{"id": "1347512", "revid": "780783", "url": "https://it.wikipedia.org/wiki?curid=1347512", "title": "Marino Lejarreta", "text": "Professionista dal 1979 al 1992, vinse una Vuelta a Espa\u00f1a e tre Cl\u00e1sica San Sebasti\u00e1n (record). Ha un fratello maggiore, Ismael, anch'egli corridore professionista negli anni ottanta.\nCarriera.\nProfessionista dal 1979 al 1992, le sue doti da \"grimpeur\" gli permisero di cogliere numerosi successi e piazzamenti. Nel 1982 vinse la Vuelta a Espa\u00f1a, corsa in cui giunse secondo e si ritrov\u00f2 vincitore dopo la squalifica per doping di \u00c1ngel Arroyo. L'anno seguente si classific\u00f2 al secondo posto alle spalle del francese Bernard Hinault, ma riusc\u00ec ad aggiudicarsi tre tappe con arrivo in salita.\nLe sue capacit\u00e0 di scalatore gli valsero successi anche al Giro d'Italia e al Tour de France, in brevi corse a tappe come la Vuelta a Catalunya o la Vuelta a Burgos, in prove contro il tempo come la Escalada a Montju\u00efc, oltre che in classiche come il Giro dell'Appennino o la Cl\u00e1sica de San Sebasti\u00e1n, gara che fece sua per tre volte. Al suo attivo anche un quinto posto ai campionati del mondo su strada in linea del 1982."}
{"id": "1347513", "revid": "106356", "url": "https://it.wikipedia.org/wiki?curid=1347513", "title": "Lo Zio indegno", "text": ""}
{"id": "1347519", "revid": "767487", "url": "https://it.wikipedia.org/wiki?curid=1347519", "title": "Serkan Erdo\u011fan", "text": "Alto 190\u00a0cm, ricopriva il ruolo di guardia tiratrice.\nCarriera.\nHa vestito le divise del TAU Cer\u00e1mica in Spagna, del Tofa\u015f Bursa, dell'\u00dclkerspor e dell'Efes Pilsen. Fa anche parte della Nazionale turca, con cui ha ottenuto il secondo posto al Campionato europeo 2001 disputato in casa.\nNell'aprile 2011 \u00e8 stato sospeso dalla FIBA per due anni in seguito alla riscontrata positivit\u00e0 al nandrolone."}
{"id": "1347520", "revid": "1226", "url": "https://it.wikipedia.org/wiki?curid=1347520", "title": "Allen Smithee", "text": ""}
{"id": "1347521", "revid": "1226", "url": "https://it.wikipedia.org/wiki?curid=1347521", "title": "Alan Smythee", "text": ""}
{"id": "1347522", "revid": "1226", "url": "https://it.wikipedia.org/wiki?curid=1347522", "title": "Adam Smithee", "text": ""}
{"id": "1347524", "revid": "1573940", "url": "https://it.wikipedia.org/wiki?curid=1347524", "title": "Contea di Jackson (Arkansas)", "text": "La contea di Jackson, in inglese Jackson County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 18.418 abitanti. Il capoluogo di contea \u00e8 Newport.\nGeografia fisica.\nLa contea si trova nella parte nord-orientale dell'Arkansas. L'U.S. Census Bureau certifica che l'estensione della contea \u00e8 di 1.661\u00a0km\u00b2, di cui 1.641\u00a0km\u00b2 composti da terra e i rimanenti 20\u00a0km\u00b2 composti di acqua.\nStoria.\nLa contea di Jackson fu costituita nel 1829."}
{"id": "1347526", "revid": "2198897", "url": "https://it.wikipedia.org/wiki?curid=1347526", "title": "Tim Matheson", "text": "Biografia.\nLavora come attore gi\u00e0 da ragazzo, nella commedia \"Appuntamento sotto il letto\" (1968) con Lucille Ball e Henry Fonda, nel ruolo di Mike Beardsley, figlio maggiore di Fonda. Nel 1973 partecipa all'ultima serie di \"Bonanza\", nel ruolo di Griff King. Il ruolo che gli regala il successo \u00e8 quello del motociclista Sweet nel film \"Una 44 Magnum per l'ispettore Callaghan\" (1973). Lavora anche per la TV, nei serial \"Io e i miei tre figli\" e \"Il carissimo Billy\". Nel 1978 \u00e8 uno dei protagonisti nel film di successo internazionale \"Animal House\" e in \"Fletch\".\nInsieme al collega Dan Grodnik, nel 1989 Matheson decide di acquistare il magazine National Lampoon, all'epoca in forte calo di vendite, ma il declino inarrestabile lo convince a venderlo nel 1991.\nOltre che per piccoli ruoli al cinema, Matheson \u00e8 conosciuto per le sue interpretazioni televisive: nel 1976 \u00e8 protagonista, insieme a Kurt Russell, del telefilm western \"Racconti della frontiera\"; \u00e8 il Vice Presidente degli Stati Uniti John Hoynes in \"West Wing - Tutti gli uomini del Presidente\" (ruolo che gli ha procurato due nomination agli Emmy), \u00e8 l'aiuto sceriffo Matthew Donner in \"Wolf Lake\", dirige alcuni episodi di \"Squadra emergenza\", \"The Twilight Zone\", \"Cold Case - Delitti irrisolti\", \"Senza traccia\", e \"Shark\". Dal 2019 interpreta Doc Mullins nella serie TV Netflix,\"Virgin River\".\nAppare inoltre in \"Maial College\" nel 2002, nel ruolo del padre del protagonista, ruolo ispirato al personaggio interpretato in \"Animal House\".\nTim Matheson \u00e8 stato sposato dal 1968 al 1971 con l'attrice Jennifer Leak. Il secondo matrimonio con Megan Murphy, da cui ha avuto tre figli, \u00e8 terminato con il divorzio nel 2010.\nDoppiatori italiani.\nNelle versioni in italiano delle opere in cui ha recitato, Tim Matheson \u00e8 stato doppiato da:\nDa doppiatore \u00e8 sostituito da: "}
{"id": "1347529", "revid": "767487", "url": "https://it.wikipedia.org/wiki?curid=1347529", "title": "Contea di Jefferson (Arkansas)", "text": "La contea di Jefferson, in inglese Jefferson County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 84.278 abitanti. Il capoluogo di contea \u00e8 Pine Bluff.\nStoria.\nLa contea di Jefferson fu costituita nel 1829."}
{"id": "1347533", "revid": "1851848", "url": "https://it.wikipedia.org/wiki?curid=1347533", "title": "Noah Emmerich", "text": "Biografia.\nIl padre Andre \u00e8 un artista newyorkese, mentre il fratello Toby \u00e8 presidente di produzione della New Line Cinema. Emmerich \u00e8 noto principalmente per i suoi ruoli in film come \"Beautiful Girls\", \"Cop Land\", \"The Truman Show\", \"Windtalkers\" e \"Warrior\", oltre che per il ruolo di Stan Beeman nella serie televisiva \"The Americans\", che ricopre dalla prima all'ultima stagione. Emmerich \u00e8 uno degli attori feticcio del regista Gavin O'Connor, dal quale \u00e8 stato impiegato in ben cinque film, ovvero \"In cerca d'amore\", \"Miracle\", \"Pride and Glory - Il prezzo dell'onore\", \"Warrior\" e \"Jane Got a Gun\".\nVita privata.\nDal 1998 al 2003 \u00e8 stato sposato con l'attrice Melissa Fitzgerald, una delle interpreti della serie \"West Wing - Tutti gli uomini del Presidente\". Nel 2014 si \u00e8 sposato con la produttrice Mary Regency Boies.\nDoppiatori italiani.\nNelle versioni in italiano delle opere in cui ha recitato, Noah Emmerich \u00e8 stato doppiato da:"}
{"id": "1347536", "revid": "1573940", "url": "https://it.wikipedia.org/wiki?curid=1347536", "title": "Mareca americana", "text": "Il fischione americano (Mareca americana ()) \u00e8 un comune uccello della famiglia degli Anatidi diffuso nel nord-ovest dell'America settentrionale.\nDescrizione.\nI maschi adulti in abito nuziale hanno una fronte bianca e una zona verde scuro che circonda l'occhio e la nuca. Il resto del collo e della faccia sono bianchi, ma molto macchiettati di nero. Il becco \u00e8 grigio-celeste con una punta nera. Il petto ed i fianchi sono di colore marrone rossastro, pancia e ventre sono bianchi, mentre la coda \u00e8 nera. Le femmine presentano un capo nero brunastro, striato bianco panna. Il becco \u00e8 grigio-celeste con una punta nera. Il resto della testa, del collo, del petto e del dorso sono variegati marrone chiaro-scuro. I fianchi sono marrone rossastro e la pancia \u00e8 bianca. Il maschio adulto con piumaggio eclissato assomiglia alla femmina, ma pu\u00f2 avere i lati e i fianchi un po' pi\u00f9 luminosi.\nIl fischione americano pu\u00f2 essere talvolta confuso con il fischione euroasiatico (\"Mareca penelope\"), che si spinge raramente in America del Nord. Il piumaggio dei maschi adulti in abito nuziale si distingue facilmente, in quanto l'euroasiatico ha testa, fianchi e petto rossi. Pi\u00f9 complessa \u00e8 la distinzione delle femmine e degli individui giovani, apparentemente molto simili; tuttavia l'euroasiatico \u00e8 macchiettato grigio scuro, mentre l'americano presenta macchie bianco puro.\nDimensioni e peso.\nLunghezza adulto: da 45\u00a0cm a 58\u00a0cm.\nApertura alare media adulto: 86\u00a0cm.\nPeso adulto: da 665 g a 1330 g.\nBiologia.\nRiproduzione.\nLa formazione delle coppie pu\u00f2 cominciare con l'arrivo dell'inverno; la femmina seleziona il luogo del nido, che \u00e8 celato bene su terra asciutta, lontano dall'acqua, ed \u00e8 costruito soprattutto con erbe e gambi di canne. L'incubazione dura in media 25 giorni.\nI giovani lasciano il nido con la femmina pi\u00f9 o meno 24 ore dopo la schiusa. Si alimentano sguazzando e fuori dalla superficie dell'acqua. Lo sviluppo corporeo dura dai 37 ai 48 giorni, al termine dei quali saranno in grado di volare. Questo periodo varia secondo i fattori quali l'habitat e il clima, l'et\u00e0 e lo stato della femmina e il periodo di covata.\nAlimentazione.\nPrevalentemente erbivoro, si nutre di corteccia, gambi, cereali, frutta, ma anche di insetti, invertebrati terrestri e molluschi.\nDistribuzione e habitat.\nL'areale \u00e8 piuttosto vasto: da nord va dall'Alaska e dal Canada fino a sud attraverso il Messico e alle parti settentrionali del Sudamerica. D'inverno la distribuzione \u00e8 concentrata nelle fasce pi\u00f9 miti, mentre per riprodursi sverna in Canada e nel nord degli Stati Uniti.\nAbita le paludi d'acqua dolce, i fiumi, i laghi, gli estuari, le baie ed i terreni agricoli. D'inverno lo si trova spesso nelle zone lacustri dove la materia vegetale \u00e8 abbondante. Durante la stagione riproduttiva preferisce le zone ricche di vegetazione palustre vicino ai laghi."}
{"id": "1347537", "revid": "80598", "url": "https://it.wikipedia.org/wiki?curid=1347537", "title": "Preghiera (album)", "text": "Preghiera \u00e8 il quarto album del gruppo pop italiano I Cugini di Campagna, pubblicato dalla Pull (numero di catalogo: QLP 111) il 16 gennaio 1975.\nL'album si compone di 10 brani, composti interamente da due componenti del gruppo Ivano Michetti e Flavio Paulin. Il brano che intitola l'album \u00e8 ispirato ad un toccante fatto di cronaca di quel periodo: il suicidio di un giovane incapace di sopravvivere alla morte prematura della sua fidanzata, morta di leucemia fulminante; venne duramente attaccato dalla critica e limitato il suo passaggio radiofonico, che per contro non gli imped\u00ec un discreto successo di pubblico e di vendite del 45 giri.\nTracce.\nLato A\nLato B\nI singoli a 45 giri.\nLato A: \"Sessantaquattro anni\" (3.47) &lt;br&gt;\nLato B: \"Oh Biancaneve\" (3.33) \u00b0\nLato A: \"Preghiera\" (4.30) &lt;br&gt;\nLato B: \"A.A...ragazza cercasi\" (3.23)\n\u00b0 : Proveniente dall'album precedente Un'altra donna del 1974"}
{"id": "1347542", "revid": "767487", "url": "https://it.wikipedia.org/wiki?curid=1347542", "title": "Bandiera del Wisconsin", "text": "La bandiera del Wisconsin \u00e8 tutta blu con al centro lo stemma dello Stato.\nLa bandiera risale al 1863, anno in cui venne disegnata. Nel 1981 vennero apportate due modifiche, vennero aggiunte le scritte \"Wisconsin\" e \"1848\" ovvero il nome dello Stato e l'anno di adesione negli Stati Uniti d'America."}
{"id": "1347552", "revid": "112186702", "url": "https://it.wikipedia.org/wiki?curid=1347552", "title": "Claudio Calia", "text": "Nel 1998, si diploma al liceo artistico di Treviso S. Caterina.\nCon Niccol\u00f2 Storai e Massimo Perissinotto (Treviso 1966) \u00e8 tra i curatori e autori dell'antologia \"Lucio Fulci - poeta del macabro\" (Nicola Pesce Editore, 2006).\nInsieme a Emiliano Rabuiti ha curato le sette antologie prodotte da Radio Sherwood in occasione del festival annuale, comparendo anche come autore con proprie storie a fumetti: \"Comix against Global War\" (autoprod. 2004), \"Vite Precarie\" (autoprod. 2005), \"Fortezza Europa\" (Coniglio Editore, 2006), \"Resistenze - Cronache di ribellione quotidiana\" (BeccoGiallo, 2007), \"ZeroTolleranza\" (BeccoGiallo, 2008), \"Sherwood Comix - Immagini che producono azioni\" (Nicola Pesce Editore, 2009) e \"Global Warming\" (NdA Press, 2010).\nIl suo primo libro realizzato come autore completo \u00e8 \"Porto Marghera - La legge non \u00e8 uguale per tutti\" (BeccoGiallo, 2007), vincitore del premio Carlo Boscarato 2007 nella categoria \"miglior libro\".\nNel 2008 escono \"\u00c8 primavera - Intervista a fumetti a Antonio Negri\" (BeccoGiallo, 2008) e \"Caro Babbo Natale...\", scritto da Luana Vergari (Black Velvet Editrice, 2008).\nNel 2009 partecipa all'antologia di narrativa horror \"La sete - 15 vampiri italiani\" (Coniglio Editore, 2009), a cura di Alberto Corradi e Massimo Perissinotto e nel 2010 partecipa al volume antologico a fumetti \"Calavera: Apocrypha\", tributo reso da vari autori italiani al personaggio di Calavera creato da Enrico Teodorani (creatore anche della pi\u00f9 famosa Djustine).\nDopo qualche anno di \"silenzio\" a gennaio 2012 esce il suo nuovo libro: Piccola cucina cannibale, un progetto poetico musicale a fumetti con Lello Voce e Frank Nemola, progetto vincitore del Premio Napoli nel dicembre dello stesso anno.\nRiprende l'attivit\u00e0 per Becco Giallo editore realizzando \"Dossier TAV, una questione democratica\" (novembre 2012) e \"Piccolo Atlante Storico Geografico dei Centri Sociali Italiani\" (febbraio 2014).\nNel marzo 2015 partecipa alla rinascita della rivista di satira milanese L'antitempo, con un lavoro sull'attentato alla sede di Charlie Hebdo del 7 gennaio 2015."}
{"id": "1347555", "revid": "47767", "url": "https://it.wikipedia.org/wiki?curid=1347555", "title": "Sole (nome)", "text": "Origine e diffusione.\nVuol dire semplicemente \"sole\" (dal sostantivo latino e greco antico \"sol\"). Ha quindi lo stesso significato dei nomi Elio, Sorin e Saul\u0117.\nDal punto di vista religioso, il nome si riferisce ad una delle figure pi\u00f9 note dell'Apocalisse: la Donna dell'Apocalisse, spesso identificata con Maria. \nIl nome \u00e8 molto raro. Pi\u00f9 frequente \u00e8 un abbinamento con il nome Maria, sia nelle forme composte Mariasole e Marisol che come nome doppio Maria Sole e Mar\u00eda Sol. In tali casi pu\u00f2 anche costituire un'apocope di \"Mar\u00eda Soledad\", altro nome di ispirazione mariana che richiama la \"Virgen de la Soledad\" (\"Vergine della Solitudine\").\nLa variante \"Soleil\", pur essendo tratta dal vocabolo francese che significa \"sole\", non \u00e8 di uso comune nella stessa Francia. Va notato che il nome \"Sol\", quando usato al maschile, rappresenta un ipocoristico di Salomone. In parte, questo nome pu\u00f2 rappresentare inoltre un ipocoristico di Soledad.\nOnomastico.\nIl nome \u00e8 adespota, cio\u00e8 non \u00e8 portato da alcuna santa; l'onomastico ricade pertanto il 1\u00ba novembre, giorno di Ognissanti."}
{"id": "1347557", "revid": "1573940", "url": "https://it.wikipedia.org/wiki?curid=1347557", "title": "Spatula cyanoptera", "text": "L'alzavola cannella (Spatula cyanoptera ()), anche anatra color cannella, anatra dalle ali azzurre o cannella, \u00e8 un uccello della famiglia degli Anatidi diffuso nelle Americhe.\nDescrizione.\nIl maschio adulto ha la testa e il corpo rosso-cannella con il dorso bruno, l'occhio rosso e il becco scuro. La femmina adulta ha il corpo bruno chiazzato, la testa bruno pallida, gli occhi bruni e il becco grigio ed \u00e8 molto simile nell'aspetto a una femmina di alzavola dalle ali azzurre. \u00c8 tra le pi\u00f9 piccole specie appartenenti al genere Anas, misura infatti mediamente 41\u00a0cm di lunghezza, ha un'apertura alare di 62\u00a0cm, il peso \u00e8 compreso tra i 360-408 grammi.\nDistribuzione habitat.\nIl loro habitat di nidificazione sono le paludi e gli stagni del Nordamerica occidentale e del Sudamerica. L'alzavola cannella forma generalmente una nuova coppia ogni anno. Sono migratrici e la maggior parte sverna nel Sudamerica settentrionale e nei Caraibi, non coprendo generalmente grandi distanze come l'alzavola dalle ali azzurre.\nBiologia.\nRiproduzione.\nLa femmina depone generalmente 6-8 uova, vengono covate per 25 giorni, gli anatroccoli impiegano circa 49 giorni per crescere e poter volare.\nAlimentazione.\nQuesti uccelli si nutrono sguazzando. Mangiano soprattutto piante, semi ed erbe; la loro dieta pu\u00f2 includere molluschi e insetti acquatici.\nTassonomia.\nLe sottospecie sono:"}
{"id": "1347560", "revid": "584094", "url": "https://it.wikipedia.org/wiki?curid=1347560", "title": "Alessandro Betti", "text": "Biografia.\nHa cominciato a fare l'attore a 16 anni, insieme a una compagnia amatoriale di nome Saccarina, riproponendo vecchi sketch di Tot\u00f2 e pezzi pi\u00f9 originali. Ha frequentato per due anni Quelli di Grock, una scuola fondata da Maurizio Nichetti, dove ha seguito corsi di recitazione, mimo e danza.\nNel 1998 ha ricevuto il premio della critica al concorso nazionale \"Ugo Tognazzi\" quando faceva parte del duo \"I Ragni\". Nel 2002/2003 ha condotto insieme a Davide Paniate una trasmissione in diretta su Radio Kiss Kiss. Dall'ottobre 2007 al gennaio 2008 ha condotto assieme a Davide Paniate e Andrea Santonastaso il programma mattutino di Discoradio. La sua prima apparizione significativa in televisione \u00e8 avvenuta nel 2006, a Saturday Night Live from Milano, dove faceva parte del cast fisso.\nNel 2007 \u00e8 protagonista insieme ad Ale e Franz in \"Buona la prima!\", sit-show di Italia 1, basato totalmente sull'improvvisazione, dove interpreta Sandro, l'amico imprevedibile, unico riconfermato del cast fisso per la seconda edizione del 2008 e insieme a Katia Follesa anche nel 2009. Sempre nel 2007 ha collaborato con i due comici nel film \"Mi fido di te\", nel ruolo di un automobilista truffato. Nel 2008 interpreta il signor Bruno in The Band. Nel 2014 \u00e8 nel cast di \"Zelig\" dove interpreta Sdrumo, il rapper di Baranzate di Bollate dalle dubbie abilit\u00e0. A ottobre 2016 recita assieme ad Alfredo Colina nella black comedy \"I due Cyrano\" al Teatro Martinitt di Milano. Nel gennaio 2019 \u00e8 protagonista nella serie tv \"Scatola nera\" targata Prime Video. Nel dicembre 2021 \u00e8 al cinema con \"Mollo tutto e apro un chiringuito\"."}
{"id": "1347562", "revid": "2145227", "url": "https://it.wikipedia.org/wiki?curid=1347562", "title": "Elena Guerra", "text": "Biografia.\nElena Guerra dopo aver vissuto varie esperienze tipiche del laicato cattolico, come l'assistenza ai malati o la catechesi ai fanciulli, decise di dedicarsi ad una vita religiosa pi\u00f9 intensa.\nNel 1882 fond\u00f2 a Lucca una comunit\u00e0 laica femminile di vita attiva, dedita all'educazione delle ragazze e intitolata a Santa Zita, patrona della citt\u00e0. Fu una comunit\u00e0 senza voti, un sodalizio di volontarie dedite all'insegnamento. Fu tra le sue allieve anche Gemma Galgani. Pi\u00f9 tardi, l'istituto verr\u00e0 riconosciuto dalla Chiesa cattolica come congregazione religiosa. Tra i sostenitori della fondazione della comunit\u00e0 viene ricordato mons. Giovanni Volpi, che fu anche il confessore di Elena Guerra. Con la sua comunit\u00e0, la beata Elena ebbe gi\u00e0 problemi e alcuni conflitti, ma si sent\u00ec sempre pi\u00f9 chiamata a diffondere la devozione allo Spirito Santo.\nLa diffusione in quegli anni delle pratiche spiritiste e l'anticlericalismo dello Stato italiano spinsero la Guerra a pubblicare decine di agili libretti e la convinsero a rivolgersi direttamente al papa Leone XIII, affinch\u00e9 la Chiesa riscoprisse l'azione dello Spirito Santo.\nI contatti con il papa.\nElena Guerra rimase per tutta la vita, a eccezione di due viaggi a Roma, nella nativa Lucca, ma con le sue lettere ottenne che papa Leone XIII scrivesse tre documenti sullo Spirito Santo:\nIl breve \"Provida matris caritate\" del 5 maggio 1895, l'enciclica \"Divinum illud munus\" del 9 maggio 1897 e l'esortazione \"Ad fovendum in christiano populo\" del 1902, sono la risposta del Pontefice e rappresentano un momento importantissimo nello sviluppo della dottrina cattolica sullo Spirito Santo.\nContrasti in seno alla congregazione.\nA Lucca, per\u00f2, le suore non condivisero il suo progetto. Si arriv\u00f2 alle dimissioni di lei da Madre generale. Elena accett\u00f2 la decisione, ma, sostenuta dalle consorelle fedeli, continu\u00f2 nella sua opera di apostolato.\nLa morte.\nMor\u00ec a Lucca pochi anni dopo, l'11 aprile 1914. Il suo corpo nel 1928 venne traslato nella chiesa di Sant'Agostino a Lucca, che costituisce la cappella conventuale delle Suore Oblate dello Spirito Santo, dove tuttora \u00e8 venerato. Nel nuovo millennio i suoi resti sono stati sottoposti a ricognizione canonica, che ha prodotto anche un referto paleopatologico.\nLa beatificazione.\nNel 1930 fu aperto il processo informativo diocesano per la sua beatificazione e nel 1953 fu pubblicato il decreto papale sulla eroicit\u00e0 delle virt\u00f9, che le assegnava il titolo di venerabile. Fu beatificata il 26 aprile 1959 da papa Giovanni XXIII. Le fu attribuito il titolo di \"Apostola dello Spirito Santo\". Scrittrice, teologa, educatrice, apostola, prima laica poi religiosa, viene considerata precorritrice del movimento Rinnovamento nello Spirito Santo.\nUn possibile miracolo ha fatto in modo che nel 2012 si riaprisse la causa; se il presunto miracolo dovesse essere dichiarato \"scientificamente inspiegabile\" dalla consulta medica, si potrebbe procedere con la canonizzazione della beata.\nOpere.\nTitoli dei nove volumi:"}
{"id": "1347564", "revid": "1543377", "url": "https://it.wikipedia.org/wiki?curid=1347564", "title": "Dino Coltro", "text": " Nato a Str\u00e0 di Coriano (Albaredo d'Adige) da una famiglia di contadini di una corte rurale, ma cresciuto a Pilastro di Bonavigo, \u00e8 riuscito con molti sacrifici a diventare maestro elementare, e dal 1970 al 1990 \u00e8 stato direttore didattico a San Giovanni Lupatoto. Parallelamente all'insegnamento \u00e8 stato molto attivo in attivit\u00e0 sociali attraverso le ACLI, dalla promozione di cooperative agricole ad iniziative nel campo dell'educazione.\nHa dedicato gran parte della sua vita allo studio delle antiche tradizioni popolari veronesi e venete, pubblicando una trentina di libri e dando vita al \"Lunario Veneto\", tuttora pubblicato annualmente da Cierre Edizioni.\nPer il suo lavoro ha ottenuto vari riconoscimenti tra cui il Premio Sirmione Catullo, la Medaglia d'Oro del Presidente della Repubblica ai benemeriti della scuola, della cultura e dell'arte e la laurea \"honoris causa\" in Scienze della Formazione, ricevuta nel 2005 dall'Universit\u00e0 di Verona."}
{"id": "1347567", "revid": "486946", "url": "https://it.wikipedia.org/wiki?curid=1347567", "title": "Palalbini", "text": ""}
{"id": "1347570", "revid": "438678", "url": "https://it.wikipedia.org/wiki?curid=1347570", "title": "Torre Orsina", "text": ""}
{"id": "1347571", "revid": "56620", "url": "https://it.wikipedia.org/wiki?curid=1347571", "title": "Generazione mille euro", "text": "Generazione mille euro \u00e8 un romanzo pubblicato da Rizzoli e scritto da Antonio Incorvaia e Alessandro Rimassa ispirato da un'inchiesta apparsa sul quotidiano spagnolo \"El Pa\u00eds\" dal titolo \"La Generaci\u00f3n de los mil euros\".\nIl libro, prima della pubblicazione avvenuta nel giugno 2006, \u00e8 stato distribuito in maniera freeware online, attraverso l'omonimo sito Internet.\n\u00c8 uscito anche in Giappone, Germania, Austria, Corea, Paesi Bassi, Grecia, Portogallo e Francia, e pubblicato in edizione economica in Italia nel 2009 da BUR.\nDal libro \u00e8 stato tratto il film Generazione mille euro (film), uscito nel 2009.\nTrama.\nLa storia \u00e8 quella di Claudio, 27 anni, venuto in citt\u00e0 dalla provincia emiliana, che lavora come precario nell'ufficio marketing di un'azienda multinazionale. Divide vita e casa con Rossella, che si arrabatta come babysitter e hostess nelle fiere, Alessio, che ha rinunciato a una possibile carriera di giornalista per un \"posto fisso\" alle Poste, e Matteo, ricco e palestrato, che non arriverebbe a fine mese senza l'aiuto della famiglia. Ambientato a Milano, racconta le difficolt\u00e0 dei ragazzi di oggi nell'affrontare la quotidianit\u00e0 e il futuro, tra lavori \"a progetto\" e poche risorse economiche: mille euro al mese. O anche meno.\nIl neologismo.\n\"Generazione Mille\" \u00e8 un neologismo, introdotto in Italia dagli autori del libro, utilizzato per identificare quelle persone che, mediamente, guadagnano mille euro al mese, indipendentemente dal tipo di lavoro svolto e dalla loro formazione scolastica e professionale."}
{"id": "1347578", "revid": "121422", "url": "https://it.wikipedia.org/wiki?curid=1347578", "title": "Ferrovia Carnia-Tolmezzo", "text": ""}
{"id": "1347579", "revid": "121422", "url": "https://it.wikipedia.org/wiki?curid=1347579", "title": "Ferrovia Carnia-Villa Santina", "text": ""}
{"id": "1347584", "revid": "1431409", "url": "https://it.wikipedia.org/wiki?curid=1347584", "title": "Andre Braugher", "text": "Biografia.\nUltimo di quattro fratelli, studi\u00f2 all'Universit\u00e0 di Stanford e in seguito alla Juilliard School di New York. Debutta nel 1989 con il ruolo del detective Winston Blake nella serie tv \"Kojak\"; nello stesso anno recita per la prima volta sul grande schermo in \"Glory - Uomini di gloria\".\nHa preso parte a molti film, come \"Schegge di paura\", \"Bus in viaggio\", \"City of Angels - La citt\u00e0 degli angeli\" e \"Frequency - Il futuro \u00e8 in ascolto\", ma \u00e8 noto soprattutto per il ruolo del detective Frank Pembleton nella serie tv \"Homicide\". Successivamente ha partecipato ai film \"Poseidon\", \"I Fantastici 4 e Silver Surfer\" e \"The Mist\".\nA partire dal 2013 interpreta il Capitano Raymond Holt nella sitcom poliziesca \"Brooklyn Nine-Nine\", vincitrice di due Golden Globes.\nVita privata.\nDal 1991 \u00e8 sposato con l'attrice Ami Brabson, da cui ha avuto tre figli: Michael (1992), Isaiah (1996) e John Wesley (2003).\nRiconoscimenti.\nGolden Globe\nScreen Actors Guild Award\nDoppiatori italiani.\nNelle versioni in italiano dei suoi film, Andre Braugher \u00e8 stato doppiato da:\nDa doppiatore \u00e8 stato sostituito da:"}
{"id": "1347585", "revid": "37401", "url": "https://it.wikipedia.org/wiki?curid=1347585", "title": "Connotazione", "text": "La parola connotazione indica i significati che vengono attribuiti ad una parola insieme al suo significato basilare. Si tratta dunque di un insieme di attributi stilistici ed affettivi (sfumature peggiorative, migliorative o anche eufemistiche).\nPer fare un esempio si pu\u00f2 distinguere, nella parola \"volpe\", tra due piani:\nSecondo John Stuart Mill, una parola va considerata come connotativa se indica, oltre ad un oggetto, anche le sue propriet\u00e0, mentre non lo \u00e8 se si limita a indicare il solo oggetto oppure soltanto una propriet\u00e0. \nLa stessa parola o parole simili possono avere una connotazione diversa a seconda del luogo o della lingua. Ad esempio, la parola \"Polacke\" ha una connotazione negativa in tedesco; la parola neutrale sarebbe \"Pole\" (\"cittadino della Polonia\"); simili considerazioni valgono anche per altre lingue, mentre in italiano il termine \"polacco\" non \u00e8 legato a particolari connotazioni (\"polak\" e \"polka\" sono del resto i nomi con cui gli abitanti della Polonia chiamano se stessi). "}
{"id": "1347586", "revid": "106356", "url": "https://it.wikipedia.org/wiki?curid=1347586", "title": "Lavorare con lentezza - Radio Alice 100.6 MHz", "text": ""}
{"id": "1347590", "revid": "124094466", "url": "https://it.wikipedia.org/wiki?curid=1347590", "title": "Pavarotti &amp; Friends", "text": "Il Pavarotti &amp; Friends \u00e8 stato un evento musicale benefico organizzato per dieci edizioni tra il 1992 e 2003 a Modena dal tenore Luciano Pavarotti assieme alla seconda moglie Nicoletta Mantovani per sostenere cause umanitarie.\nL'evento musicale si teneva negli stessi giorni in cui si svolgeva il concorso internazionale di salto ostacoli di San Marino - Pavarotti International (istituito nel 1991), organizzato presso il Club Europa 92 di Modena dallo stesso cantante, il quale era molto appassionato di cavalli.\nOrigine.\nPrima del 1992 non vi era mai stata alcuna collaborazione del tenore con un cantante di musica leggera, finch\u00e9 nel febbraio di quell'anno Zucchero Fornaciari non gli propose una partecipazione nella canzone \"Miserere\", da lui composta. Zucchero, ne \"Il suono della domenica - Il romanzo della mia vita\", racconta della riluttanza iniziale di Pavarotti nella partecipazione alla canzone, a causa del fatto che il tenore non aveva mai duettato con un artista moderno. Zucchero e il suo manager Michele Torpedine riuscirono a convincere Pavarotti a registrare il brano nell'agosto del 1992 e il risultato fu molto innovativo e ben riuscito. Da tale collaborazione \u00e8 scaturita la serie di numerose altre collaborazioni del Pavarotti &amp; Friends, iniziato nel settembre dello stesso anno.\nOrganizzazione.\nLa formula dell'evento consisteva nell'invitare a Modena diversi famosi cantanti italiani e internazionali del mondo del pop, rap, rock e jazz, per duettare con il \"tenorissimo\" sia con i loro successi di musica leggera sia con pezzi di musica lirica, a volte fondendo i due generi all'interno di \"jam session\".\nIl concerto era organizzato all'interno del Parco Novi Sad, di fronte al Foro Boario, ed era trasmesso in diretta televisiva dalla Rai. Il ricavato della manifestazione, proveniente dalla vendita dei biglietti e soprattutto dalle donazioni telefoniche e via SMS del pubblico televisivo, era destinato a progetti di solidariet\u00e0 internazionale a favore dei bambini vittime delle guerre.\nPer ognuna delle dieci edizione del Pavarotti &amp; Friends furono realizzati una raccolta e un DVD, pubblicati da London Records e Decca Records. Nel novembre 2002 venne messo in commercio il DVD \"Pavarotti &amp; Friends Collection: The Complete Concerts, 1992-2000\", in cui erano raccolti le prime otto edizioni della manifestazione.\nI testi del Pavarotti &amp; Friends delle edizioni 1994, 1995, 1996 e 1998 erano di Carla Vistarini.\nCritiche sulle scelte musicali.\nL'evento musicale promosso da Luciano Pavarotti fu al centro di alcune polemiche dei critici musicali classici, che non vedevano favorevolmente la novit\u00e0 delle sperimentazioni e degli accostamenti musicali bizzarri del grande tenore con il mondo della musica pop durante questi concerti di beneficenza, come ad esempio la contaminazione fra \"Mattinata\" di Leoncavallo inframmezzata a \"Serenata Rap\" di Jovanotti.\nA tal proposito Pavarotti rispose che: \u00abAlcuni dicono che la parola \"pop\" \u00e8 sinonimo di \"non importante\": io non accetto questo. Se la parola \"classica\" \u00e8 la parola per dire \"noioso\", io non lo accetto. Esiste musica buona e cattiva\u00bb. Il tenorissimo era per\u00f2 anche molto ironico su questo aspetto: durante una prova generale del concerto rispose ad Andrea Bocelli, che si stava lamentando del rumore assordante di un gruppo rock che dava noia a lui quanto sicuramente al padrone di casa, dicendo invece che a lui non dava certo fastidio, perch\u00e9 teneva i tappi nelle orecchie.\nPolemiche sulla gestione delle donazioni.\nOltre alle scelte musicali, fu criticata anche la gestione della raccolta delle donazioni pubbliche. Nel 1998 la trasmissione Report di Rai 3, in un'inchiesta sulle manifestazioni benefiche televisive, scopr\u00ec che il Pavarotti &amp; Friends era l'unico che non rendeva pubblico il bilancio \"per motivi di \"privacy\" delle aziende\".. In una successiva puntata si and\u00f2 a verificare anche che, a distanza di sei anni, il villaggio per i bambini in Liberia per il quale si erano raccolti i fondi nell'edizione del 1998 del Pavarotti &amp; Friends non era stato ancora costruito.\nNel 2000 la rete televisiva Channel Four e quotidiano The Guardian scoprirono uno scandalo sulla malagestione dell'associazione inglese di beneficenza War Child, alla quale erano stati versati i ricavati delle serate (10 milioni di dollari), accusata di presunte tangenti, frodi e sperperi di denaro. Il 29 maggio il telegiornale Studio Aperto mand\u00f2 in onda un servizio nel quale si denunciava che il Centro musicale Pavarotti realizzato nel 1997 a Mostar in Bosnia aveva costi di gestione cos\u00ec elevati che non veniva organizzata alcuna attivit\u00e0 didattica ed era inutilizzato. La procura di Modena apr\u00ec un'inchiesta per la presunta evasione fiscale e dei diritti SIAE derivanti dalla vendita dei biglietti.\nA seguito della bufera mediatica, Luciano Pavarotti (che era completamente estraneo alla gestione dell'associazione inglese) decise di tagliare i rapporti con War Child, pur continuando le iniziative benefiche a favore dei bambini vittime della guerra, supportando le opere del Ciai (Centro italiano d'aiuto all'infanzia), dell'Alto commissariato delle Nazioni Unite per i rifugiati e dell'associazione Music for Peace.\nEdizioni.\nPavarotti &amp; Friends (1992). Regia di Antonello Falqui.\nLa prima edizione del Pavarotti &amp; Friends venne organizzata il 27 settembre 1992 per raccogliere fondi per la lotta all'anemia mediterranea. Il concerto vide la presenza, tra gli ospiti internazionali, di Sting, Bob Geldof, Brian May, Eric Clapton e Mike Oldfield. L'album della serata fu venduto in 1,5 milioni di copie nel mondo, di cui 120.000 copie negli Stati Uniti.\nLe registrazioni audio ed i mixaggi furono effettuati in diretta da Maurizio Maggi con lo studio mobile MobilOne.\nPavarotti &amp; Friends 2 (1994).\nLa seconda edizione si svolse il 13 settembre 1994, insieme a Bryan Adams, Andreas Vollenweider, Nancy Gustafson, Giorgia e Andrea Bocelli. Venne venduto un milione di copie del disco della serata.\nPavarotti &amp; Friends together for the children of Bosnia (1995).\nLa terza edizione si svolse il 12 settembre 1995 per raccogliere fondi a favore dell'associazione inglese War Child e in particolare per realizzare il Centro musicale Pavarotti di Mostar per i bambini vittime della guerra in Bosnia. Il concerto, a cui assistette anche Lady Diana Spencer, vide la partecipazione di Bono, Meat Loaf, Simon Le Bon, Michael Bolton, The Edge, Brian Eno e Dolores O'Riordan.. Ha venduto 60.000 copie in Argentina\nPavarotti &amp; Friends for war child (1996).\nLa quarta edizione venne organizzata l'8 giugno 1996, anche in questo caso per aiutare i progetti dell'associazione War Child in Bosnia.\nGli ospiti d'onore della serata furono Elton John, Sheryl Crow, Eric Clapton, Liza Minnelli e Joan Osborne.. \u00c8 arrivato diciannovesimo in Danimarca\nPavarotti &amp; Friends for the children of Liberia (1998).\nA distanza di due anni, il 9 giugno 1998 si tenne la quinta edizione del Pavarotti &amp; Friends, per raccogliere fondi sempre per l'associazione inglese War Child, ma questa volta a favore dei bambini orfani di guerra della Liberia. Al concerto, che fu diretto sotto la regia di Spike Lee, si esibirono Stevie Wonder, C\u00e9line Dion, Jon Bon Jovi, le Spice Girls, Trisha Yearwood, Natalie Cole e The Corrs.\nPavarotti &amp; Friends for Guatemala &amp; Kosovo (1999).\nLa sesta edizione del P&amp;F del 1\u00ba giugno 1999 raccolse un milione di dollari a favore dell'associazione War Child per iniziative a favore dei rifugiati minorenni in Guatemala e Kosovo. Tra i cantanti ospiti vi furono Mariah Carey, Ricky Martin, B.B. King, Joe Cocker, i Boyzone, Lionel Richie, Gianni Morandi, Renato Zero e Gloria Estefan.\nAlla fine del concerto tutti insieme cantano \"We Are The World\"\nPavarotti &amp; Friends for Cambogia and Tibet (2000).\nLa settima edizione del 6 giugno 2000 venne aperta dal discorso del Dalai Lama Tenzin Gyatso, nonostante le polemiche dell'ambasciatore cinese in Italia.\nIl concerto, che raccolse oltre un milione di dollari per i bambini di Cambogia e Tibet, vide la partecipazione di George Michael, gli Eurythmics, gli Aqua, Enrique Iglesias e gli Skunk Anansie.\nPavarotti &amp; Friends for Afghanistan (2001).\nL'ottava edizione del concerto, tenuta il 29 maggio 2001, raccolse 3,3 milioni di dollari in favore dei progetti dell'Alto commissariato delle Nazioni Unite per i rifugiati per i rifugiati dell'Afghanistan.\nDurante il concerto, a cui assistettero Michael Douglas, Catherine Zeta Jones e Donatella Versace, si esibirono Tom Jones, Barry White, George Benson, Anastacia, i Deep Purple, i Bond e i Morcheeba.\nPavarotti &amp; Friends for Angola (2002).\nLa nona edizione fu organizzata il 28 maggio 2002 per raccogliere denaro da destinare ai rifugiati dell'Angola nell'ambito dei programmi dell'Alto commissariato delle Nazioni Unite per i rifugiati\nTra gli altri, si esibirono Andrea Bocelli, James Brown, Elisa, Grace Jones, Gino Paoli, Sting e Lou Reed.\nPavarotti &amp; Friends for SOS Iraq (2003) Regia di Duccio Forzano.\nLa decima ed ultima edizione del Pavarotti &amp; Friends si tenne il 27 maggio 2003 in favore dei programmi dell'Alto commissariato delle Nazioni Unite per i rifugiati: vennero raccolti oltre due milioni di euro in sostegno ai rifugiati iracheni in Iran.\nAl concerto si esibirono Bono, Brian May, Eric Clapton, i Deep Purple, Ricky Martin, Andrea Bocelli, Lionel Richie, Laura Pausini, Zucchero Fornaciari e Man\u00e1."}
{"id": "1347597", "revid": "30610", "url": "https://it.wikipedia.org/wiki?curid=1347597", "title": "Distribuzione (linguistica)", "text": "La distribuzione in linguistica indica i contesti nei quali una unit\u00e0 linguistica (come un fonema, un morfema, un lessema o parola ecc.) pu\u00f2 trovarsi. Per esempio, in italiano l'articolo (\"una\") si trova davanti a nomi femminili inizianti per consonante, mentre (\"un'\") davanti a nomi femminili inizianti per vocale: \"davanti a nomi femminili inizianti per consonante\" \u00e8 la distribuzione di /una/ e \"davanti a nomi femminili inizianti per vocale\" \u00e8 la distribuzione di /un/ (ossia i contesti dove possono comparire rispettivamente).\nDistribuzione contrastiva e complementare.\nSe si parla delle relazioni di distribuzione che possono sussistere tra due o pi\u00f9 unit\u00e0 linguistiche, se ne distinguono due tipi: distribuzione contrastiva e distribuzione complementare.\nIn fonologia.\nLa distribuzione contrastiva in fonologia si trova tra fonemi: in italiano, /t/ e /p/ sono in distribuzione contrastiva, infatti possono distinguere significati (ossia hanno valore contrastivo) in parole come \"tatto\" e \"patto\".\nLa distribuzione complementare si rileva spesso nello studio della fonologia, in cui foni simili possono trovarsi in una distribuzione complementare come allofoni di uno stesso fonema. Per esempio, in italiano, i foni nasali , e in posizione anteconsonantica sono allofoni dello stesso fonema , poich\u00e9 si trovano in distribuzione complementare. Il fono (e solo ) si trova sempre davanti a dentale (\"Giandomenico\" [d\u0292ando'meniko]), mentre davanti a velari si potr\u00e0 avere solo il fono (\"Gianguido\" [d\u0292a\u014b'gwido]), davanti a labiodentali solo (\"Gianfranco\" [d\u0292a\u0271'fra\u014bko]) e davanti a bilabiali solo (\"Giampiero\" [d\u0292am'pj\u025bro]). Questi quattro suoni non compaiono mai negli stessi contesti ed \u00e8 quindi impossibile trovare una parola che abbia un significato diverso a seconda che presenti (davanti a una consonante) oppure , o .\nCi sono casi in cui gli elementi si trovano in distribuzione complementare, ma non sono considerati allofoni. Per esempio, in inglese e (scritto \"ng\") sono in una distribuzione complementare, poich\u00e9 [h] si trova soltanto all'inizio di sillaba e [\u014b] soltanto alla fine. Ma dato che hanno caratteristiche fonetiche completamente diverse, sono considerati fonemi separati.\nIn morfologia.\nIl concetto di distribuzione complementare \u00e8 applicato anche all'analisi della forma delle parole (morfologia). Due o pi\u00f9 differenti allomorfi possono essere in realt\u00e0 \"facce\" dello stesso morfema. Per esempio, gli articoli italiani (maschili e singolari) \"l'\", \"il\" e \"lo\" hanno il medesimo significato, ma si trovano in distribuzione complementare: il contesto in cui si trovano \u00e8 diverso: \"l'albero\" vs. \"il ragazzo\" vs. \"lo scambio\".\nLa distribuzione (ovvero l'uso a seconda del contesto) delle forme \"l'\", \"il\" e \"lo\" \u00e8 complementare in base alle seguenti considerazioni:"}
{"id": "1347598", "revid": "174925", "url": "https://it.wikipedia.org/wiki?curid=1347598", "title": "Legato (diritto romano)", "text": ""}
{"id": "1347608", "revid": "6558", "url": "https://it.wikipedia.org/wiki?curid=1347608", "title": "Eugene Kranz", "text": ""}
{"id": "1347609", "revid": "585241", "url": "https://it.wikipedia.org/wiki?curid=1347609", "title": "Eugene F. Kranz", "text": "Biografia.\nDopo gli studi di ingegneria aeronautica presso il \"Parks College\" di St. Louis nel Missouri, conclusi con il titolo di bachelor nel 1954, Kranz entr\u00f2 nell'United States Air Force, l'aeronautica militare americana. Fu sottoposto all'addestramento da pilota e raggiunse il grado di capitano. In collaborazione con la McDonnell Aircraft Corporation, l'Air Force svolse voli di collaudo negli anni dal 1955 al 1958. In questo modo Gene Kranz fu assegnato alla \"Holloman Air Force Base\" nel Nuovo Messico, dove la cooperazione continu\u00f2 per voli di collaudo di razzi fino al 1960.\nNello stesso anno Gene Kranz firm\u00f2 il suo contratto con la NASA e assunse immediatamente il ruolo di controllore di volo presso il Langley Research Center di Hampton (Virginia). Ben presto fece carriera diventando direttore vicario del centro di controllo di volo per il programma Mercury. Nel 1964 venne nominato direttore delle operazioni di volo per il programma Gemini presso il nuovissimo centro di controllo di Houston in Texas.\nI singoli turni di lavoro al centro di controllo vennero definiti con appositi colori. Kranz fu da principio direttore della \"squadra bianca\". Famoso per la sua pettinatura da \"marine\" ci\u00f2 che lo caratterizzava principalmente furono le camicie bianche e i gilet indossati durante la direzione dei voli. Per ogni nuova missione venivano appositamente cuciti da sua moglie.\nNel 1968 gli fu assegnata la divisione completa del centro di controllo di volo spaziale: divenne pertanto direttore di volo per tutto il programma Apollo. In tale funzione partecip\u00f2 come direttore di volo durante il primo allunaggio dell'Apollo 11. Nell'aprile 1970, durante la drammatica missione dell'Apollo 13, il contributo di Kranz fu di fondamentale importanza nel salvare la vita dei tre astronauti Jim Lovell, Jack Swigert e Fred Haise.\nSotto la sua direzione si svolsero anche le successive missioni Skylab.\nDal 1974 al 1983 Kranz fu direttore di volo vicario per le missioni dello Space Shuttle (STS) e, dal 1983 al 1994, nuovamente direttore.\nKranz \u00e8 sposato e padre di sei figli.\nNel film \"Apollo 13\" il suo personaggio \u00e8 interpretato da Ed Harris."}
{"id": "1347610", "revid": "180559", "url": "https://it.wikipedia.org/wiki?curid=1347610", "title": "Alessandro Contini Bonacossi", "text": "Fu protagonista del mercato filatelico e, ancora di pi\u00f9, di quello dell'arte, soprattutto antica, nell'ultima grande stagione in cui si andarono formando grandi collezioni private, che hanno dato poi origini a rinomate istituzioni museali.\nBiografia.\nOrigini e prime attivit\u00e0.\nNacque da Camillo Contini, di origini borghesi (fu nominato conte nel 1928 su iniziativa di Vittorio Emanuele III), e dalla contessa Elena Bonacossi Bermudez, di antica famiglia ferrarese. A diciannove anni rimase orfano di padre e si trasfer\u00ec a Milano, dove conobbe Erminia Vittoria Galli Feroldi (1871-1949) con la quale si spos\u00f2 ed ebbe due figli (Augusto Alessandro nel 1899 ed Elena Vittoria nel 1901), trasferendosi dopo il matrimonio a Barcellona.\nIn Spagna trov\u00f2 impiego nel ramo commerciale e legale della Chemical Works &amp; Co. Limited di Chicago, fino a diventare direttore, con Arrigo Petruzzi, della filiale a Madrid nel 1904. Qui, aiutato economicamente anche dalla moglie, avvi\u00f2 la sua attivit\u00e0 di collezionista in campo filatelico, specializzandosi in particolare nei francobolli delle colonie spagnole delle quali acquist\u00f2 tutte le serie esistenti, dirigendone con spirito imprenditoriale il prezzo sul mercato. Durante la prima guerra mondiale altern\u00f2 soggiorni tra l'Italia e la Spagna, prima di stabilirsi definitivamente a Roma nel 1918.\nMercante d'arte.\nIn Italia, accanto all'interesse per i francobolli, inizi\u00f2 a dedicarsi anche all'attivit\u00e0 di mercante di dipinti e sculture, soprattutto di fattura antica (XIII-XVIII secolo) e di produzione spagnola e italiana, che gradualmente prese una fetta sempre maggiore della sua attivit\u00e0. In ci\u00f2 pot\u00e9 avvalersi, fin dal 1918, dei consigli dello storico dell'arte Roberto Longhi, conosciuto fortuitamente dal figlio Alessandro Augusto sotto le armi a Gaeta. A partire da un contatto occasionale nacque un'intensa collaborazione che dur\u00f2 fino alla fine del secondo conflitto mondiale. Un altro alleato di Contini fu lo spedizioniere di origine argentina Achillito Chiesa, che fu fin dal 1920 uno dei suoi maggiori clienti, prima di francobolli e poi d'arte. L'attivit\u00e0 instancabile del Chiesa raccolse presto a Milano un'enorme raccolta di dipinti antichi, italiani e stranieri, in gran parte forniti dal Contini stesso, finch\u00e9 il tracollo finanziario del 1925, non lo costrinse a vendere le sue collezioni, a pi\u00f9 riprese in aste tenutesi fino al 1927 a Milano e New York. Molti dei pezzi migliori vennero riacquistati dal Contini stesso, che cos\u00ec costitu\u00ec il primo nucleo della sua collezione personale d'arte.\nIl successo negli Stati Uniti.\nNel corso di ripetuti viaggi negli Stati Uniti, Contini si mise in contatto con vari collezionisti americani, alcuni dei quali divennero suoi clienti, come Felix Warburg, Simon Guggenheim, Jules Bache. Nel quadro di un mercato ricchissimo e altamente competitivo, i rapporti col Bache pestarono i piedi a un protagonista del mercato come Joseph Duveen, il quale provoc\u00f2 una violenta campagna contro il Contini, che convinse Bache a disfarsi di tutte le opere acquistate dall'italiano. Nonostante ci\u00f2, dal 1927 Contini aveva conosciuto a Roma l'uomo d'affari Samuel Henry Kress, ricchissimo proprietario di una catena di supermercati in tutti gli Stati Uniti e uno dei pi\u00f9 importanti collezionisti d'arte del XX secolo. Durante i viaggi annuali che il Kress compiva in Italia, accompagnato dalla compagna Delora Kilvert, Contini gli vendette diverse centinaia di dipinti e sculture, che egli reperiva sul mercato italiano ed estero, soprattutto sulle piazze di Londra e New York. I viaggi di Kress continuarono con regolarit\u00e0 fino al 1941, per riprendere nel dopoguerra, quando Contini piazz\u00f2 alcune importanti vendite alla Fondazione Kress, in particolare nel 1948 e nel 1950. La collezione Kress \u00e8 oggi esposta nella parte maggiore alla National Gallery di Washington e, in nuclei pi\u00f9 piccoli, nei musei, chiese e universit\u00e0 di tutti gli Stati Uniti, in particolar modo nei luoghi dove Kress aveva filiali dei suoi supermercati.\nIl mercato italiano.\nAnche in Italia si affidavano a Contini importanti collezionisti. L'avvocato torinese Riccardo Gualino gli acquist\u00f2 un certo numero di dipinti, finch\u00e9 i rapporti non vennero bruscamente interrotti da dissapori tra il suo consigliere Lionello Venturi e Roberto Longhi. Fu Contini inoltre ad aiutare Vittorio Cini a formare il nucleo delle sue collezioni a Venezia, prima che i diversi obiettivi collezionistici li allontanassero (Contini si and\u00f2 specializzando sulle opere di grande formato, Cini cercava quelle di dimensioni piccole).\nDonazioni.\nNel frattempo Contini aveva avviato ad organizzare e patrocinare mostre di arte antica, soprattutto a Roma, nonch\u00e9 a beneficiare con donazioni alcune istituzioni pubbliche italiane. Ad esempio, arred\u00f2 completamente sette sale del museo di Castel Sant'Angelo a Roma, regal\u00f2 due tavole di Vitale da Bologna al Museo civico di Bologna, il modello in terracotta del monumento funebre a Luigi XIV di Bernini alla Galleria Borghese, la \"Piet\u00e0\" di Attilio Selva alla cattedrale di Tripoli e una parte degli arredi dell'Istituto nazionale di studi per il Rinascimento di Palazzo Strozzi, compresi alcuni dipinti di Cosimo Rosselli e Andrea Schiavone (\"Amore e Psiche\"). Inoltre finanzi\u00f2 il restauro degli affreschi di Filippo Lippi nel Duomo di Prato.\nNel ricreare ambienti rinascimentali si ispir\u00f2 agli studi di Attilio Schiapparelli su \"La casa fiorentina e i suoi arredi nei secoli XIV e XV\" (Firenze 1908) e all'esempio di Elia Volpi a palazzo Davanzati: tali principi vennero messi in pratica nella sua abitazione fiorentina, la villa Stozzi da lui ribattezzata villa Vittoria, in cui visse dal 1931.\nIl trasferimento da Roma a Firenze fu accelerato dalle violente critiche a una mostra di arte spagnola da lui organizzata nel 1930, arrivate da pi\u00f9 parti.\nVilla Vittoria.\nNella sua abitazione fiorentina sistem\u00f2 la sua collezione d'arte al piano terreno e al primo piano, comprendendo alcuni sommi capolavori, quale la \"Pala della Madonna della Neve\" del Sassetta, anticamente nel Duomo di Siena, una pala del Bramantino gi\u00e0 nella collezione Trivulzio a Milano (\"Madonna col Bambino e otto santi\"), un trittico di Ugolino di Nerio e numerosissimi dipinti dal Due al Settecento (Agnolo Gaddi, Carlo Crivelli, Giuseppe Maria Crespi, Giovanni Paolo Pannini, ecc.). Pochi e sceltissimi erano i pezzi di scultura, tra i quali spiccava il \"Martirio di san Lorenzo\", marmo del Bernini, mentre cospicuo era il numero di rari mobili rinascimentali, maioliche, vetri e arazzi.\nAllestita secondo i criteri museografici teorizzati da Wilhelm von Bode, la raccolta era frutto delle doti non comuni di conoscitore d'arte, unite a un senso pressoch\u00e9 infallibile nel riconoscere la qualit\u00e0, pur non avendo alcuna preparazione accademica. Il secondo piano ospitava invece l'abitazione di famiglia, con mobili disegnati da Gi\u00f2 Ponti, dipinti di Ottone Rosai, Primo Conti, Filippo de Pisis, Mario Sironi, Arturo Tosi, Carlo Carr\u00e0, Alberto Martini, Marino Marini, Giorgio Morandi, Giovanni Michelucci. Vi era ospitata inoltre una fototeca.\nGuerra e dopoguerra.\nFascista convinto, Alessandro Contini ricevette numerose onorificenze nel Ventennio, compreso il titolo di conte per discendenza materna (1928) con l'aggiunta, dal 1930, del cognome Bonacossi; fu inoltre senatore del Regno dal 1939 al 1944. Inquisito dalla Commissione d'epurazione nel dopoguerra per i rapporti coi Tedeschi nel traffico di opere d'arte, fu aiutato da Bernard Berenson che testimoni\u00f2 e intervenne a suo favore. Contini aveva avuto infatti rapporti con Hermann G\u00f6ring e con il suo agente in Italia Hans Posse, e parte delle opere intermediate furono recuperate su pressione delle autorit\u00e0 tedesche tramite l'Ufficio recupero opere d'arte del Ministero degli Affari Esteri. Una parte di queste per\u00f2, cedute dagli Alleati al governo jugoslavo, si trovano oggi nel Museo nazionale di Serbia di Belgrado e sono tuttora oggetto di un contenzioso.\nNel 1949 perse la moglie e si rispos\u00f2 con Atala Pampaloni. Nel 1950 i rapporti con Longhi si interruppero bruscamente, rimpiazzato da Bernard Berenson con il quale, fino ad allora, i contatti erano stati puramente formali a parte l'episodio postbellico. La collaborazione con Berenson fu fondamentale per le vendite alla Fondazione Kress negli anni cinquanta, nell'ottica dell'implementazione della National Gallery di Washington.\nL'ultimo anno di vita del conte fu turbato dalla scomparsa del nipote prediletto \"Sandrino\" (luglio 1955), che aveva fatto perdere le sue tracce per uno scandalo e che termier\u00e0 tragicamente la sua esistenza vent'anni dopo, quando fu trovato impiccato nei dintorni di Washington.\nLe vicende della collezione.\nGi\u00e0 dal 1945 i coniugi Contini-Bonacossi avevano espresso il desiderio di donare l'intera collezione, purch\u00e9 rimanesse integra. Alessandro in un primo tempo pens\u00f2 allo Stato del Vaticano, ma poi si orient\u00f2 per lo Stato italiano, senza per\u00f2 riuscire a perfezionare la donazione prima di scomparire, nel 1955. Alla sua morte i soli beni immobiliari ammontavano a 300 miliardi di lire dell'epoca.\nLa collezione, nel 1965, contava 1 040 pezzi, come risulta dall'inventario prima del trasferimento a palazzo Capponi, quando villa Vittoria venne alienata (oggi ospita il centro congressi di Firenze).\nLa donazione, parziale, fu perfezionata solo nel 1969 su iniziativa della seconda moglie. La collezione di dipinti e sculture antiche, ricca di importanti opere di scuola italiana e spagnola, oggi nota come Collezione Contini Bonacossi, venne selezionata da una commissione di esperti e storici dell'arte e rimase a Firenze, dopo essere stata esposta in pi\u00f9 di un sito, e trov\u00f2 finalmente sede in un dipartimento degli Uffizi, dove si trova esposta al pubblico dal 1 marzo 2018.\nDal mese di marzo del 2018 ha trovato la sua sede definitiva nelle otto sale del percorso museale della Galleria degli Uffizi.\nLa sua collezione filatelica venne invece dispersa in varie aste."}
{"id": "1347611", "revid": "78273", "url": "https://it.wikipedia.org/wiki?curid=1347611", "title": "Moda Punk", "text": ""}
{"id": "1347613", "revid": "125625121", "url": "https://it.wikipedia.org/wiki?curid=1347613", "title": "Enrico Bonessa", "text": "Biografia.\nDiscendente d'una famiglia monferrina di antiche tradizioni militari, nacque nel 1891 a Cefal\u00f9 da Alessandro Bonessa, tenente generale torinese, che allora comandava il locale distretto militare, e dalla nobile cividalese Amalia de Pollis. Diplomatosi al liceo a Firenze, frequent\u00f2 brillantemente la regia accademia di Torino per uscirne nel 1913 come ufficiale di artiglieria. Sin dal 24 maggio 1915 partecip\u00f2 alla prima guerra mondiale in batterie d'artiglieria Campale Pesante. Venne pluridecorato al valor militare e al merito di guerra ed ebbe vari encomi tra cui una menzione d'onore su uno dei bollettini del comando supremo.\nNel 1921 si laure\u00f2 in ingegneria industriale meccanica presso il regio politecnico di Torino, diplomandovisi costruttore aeronauta nel 1923: nello stesso anno fu ammesso al Genio della nascente Regia Aeronautica, venendo assegnato alla sezione aerodinamica e idrodinamica di Roma. Quindi fu inviato come ufficiale di sorveglianza tecnica presso la Fiat di Torino potendo cos\u00ec vivere il periodo pi\u00f9 interessante e istruttivo nei riguardi della tecnica motoristica. Nel frattempo ebbe la carica di vicedirettore delle Costruzioni aeronautiche di Torino, di cui in seguito ne sarebbe diventato direttore.\nNel 1935, allo scoppio della guerra d'Etiopia, ebbe come destinazione l'Asmara con la carica di direttore dell'ufficio tecnico dell'Aeronautica dell'Africa Orientale Italiana, dal quale dipendeva l'efficienza e l'organizzazione a terra dell'intera aviazione impiegata nel conflitto. Il servizio da lui svolto gli valse la promozione per merito straordinario a colonnello e altre decorazioni al merito di guerra: al rientro in Italia oper\u00f2 anche come consulente tecnico-militare per il Regno di Romania nel 1937.\nNel novembre 1937 l'Italia aderiva al Patto Anticomintern, sancendo cos\u00ec l'amicizia con la Germania e il Giappone: il mese successivo gli venne assegnato il comando di una missione militare che consisteva nell'addestramento dei piloti nipponici all'uso dei bombardieri Fiat B.R.20 di cui il Giappone, impegnato in guerra contro la Cina, aveva acquistato un lotto di 72 velivoli . Si trattava della principale esportazione di aerei da guerra mai effettuata dall'Italia nonch\u00e9 del primo e concreto rapporto commerciale e militare fra le due potenze. Gli addestramenti durarono circa tre mesi e si svolsero con successo nell'Impero fantoccio del Manchukuo, malgrado le dure condizioni climatiche locali.\nTrasferiti a Tokyo, gli italiani iniziarono la seconda fase della missione ch'ebbe un risvolto di natura conoscitiva e commerciale presso enti militari e civili. Nel frattempo giungeva dall'Italia un'importante Missione economica, inviata dal governo italiano per consolidare i rapporti economici col Giappone e nella quale Bonessa fu nominato consigliere dal Consorzio italiano esportazioni aeronautiche come rappresentante dell'intera industria aeronautica nazionale. Conclusasi la missione dopo un paio di mesi, Bonessa rimase a Tokyo continuando il suo incarico che port\u00f2 ad ulteriori ordinativi. Segu\u00ec una sua corposa e dettagliata relazione, unica testimonianza occidentale dell'epoca sull'aeronautica giapponese.\nRientrato in Patria, divenne Direttore delle Costruzioni Aeronautiche di Milano. Nel 1941, nominato generale, fu nel Regno di Ungheria e successivamente in quello di Croazia per la collaborazione tecnico-militare coi due neo-alleati dell'Italia ai quali quest'ultima forn\u00ec velivoli da guerra. Nel 1943, mentre era a capo della Direzione Armi e munizioni, non ader\u00ec alla Repubblica Sociale Italiana onorando il giuramento alla Corona sabauda.\nTerminato il conflitto, egli assurse, col grado esclusivo di Generale Ispettore e la dignit\u00e0 di \"eccellenza\", alla massima carica del Genio Aeronautico, mantenendola pi\u00f9 a lungo di chiunque altro ossia dal 1948 al 1956. Ci\u00f2 avveniva negli anni in cui l'Italia si inseriva pienamente nella NATO e l'Aeronautica soffriva delle pesanti conseguenze della sconfitta italiana e della nuova politica repubblicana, situazione da lui evidenziata in un importante articolo apparso nel 1953 sulla \"Rivista di Politica Economica\" edita da Confindustria.\nIn quello stesso periodo ebbe varie cariche tecnico-scientifiche: fu per vari lustri membro del Consiglio superiore dei lavori pubblici; fece parte della commissione collaudatrice dell'aeroporto di Fiumicino e di quella per l'Aeroporto di Genova-Sestri; presiedette il comitato che diede alla luce il corposo volume \"Terminologia Aeronautica\" edito nel 1964; fu membro del Comitato nazionale per l'ingegneria del CNR; fu consigliere d'amministrazione dell'Associazione italiana di aerotecnica e del Registro aeronautico italiano.\nMor\u00ec a Roma nel 1983 e la sua salma riposa a Cividale del Friuli. Alla sua memoria \u00e8 intitolata una via nella localit\u00e0 di Medeuzza, in Friuli, ove amava ritirarsi nell'avita campagna materna."}
{"id": "1347614", "revid": "599013", "url": "https://it.wikipedia.org/wiki?curid=1347614", "title": "Maurizio Bedin", "text": "Caratteristiche tecniche.\nGioca nel ruolo di centrale di centrocampo.\nCarriera.\nMuove i primi passi nel mondo nel calcio, nell\"'A.C. Reschigliano\" squadra di Campodarsego e nel Montebelluna. Nel 1993, assieme ai due fratelli, passa nel settore giovanile della Juventus, dove rimane per due stagioni, prima di passare al Padova. Inizia la sua carriera da professionista tra i cadetti proprio con il Padova, nel 1996, totalizzando nove presenze in campionato. L'anno dopo lo preleva l'Udinese, club della massima serie dove per\u00f2 non riesce mai a debuttare.\nLa societ\u00e0 friulana per\u00f2 crede in lui e lo manda in prestito per diversi anni in squadre di Serie B e Serie A per farlo giocare e crescere. Veste quindi la maglia del in Serie B, poi passa al Lecce con cui debutta in Serie A il 22 ottobre 2000 in -Lecce (0-1), quindi a gennaio 2001 torna in Serie B per indossare la casacca della Sampdoria.\nNel 2001 rientra definitivamente all'Udinese, in Serie A, con cui gioca 5 gare in una stagione e mezzo. Nel gennaio del 2003 passa al dove riesce a giocare con continuit\u00e0. L'annata con il club calabrese si conclude con la retrocessione in Serie C1 e la cancellazione della societ\u00e0 rossoblu da tutti i campionati professionistici.\nRiparte di nuovo dal Padova disputando con i veneti quattro campionati di Serie C1. In 97 gettoni di presenza mette a segno anche i primi due gol in carriera. Segue poi un'esperienza negativa per motivi societari, ma caratterizzata da eccellenti prestazioni, in Puglia con il , in Serie C1, con cui gioca dieci partite prima di trasferirsi a gennaio del 2008 alla , altra compagine di Serie C1 ma militante nel girone A.\nNella stagione 2008-2009 viene confermato nella squadra lombarda con cui scende in campo in 31 occasioni. A fine campionato la retrocede dopo gli spareggi play-out contro il e cos\u00ec nella stagione 2009-2010 cambia di nuovo squadra passando alla con cui gioca il campionato di Prima Divisione.\nL'11 ottobre 2012 firma per il Giorgione formazione di Castelfranco Veneto in Provincia di Treviso che milita in Serie D.\nNell'estate 2013 firma con il Thermal Abano Teolo, squadra della Provincia di Padova neopromossa in Serie D.\nIl 29 giugno 2014 firma con il Campodarsego, squadra della Provincia di Padova, militante in Eccellenza. Nel 2015 con la societ\u00e0 padovana, ottiene la promozione in Serie D. Il 12 dicembre 2015, la societ\u00e0 Campodarsego, comunica il passaggio del giocatore alla . Tuttavia il 15 dicembre, la stessa, comunica ufficialmente il mancato passaggio, dettato da motivi di carattere burocratici."}
{"id": "1347616", "revid": "1305772", "url": "https://it.wikipedia.org/wiki?curid=1347616", "title": "Bill Lee", "text": "Biografia.\nDopo aver frequentato il Morehouse College con Martin Luther King, ha intrapreso la carriera di musicista suonando con artisti quali Bob Dylan e Aretha Franklin. \nSposato due volte, \u00e8 il padre dei registi Spike Lee, Joie Lee e Cinqu\u00e9 Lee. Per il figlio Spike ha composto le colonne sonore di film come \"Aule turbolente\" e \"Fa' la cosa giusta\", inoltre \u00e8 apparso come attore in \"Lola Darling\" e \"Mo' Better Blues\", diretti sempre da Spike Lee.\nNel corso della sua vita ha avuto problemi con la droga, tanto da essere arrestato pi\u00f9 volte e a costringere il figlio Spike ad allontanarsi da lui.\nNel 1989 ha vinto il Los Angeles Film Critics Association Awards per la colonna sonora di \"Fa' la cosa giusta\"."}
{"id": "1347619", "revid": "392652", "url": "https://it.wikipedia.org/wiki?curid=1347619", "title": "0763", "text": "0763 \u00e8 il prefisso telefonico del distretto di Orvieto, appartenente al compartimento di Perugia.\nIl distretto comprende la parte occidentale della provincia di Terni e la parte settentrionale della provincia di Viterbo. Confina con i distretti di Siena (0577), di Chianciano Terme (0578) e di Perugia (075) a nord, di Terni (0744) a est, di Viterbo (0761) a sud e di Grosseto (0564) a ovest.\nAree locali e comuni.\nIl distretto di Orvieto comprende 15 comuni nell'unica area locale di Orvieto, formata dall'aggregazione degli ex settori di Acquapendente, Fabro e Orvieto. I comuni compresi nel distretto sono: Acquapendente (VT), Allerona, Castel Giorgio, Castel Viscardo, Fabro, Ficulle, Grotte di Castro (VT), Montegabbione, Monteleone d'Orvieto, Onano (VT), Orvieto, Parrano, Porano, Proceno (VT) e San Lorenzo Nuovo (VT)."}
{"id": "1347621", "revid": "1543377", "url": "https://it.wikipedia.org/wiki?curid=1347621", "title": "Quinto piano, ti saluto!", "text": "Quinto piano, ti saluto! \u00e8 una commedia napoletana scritta da Eduardo de Filippo nel 1934, e fa parte della raccolta \"Cantata dei giorni pari\".\nL'atto unico \u00e8 ambientato al quinto piano di un palazzo in demolizione, ed \u00e8 incentrato (come viene specificato nella prima didascalia) sulla nostalgia, sul rimpianto di \u00ab\"cose forse anche brutte, ma che morendo lasciano sempre un piccolo vuoto nel mondo dei ricordi\"\u00bb\nNell'appartamento arriver\u00e0 infatti, sul finale, Giacomo, vissuto nell'edificio da bambino, che ne far\u00e0 una sorta di elogio funebre, evocando il ricordo di un tempo di sogni, indicando il luogo dove la madre mor\u00ec, e infine portandosi via un pezzetto di carta da parati."}
{"id": "1347622", "revid": "20262", "url": "https://it.wikipedia.org/wiki?curid=1347622", "title": "Foni", "text": ""}
{"id": "1347624", "revid": "118134637", "url": "https://it.wikipedia.org/wiki?curid=1347624", "title": "Paul-Ferdinand Gachet", "text": "Biografia.\nLaureatosi in medicina a Parigi e Montpellier, si stabil\u00ec nella capitale francese in Rue de Montholon, 9. Vi apr\u00ec uno studio di medicina generale, ma si specializz\u00f2 in malattie nervose (la sua tesi a Montpellier nel 1858 era intitolata \"\u00c9tude sur la m\u00e9lancolie\"). Nel biennio 1865-1866 insegn\u00f2 anatomia artistica. Fu anche medico militare durante la Comune di Parigi nel 1871. Appassionato di pittura e amico di molti artisti realisti parigini (Gustave Courbet, Amand Gautier), fu vicino anche allo scrittore Champfleury.\nProtettore degli impressionisti, che soleva ospitare nella sua casa di Auvers-sur-Oise, fu uno dei primi collezionisti di opere contemporanee: Vincent van Gogh, stabilitosi ad Auvers per essere curato da lui, realizz\u00f2 due ritratti ed un'acquaforte del suo mecenate, ed \u00e8 grazie soprattutto a queste effigi e al rapporto col grande pittore olandese che il nome del medico \u00e8 conosciuto da molti. Van Gogh esegu\u00ec inoltre ritratti di Marguerite, figlia di Gachet.\nFu anche autore di dipinti e stampe: espose i suoi lavori al \"Salon des Ind\u00e9pendants\" con lo pseudonimo di Van Ryssel.\nGran parte della sua collezione venne donata dal figlio Paul al museo del Louvre, ed oggi si divide tra questo ed il museo d'Orsay."}
{"id": "1347625", "revid": "37401", "url": "https://it.wikipedia.org/wiki?curid=1347625", "title": "Variante (fonologia)", "text": "In fonologia, una variante di un fonema \u00e8 una possibile realizzazione fonetica di quel fonema. Si distingue tra varianti combinatorie e varianti libere. Le \"varianti combinatorie\" di un fonema sono le diverse realizzazioni che il fonema stesso assume in contesti fonetici differenti. Le varianti combinatorie sono quindi in distribuzione complementare. Il termine \"variante combinatoria\" \u00e8 oggi diffusamente sostituito da \"allofono\", ma alcuni autori preferiscono distinguerli come \"tassofoni\". Le \"varianti libere\", pi\u00f9 propriamente \"allofoni\", sono dei foni che possono scambiarsi tra loro all'interno di una stessa parola senza cambiarne il significato e senza che i parlanti madrelingua lo rilevino come un \"errore\" (ossia come agrammaticale).\nAd esempio, la nasale /n/ anteconsonantica diventa omorganica della consonante che segue. Si avranno cos\u00ec le varianti combinatorie [\u014b] prima delle occlusive velari /k/ e /g/ (es. \"incauto\" [i\u014b'kauto], \"ingrato\" [i\u014b'grato]), [\u0271] prima delle fricative labiodentali (es. \"invero\" [i\u0271'vero], \"infatti\" [i\u0271'fat:i]), e cos\u00ec via.\nUn classico esempio di varianti libere sono le inflessioni dialettali e regionali di una lingua (i cosiddetti \"accenti\"). Alcuni esempi in italiano sono:\nQuando i fonemi sono in una variazione libera, i parlanti madrelingua ne sono consapevoli, e si accorgono immediatamente del fenomeno, notando per esempio che la parola \"/tempo/\" \u00e8 pronunciata con una \"e\" chiusa nell'italiano milanese. Tuttavia, nonostante ci\u00f2, il fenomeno non compromette la comprensione del vocabolo."}
{"id": "1347629", "revid": "104109715", "url": "https://it.wikipedia.org/wiki?curid=1347629", "title": "La voce del padrone (De Filippo)", "text": "La voce del padrone (titolo originale: Il successo del giorno) \u00e8 una commedia napoletana scritta da Eduardo de Filippo nel 1932. \nLa commedia racconta della travagliata registrazione, in una sala di incisioni, della canzone \"Adduormete cu'mme\", impedita da una serie continua di imprevisti e occasioni d'interruzione."}
{"id": "1347630", "revid": "11096421", "url": "https://it.wikipedia.org/wiki?curid=1347630", "title": "Il successo del giorno", "text": ""}
{"id": "1347631", "revid": "1442080", "url": "https://it.wikipedia.org/wiki?curid=1347631", "title": "Sonata in trio", "text": "La sonata in trio o sonata a tre o sonata \u00e0 tre \u00e8 una forma musicale fra le pi\u00f9 importanti della musica da camera del periodo barocco (XVII secolo e prima met\u00e0 del XVIII secolo).\nIl genere nasce in Italia all'alba del Seicento, nell'area lombardo-veneta. I primi esempi ascrivibili a questo genere sono i trii di Adriano Banchieri (1601), Lodovico Bellanda (1607) e Biagio Marini (1617), che poi si diffuse nel resto della penisola e raggiunse l'apice nella scuola romana, con le quattro pubblicazioni (op. 1-4) di Arcangelo Corelli, che influenzer\u00e0 notevolmente la produzione del resto d'Europa.\nOrigine del nome.\nLa scrittura di una sonata in trio \u00e8 per due strumenti melodici e basso continuo; in totale ci sono quindi tre parti, da cui il nome. Tuttavia, poich\u00e9 il basso continuo viene solitamente eseguito da pi\u00f9 strumenti (ad esempio, oltre al clavicembalo o altro strumento a tastiera imprescindibile in quanto realizzatore del basso continuo, si aggiungono uno o pi\u00f9 altri strumenti da basso di rinforzo come il violoncello, la viola da gamba o il fagotto; a volte si aggiunge anche un liuto o una tiorba, ottenendo in questo caso una doppia realizzazione dell'armonia), le sonate in trio sono eseguite il pi\u00f9 delle volte con almeno quattro strumenti.\nGli strumenti melodici sono spesso due violini (organico tipico delle sonate in trio di Arcangelo Corelli), ma anche flauti traversi e dolci o oboi: un esempio fra i tanti, la sonata in trio contenuta nell\"'Offerta musicale\" di Johann Sebastian Bach \u00e8 scritta per violino e flauto traverso. Alle volte una sonata in trio \u00e8 eseguita da un solo strumento solista e da un clavicembalo: in questo caso sulla tastiera sono eseguite sia una delle due parti melodiche, di norma la seconda, sia la parte del basso (in questo caso per la parte del clavicembalo si usa spesso l'espressione \"clavicembalo obbligato\"); a questa tipologia appartengono, ad esempio, le sei sonate per violino e cembalo obbligato BWV 1014-1019, le tre per viola da gamba e cembalo obbligato BWV 1027-1029 e le due per flauto traverso e cembalo obbligato BWV 1030 e 1032 (cui una volta si aggiungevano le dubbie BWV 1020, 1031 e 1033) di Johann Sebastian Bach.\nUna forma atipica e piuttosto rara di sonata in trio \u00e8 quella per organo solo, in cui le due melodie sono affidate alle mani su due tastiere differenti e il basso al pedale. I pi\u00f9 importanti esempi di questo tipo di sonata in trio per un unico strumento sono le sei sonate BWV 525-530 scritte da Johann Sebastian Bach per il figlio Wilhelm Friedemann."}
{"id": "1347632", "revid": "78273", "url": "https://it.wikipedia.org/wiki?curid=1347632", "title": "Paul Gachet", "text": ""}
{"id": "1347638", "revid": "83531", "url": "https://it.wikipedia.org/wiki?curid=1347638", "title": "Lanza (comune)", "text": "Lanza \u00e8 stato un comune italiano dal 1928 al 1947.\nCreato per volont\u00e0 del regime fascista, univa in un unico municipio i comuni di Malvagna e Mojo Alcantara, nella provincia di Messina. Il capoluogo comunale era posto a Malvagna, rinominata \"Lanza Superiore\", mentre Mojo Alcantara venne rinominato \"Lanza Inferiore\"."}
{"id": "1347642", "revid": "767487", "url": "https://it.wikipedia.org/wiki?curid=1347642", "title": "Contea di Johnson (Arkansas)", "text": "La contea di Johnson, in inglese Johnson County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 22.781 abitanti. Il capoluogo di contea \u00e8 Clarksville.\nStoria.\nLa contea di Johnson fu costituita nel 1833."}
{"id": "1347643", "revid": "125038747", "url": "https://it.wikipedia.org/wiki?curid=1347643", "title": "L'abito nuovo", "text": "L'abito nuovo \u00e8 una commedia scritta a quattro mani da Eduardo De Filippo e Luigi Pirandello nel 1935, appartenente al filone della \"Cantata dei giorni pari\". Rappresenta un adattamento di una novella dello stesso autore siciliano dal titolo omonimo.\nEduardo racconta che nel 1932 al teatro Quirino fu annunciata la presenza di Luigi Pirandello tra il pubblico, a seguito di ci\u00f2 i due commediografi andarono a cena insieme e Eduardo chiese a Pirandello se gli potesse scrivere una commedia, Pirandello afferm\u00f2 che avrebbe avuto senz'altro difficolt\u00e0 a scrivere in napoletano, ma che insieme avrebbero potuto realizzarla.\nLa scelta cadde sull'abito nuovo, una novella scritta in precedenza da Pirandello e che venne adattata presso la casa di Luigi Pirandello in Roma, via Bosio 15, dove Eduardo si rec\u00f2 ogni giorno per i quindici che furono necessari; Eduardo appose alcune modifiche al testo pirandelliano che riteneva molto spigoloso.\nTerminata la scrittura, Eduardo rimand\u00f2 costantemente la trasposizione e la prova della commedia, nonostante Pirandello glielo chiedesse frequentemente, in quanto a giudizio dell'artista napoletano la commedia di Pirandello era troppo drammatica ed il pubblico dell'epoca non era pronto. Quando alla fine si decise di metterla in prova, Luigi Pirandello pot\u00e9 assistere solo alla prima prova, poich\u00e9 dopo due giorni mor\u00ec.\nLa prima rappresentazione, avvenuta a Milano al Teatro Manzoni il 1\u00ba aprile 1937, pochi mesi dopo la morte di Pirandello, ebbe un'accoglienza tiepida: Peppino De Filippo, profondamente avverso all'abbandono della drammaturgia napoletana in favore di adattamenti di opere altrui, critic\u00f2 aspramente la scelta drammaturgica del fratello, sebbene figurasse nel ruolo di Concettino Minutolo.\nNel 1964 Eduardo riprende la commedia in un'edizione televisiva che oltre a lui vede tra gli interpreti Ugo d'Alessio, Carlo Lima e Pietro Carloni.\nTrama.\nConcettino Minutolo cerca un consiglio dall'avvocato Boccanera perch\u00e9 , gi\u00e0 promesso di Assuntina, figlia della ballerina Celie Bouton, contro la volont\u00e0 del proprio padre, vuole ritirare la promessa, per il grande scandalo suscitato a Napoli dall'arrivo della ballerina. Assuntina,figlia di Michele Crispucci impiegato dell'Avv.Boccanera, fu abbandonata a soli 15 mesi dalla madre, che lasci\u00f2 la famiglia 18 anni prima.\nDi l\u00ec a poco, a causa di un incidente durante una sfilata con i cavalli, la Bouton muore e Michele eredita una casa lussuosa a Napoli ed un'altra a Venezia, oltre gioielli e un guardaroba disdicevole per la figlia, per cui \u00e8 combattuto sull'accettarli.\nNel terzo atto, Concettino si presenta in casa Crispucci con una parte delle ricchezze della Bouton e convince Assunta a fuggire con lui per strappare il consenso per il matrimonio a Michele , in arrivo da Venezia. Michele torna a casa,con un abito nuovo e elegante, ma ubriaco e disperato, perch\u00e9 quella ricchezza \u00e8 il lascito di una donna infedele; sopraggiungono Assuntina, Concettino e il di lui padre che ne ha impedito la fuga e chiede la mano della ragazza; Michele oramai farnetica e delirando sviene (o forse muore) facendo il gesto delle corna contro se stesso."}
{"id": "1347645", "revid": "1573940", "url": "https://it.wikipedia.org/wiki?curid=1347645", "title": "Spatula versicolor", "text": "L'alzavola argentata o anatra versicolore (Spatula versicolor ()) \u00e8 un uccello della famiglia degli Anatidi, diffuso in Sudamerica.\nDescrizione.\nLa met\u00e0 superiore della testa e di color nero fin sulla nuca, il resto della testa e il collo sono di un bianco tendente al giallognolo, le penne del manto e delle spalle sono scure, la parte posteriore \u00e8 bianca con raggi a sezione trasversale neri, il becco \u00e8 in prevalenza celeste, le zampe sono grigie.\nLa lunghezza varia dai 40 a 51\u00a0cm, mentre il peso oscilla tra i 300 e i 500 grammi.\nDistribuzione e habitat.\nL'alzavola argentata \u00e8 endemica del Sudamerica; la sua distribuzione geografica spazia dalla Bolivia e dal Brasile, sino all'Argentina, Paraguay, Uruguay e al nord del Cile.\nIl loro habitat naturale sono paludi e corsi d'acqua degli altipiani e laghi con poca vegetazione in pianura.\nBiologia.\nAlimentazione.\nL'alimentazione di questi uccelli \u00e8 fatta in prevalenza di piante acquatiche, ma pu\u00f2 includere molluschi ed insetti acquatici.\nTassonomia.\nEsistono due sottospecie:"}
{"id": "1347646", "revid": "116883751", "url": "https://it.wikipedia.org/wiki?curid=1347646", "title": "Pericolosamente", "text": "Pericolosamente \u00e8 una commedia in un atto unico scritta da Eduardo de Filippo nel 1938, appartenente al filone della \"Cantata dei giorni pari\".\nLa prima dell'opera, avvenuta al Teatro Eliseo di Roma il 20 novembre 1938, venne allestita dalla compagnia \"Teatro Umoristico I De Filippo\". Nel 1947 il titolo della commedia cambi\u00f2, ad opera dello stesso Eduardo, in San Carlino. Ne fu realizzata anche una versione televisiva, andata in onda sul Programma Nazionale alle ore 21 del 30 giugno 1956.\nTrama.\nMichele, vecchio amico di Arturo, torna dopo quindici anni di lavoro negli Stati Uniti d'America a Napoli, dove la sua compagnia ha deciso di trasferirlo. \u00c8 in cerca di una camera in affitto e Arturo si offre di ospitarlo in casa propria, dandogli un appuntamento per fargli vedere la stanza: ad attenderlo, trova la moglie di Arturo, Dorotea, donna sciocca e dal carattere capriccioso che egli ha sposato due anni prima.\nI due si intrattengono in una conversazione nel corso della quale Dorotea confessa a Michele che il marito, ogni giorno, le spara con una rivoltella nei momenti d'ira: l'uomo \u00e8 allibito dalla confessione e chiede maggiori dettagli alla donna. Dorotea sostiene che dal giorno stesso del matrimonio Arturo \u00e8 solito tentare di assassinarla a colpi di pistola: tuttavia, per\u00f2, per due anni ella \u00e8 sempre stata miracolata, sfuggendo misteriosamente alla mira del marito.\nArturo rientra a casa e si scusa per l'assenza: si era infatti recato a comprare delle pallottole per la rivoltella, poich\u00e9 le ha terminate. Chiede due caff\u00e8 alla moglie ma Dorotea, stizzita, risponde che non ha intenzione di fare la serva. Arturo, irato, prende dalla tasca la rivoltella e le spara. La donna, ringraziando il cielo per essersi salvata dal colpo, cambia improvvisamente atteggiamento con il marito, mostrandosi premurosa e preparando due caff\u00e8 come richiestole. Michele osserva la scena atterrito, senza avere la capacit\u00e0 di impedirne lo svolgimento.\nDorotea, servendo il caff\u00e8, nota per\u00f2 uno strappo nella giacca del marito e comincia a prenderlo a male parole, accusandolo di essere uno sciupone. Arturo tenta di tenerle testa ma, nonostante il tentativo di Michele di salvare la donna, questa riceve un secondo colpo di pistola, al quale scampa. Subito, gentilissima, prende la giacca dell'uomo per rammendarla nel migliore dei modi.\nMichele, esausto e spaventato, afferma di voler denunciare l'uomo alle forze dell'ordine per il suo comportamento. Arturo lo prende per\u00f2, da parte, spiegandogli la situazione: Dorotea ha un carattere irascibile e puntiglioso, difficile da domare a parole. Il giorno del loro matrimonio, nel corso di una lite tra il primo ed il secondo piatto, Arturo, che in tasca aveva una scacciacani, fece per sparare contro di lei con l'intento sia di scherzare sia per la rabbia. Dopo lo sparo aveva notato il cambio comportamentale della donna, convincendosi che quello potesse essere l'unico modo per tenerla a bada. Ovviamente, spiega a Michele, la pistola \u00e8 solo una scacciacani caricata a salve: questo \u00e8 il motivo per il quale la donna non riportava mai ferite.\nMichele, attonito, comprende la situazione ed acconsente di uscire a cena su invito dell'amico. Dorotea, per\u00f2, si oppone, sbarrando loro il passo verso la porta. Nuovo colpo di rivoltella, incitato da Michele che ha fretta di andare a mangiare, e la donna augura loro buona serata. Un attimo prima di uscire, Arturo si gira e spara tre colpi contro la moglie:"}
{"id": "1347647", "revid": "767487", "url": "https://it.wikipedia.org/wiki?curid=1347647", "title": "Contea di Lafayette (Arkansas)", "text": "La contea di Lafayette, in inglese Lafayette County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 8.559 abitanti. Il capoluogo di contea \u00e8 Lewisville.\nStoria.\nLa contea di Lafayette fu costituita nel 1827."}
{"id": "1347650", "revid": "104094650", "url": "https://it.wikipedia.org/wiki?curid=1347650", "title": "La parte di Amleto", "text": "La parte di Amleto \u00e8 una commedia napoletana scritta da Eduardo de Filippo nel 1939 e rappresentata per la prima volta nel 1940, appartenente al filone della \"Cantata dei giorni pari\".\nTrama.\nIn un teatro di Napoli si \u00e8 in procinto di rappresentare l\"'Amleto\" di Shakespeare ad opera della compagnia teatrale di cui \u00e8 impresario Fabio Felta. I primi attori, Renato Curtis ed Adele Capecchio, si palesano subito come spocchiosi artisti, capricciosi nei modi di fare ed irrispettosi l'uno dell'altra. Mentre Curtis, elogiato da Zoppi, crede che la rappresentazione abbia successo unicamente per la sua presenza, la Capecchio sottolinea che senza il suo contributo l'\"Amleto\", e la compagnia in generale, non avrebbe successo. Zoppi, tessendo lodi sperticate verso il primo attore, gli comunica che il teatro ha registrato il tutto esaurito: in realt\u00e0 \u00e8 una menzogna, perch\u00e9 la sala \u00e8 quasi vuota.\nSia Curtis che la Capecchio si esibiscono in episodi di stizza e di irriverenza di cui le vittime sono la sarta, costretta a subire le ire della prima attrice che non apprezza i vestiti che ella le propone, il vecchio custode Papele e Franco Selva, ex capocomico di compagnie di provincia, oramai costretto a servire gli attori poich\u00e9 giunto alla fine della carriera.\nL'impresario Felta introduce nella compagnia una giovane aspirante attrice, Rita Baldelli, la quale presenzia alle sfuriate tra i due primi attori e viene incitata da Curtis a seguire con attenzione la parte di Ofelia per impararla. La cosa fa infuriare la Capecchio che, sentendosi appellare \"cagna\" e \"strega\" dal collega, impone a Felta di fare una scelta: in scena andr\u00e0 o lei, o Curtis. Felta, stufo della maleducazione dei due, inizialmente li manda al diavolo chiedendogli di lasciare il teatro. Soggiunge Franco al quale, vittima di uno scherzo ordito dagli altri attori, viene comunicato che sar\u00e0 proprio lui a fare la parte di Amleto. Franco, che nel corso di un dialogo con l'aspirante attrice ha rivelato il suo malinconico pensiero sul proprio destino di attore mediocre, \u00e8 esaltato ed incredulo. Corre quindi a cambiarsi proprio mentre arriva la chiamata in scena.\nFelta torna a scusarsi con i primi attori, dicendo loro che, all'ultimo momento, il botteghino ha registrato un incremento delle presenze in sala: i due attori, dichiarandosi amanti dell'arte e rispettosi del pubblico, ma interessati solo ed unicamente alla propria visibilit\u00e0, comunicano all'impresario che lavoreranno assieme per portare avanti lo spettacolo.\nAl momento di entrare in scena arriva Franco, vestito goffamente da Amleto, che ancora crede di dover sostituire Curtis nell'azione: al suo arrivo gli altri lo guardano con pena, poich\u00e9 il vecchio \u00e8 veramente convinto di dover tornare a calcare le assi del palcoscenico. Felta tenta di spiegargli la situazione mentre gli attori sono ormai pronti, ma il vecchio \u00e8 inebetito. Rimasto solo con l'aspirante attrice, osserva con sguardo vuoto gli altri che, iniziata la rappresentazione, incominciano a declamare in scena le prime battute dell'Amleto."}
{"id": "1347657", "revid": "324090", "url": "https://it.wikipedia.org/wiki?curid=1347657", "title": "Xitta", "text": "Xitta (\"A Citta\" in siciliano, con una pronuncia della \u201cX\u201d pressoch\u00e9 identica a quella del catalano) \u00e8 stato un comune italiano, oggi frazione di Trapani. Si trova a 3\u00a0km a sud del capoluogo, sulla strada per Marsala, prima di Paceco. \u00c8 adiacente alle saline di Trapani, luogo dove si possono ancora trovare alcuni mulini a vento.\nFu soppresso nel 1868 e accorpato a Trapani a causa delle gravi difficolt\u00e0 di cassa. Le vie della frazione sono molto strette, particolarit\u00e0 che la rende unica nella periferia. Nella piazza principale, nelle serate di agosto si festeggia il santo Patrono , San Lorenzo."}
{"id": "1347658", "revid": "767487", "url": "https://it.wikipedia.org/wiki?curid=1347658", "title": "Contea di Lawrence (Arkansas)", "text": "La contea di Lawrence, in inglese Lawrence County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 17.774 abitanti. Il capoluogo di contea \u00e8 Walnut Ridge.\nStoria.\nLa contea di Lawrence fu costituita nel 1815."}
{"id": "1347661", "revid": "1318789", "url": "https://it.wikipedia.org/wiki?curid=1347661", "title": "Zero Db", "text": "Zero DB \u00e8 stato un programma di musica techno in onda su m2o, che precedentemente trasmetteva trance, hardtrance ed hardstyle tutti i giorni dalle 14:00 alle 15:00.\nIn origine, il programma era diviso in 3 fasce: La \"zona verde\" (14-14:20), con in onda solo musica trance, la \"zona gialla\" (14:20-14:40), con in onda solo musica hardtrance, e la \"zona rossa\" (14:40-15), con in onda solo musica hardstyle. Le tre zone erano divise tra loro da minisigle; la pubblicit\u00e0 separava perfettamente la zona verde da quella gialla, mentre divideva in due la zona rossa. \nIl programma proponeva un dj set il mercoled\u00ec di stampo hardtrance/hardstyle ed uno la domenica di stampo trance. Il sabato, invece, andava in onda la Zero DB chart, classifica coi i brani preferiti dei conduttori e degli ascoltatori.\nNella stagione radiofonica 2006/07 la classifica viene divisa in classifica trance la prima mezz'ora e classifica hardtrance/hardstyle la seconda mezz'ora, cosa mai accaduta in precedenza; inoltre, dal 5 marzo 2007 il programma viene spostato interamente la domenica nella fascia 20-23:00 (alle 20:00 la classifica, alle 21:00 il dj set trance e alle 22:00 il programma vero e proprio, che nel frattempo ridimensiona gli spazi concessi ai generi hardstyle e hardtrance). Nel settembre 2007 viene decisa una fascia oraria, ovvero la domenica dalle 22:00 alle 23:00.\nNel 2006 all'interno del programma, dal gioved\u00ec alla domenica andavano in onda delle news riguardo al mondo della musica techno e dei suoi eventi in giro per il mondo grazie allo spazio curato da \"Fabio NRG\".\nNotte Zero DB.\nA partire dal 14 settembre 2008 il programma (rinominato \"Notte Zero DB\"), viene collocato la domenica notte dalle 0:00 alle 4:00, e in seguito dall'1:00 alle 5:00 del mattino. Il format riprende le radici hardstyle che lo avevano caratterizzato negli anni precedenti, dedicando loro molto spazio. La nuova struttura prevede per la prima ora un mixato hardstyle da parte di \"Brainstorm\" (Andrea Mazza) con \"Andrea Mnemonic\" alla voce; le seguenti tre ore sono presenti guest dj italiani e talvolta internazionali, che propongono sound prevalentemente hardstyle, trance ed in misura minore hardtrance.\nDall'estate 2009 la prima ora propone anche nella sua parte finale brani hardcore, cosa mai successa nella storia del programma. A partire dal 13 settembre 2009, Zero DB aumenta lo spazio concesso al genere, accogliendo come ospiti il gruppo hardcore The Stunned Guys, col loro programma \"Hardcore Italia\".\nNella stagione 2011/2012 il programma viene ridotto ad un'ora, divisa tra mezz'ora di genere hardstyle di Brainstorm e mezz'ora di genere hardcore di Key Mekkanheads (altro alias di Andrea Mazza). In questa stagione si registrano come ospiti all'interno del programma Zatox e The R3bels, con un breve speciale \"Italian hardstyle\".\nDa settembre 2013, il programma viene eliminato dal palinsesto della radio in FM (a causa della progressiva diminuzione della programmazione dance, per dare pi\u00f9 spazio ad altri generi come trap e raggaeton) proseguendo solo come podcast attraverso la pagina del reloaded, cessando definitivamente a dicembre 2014. Negli ultimi mesi di vita del programma, i set sono stati curati mensilmente da Hardboy, Masterz 666, Foxy e Evillollo.\nConduttori.\nI djs che mixavano nel programma sono Andrea Mazza e Luca Martinelli, che dal 2002 al 2005 mixavano una puntata a testa. I due hanno mixato assieme dal 2005 al settembre 2008, quando Martinelli lascia il programma. Voce fissa nel programma fino a quella data \u00e8 stata quella di \"Edward\" tramite il personaggio di \"Fernandes / El matador\" fino al 2007. Con l'arrivo di Linus alla direzione artistica di m2o, \"Edward\" viene sostituito. Alcuni liner di vecchia registrazione con la sua voce rimangono comunque utilizzati.\nDalla ricollocazione notturna del 2008 in poi, la cura del programma \u00e8 stata del solo Andrea Mazza nelle vesti di Brainstorm / Key mekkanheads, con parte vocale affidata al vocalist Andrea Mnemonic."}
{"id": "1347662", "revid": "1610933", "url": "https://it.wikipedia.org/wiki?curid=1347662", "title": "Alzavola argentata", "text": ""}
{"id": "1347663", "revid": "124808", "url": "https://it.wikipedia.org/wiki?curid=1347663", "title": "Occhiali neri (commedia)", "text": "Occhiali neri \u00e8 una breve commedia napoletana scritta da Eduardo De Filippo nel 1945, contenuta nella raccolta \"Cantata dei giorni dispari\".\nLa commedia, in un atto unico, racconta le vicende di Mario Spelta - un uomo tornato cieco dalla guerra - affrontando tematiche fino a quel momento sottoposte a censura.\nL'opera non \u00e8 mai stata portata in scena da Eduardo."}
{"id": "1347664", "revid": "767487", "url": "https://it.wikipedia.org/wiki?curid=1347664", "title": "Contea di Lee (Arkansas)", "text": "La contea di Lee, in inglese Lee County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 12.580 abitanti. Il capoluogo di contea \u00e8 Marianna.\nStoria.\nLa contea di Lee fu costituita nel 1873."}
{"id": "1347665", "revid": "1625873", "url": "https://it.wikipedia.org/wiki?curid=1347665", "title": "Le bugie con le gambe lunghe", "text": "Le bugie con le gambe lunghe \u00e8 una commedia scritta da Eduardo de Filippo nel 1947, inserita dall'autore nella raccolta \"Cantata dei giorni dispari\".\nL'opera tratta delle menzogne e delle ipocrisie in mezzo alle quali l'integerrimo protagonista Libero Incoronato \u00e8 costretto a vivere, e che gli impediscono di sposarsi con la donna di cui \u00e8 innamorato, una ex-prostituta. Finch\u00e9 lo stesso Libero trover\u00e0 il modo, mentendo, di costringere amici e parenti ad accettare la sua futura sposa Graziella, presentandola come una nobile ereditiera.\nTrama.\nLibero Incoronato \u00e8 innamorato di Graziella, una ex-prostituta. Tutti conoscono il passato della donna e Libero non pu\u00f2 sposarla onde evitare di subire le critiche e l'allontanamento da parte di tutti. Inoltre Costanza, sorella di Libero, sta per sposare un uomo facoltoso, il signor Perretti, e uno scandalo manderebbe a monte tutto. Graziella non lo accetta, perch\u00e9 sa che il matrimonio di Costanza nasconde l'opportunismo della donna di assicurarsi una vita senza stenti, e anche quello dell'uomo che cerca una serva che dentro casa si occupi di tutto. Irrompono a casa la coppia composta da Benedetto e Olga: lui lavora a Grosseto, e lei non vuole raggiungerlo con mille scuse, che nascondono una sua relazione con un capitano statunitense. Olga vorrebbe che suo marito le intestasse casa e le garantisse un cospicuo conto in banca per permettersi di fare la bella vita con il suo capitano: d'altronde, come cinicamente ammette, nel caso quest'ultimo la lasciasse le rimarrebbero sempre la casa e i soldi.\nPassato un certo periodo Olga ottiene quanto voluto pur restando sposata con Benedetto, ma rimane incinta del capitano, fuggito in America per sottrarsi alle sue responsabilit\u00e0. La donna decide quindi di accollare la colpa della gravidanza a Libero, fingendo di amarlo. Lui quasi le crede, se non fosse che la madre di Olga irrompe come una furia per rivelare alla figlia che Benedetto sa gi\u00e0 tutto. Arriva Benedetto e, nel corso del litigio, Olga dichiara che il marito ha capito male e che il figlio \u00e8 in realt\u00e0 di Libero, che non ricorda di averlo concepito in quanto ubriaco. A Benedetto la storia va anche bene: lui, d'altronde, ha messo incinta una cameriera e le ha anche trovato un marito in uno dei suoi dipendenti, spinto al matrimonio dalla forte somma di denaro offerta dal suo capo per prendersi questo peso. Si scoprir\u00e0, poi, che il figlio della cameriera non era nemmeno stato concepito con Benedetto, ma cos\u00ec la donna aveva raccontato perch\u00e9 il padre reale era morto, e voleva trovare qualcuno che si prendesse cura di lei e del nascituro.\nLibero deve constatare che la situazione \u00e8 ingarbugliata ed \u00e8 circondato da menzogneri. L'apice dello sdegno si raggiunge durante la festa di battesimo del figlio di Olga, col dipendente di Benedetto che nega che il figlio non sia suo, mentre la cameriera nega sia di Benedetto. Libero non pu\u00f2 che sfogarsi contro la falsit\u00e0 dei presenti parlando al neonato e consigliandogli di &lt;legare l'asino dove vuole il padrone&gt;, una metafora nella quale l'asino \u00e8 l'onor proprio e il padrone \u00e8 chi \u00e8 pi\u00f9 forte, al quale bisogna piacere per mezzo delle menzogne. Infine si prende una rivincita con una bugia sfacciata: racconta di aver risparmiato una discreta fortuna e deciso di sposare una ricca aristocratica del nord, ovvero Graziella. I presenti non gli credono ma lo accettano, perch\u00e9 capiscono il significato del suo comportamento, cio\u00e8 che Libero si \u00e8 adeguato alla societ\u00e0."}
{"id": "1347667", "revid": "767487", "url": "https://it.wikipedia.org/wiki?curid=1347667", "title": "Contea di Lincoln (Arkansas)", "text": "La contea di Lincoln, in inglese Lincoln County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 14.492 abitanti. Il capoluogo di contea \u00e8 Star City.\nStoria.\nLa contea di Lincoln fu costituita nel 1871."}
{"id": "1347668", "revid": "109443906", "url": "https://it.wikipedia.org/wiki?curid=1347668", "title": "La paura numero uno", "text": "La paura numero uno \u00e8 una commedia in tre atti scritta da Eduardo De Filippo nel 1950, inserita dall'autore nella raccolta \"Cantata dei giorni dispari\".\nFu rappresentata per la prima volta a Venezia, al Teatro La Fenice, il 29 luglio 1950 in occasione dell'XI Festival del Teatro di Venezia: la compagnia era \"Il teatro di Eduardo con Titina De Filippo\". La prima pubblicazione avvenne su \"Il Dramma\" n. 133 del 1951.\nL'edizione televisiva per il \"Teatro di Eduardo\" della RAI risale al 1964.\nTrama.\nMatteo Generoso rende impossibile la vita dei suoi familiari, ossessionato dalla paura dello scoppio della terza guerra mondiale. La moglie Virginia, esasperata, si rivolge al fratello Arturo che escogita una trovata: organizza un finto giornale radio nel quale si annuncia lo scoppio della tanto paventata guerra. Tranquillizzato dalla realizzazione del suo timore ossessivo, Matteo riesce finalmente a guardare avanti, e acconsente al matrimonio della figlia Evelina con il giovane Mariano Conforto.\nPer\u00f2 per un tragico errore anche Luisa, la madre di Mariano, si convince, malgrado le successive spiegazioni di Virginia, che sia effettivamente scoppiata un'altra guerra: la donna, che aveva perso il marito e il figlio maggiore nei precedenti conflitti, \u00e8 morbosamente legata a Mariano, e all'idea che possa partire anche lui per la guerra lo mura letteralmente vivo in uno stanzino, intenzionata a farlo uscire soltanto alla fine del conflitto.\nDopo un certo tempo Mariano riesce in qualche modo a fuggire dalla sua prigione e a sposare Evelina. Luisa, apparentemente, accetta la realt\u00e0, ma, anche a causa del matrimonio del figlio, resta frustrata nel suo feroce e irrazionale amore materno, e cerca di alleviare il suo dolore dedicandosi alla confezione di marmellate e di frutta sciroppata. Se i figli, infatti, sono destinati a crescere e ad allontanarsi dalla madre, le marmellate possono essere chiuse a chiave in un armadio senza ribellarsi, possono essere possedute senza manifestare nessuna volont\u00e0, quindi in definitiva gratificano maggiormente la cieca possessivit\u00e0 di Luisa.\nCommento.\nNata su commissione di Gino Cervi e Andreina Pagnani, \"La paura numero uno\" fu per il suo autore un relativo insuccesso. Dopo il primo periodo di rappresentazione nella stagione teatrale '50-'51, non fu pi\u00f9 ripresa; la critica si espresse negativamente circa la commedia, evidenziando i difetti strutturali dell'opera, con passaggi dal comico al drammatico, dal farsesco al melodrammatico ritenuti troppo bruschi e mal amalgamati, e non ultimo l'espediente narrativo della madre che mura in casa il figlio, ritenuto troppo poco plausibile. A cinque anni esatti da \"Napoli milionaria!\", il tema della guerra torna ad ispirare la fantasia di Eduardo; ma non quella gi\u00e0 combattuta, con il suo strascico di lutti e sconvolgimenti morali. Ora \u00e8 una guerra futura, possibile, temuta, incombente, attualissima: la guerra fredda, della quale tanto si discute in quel momento, e che potrebbe diventare guerra atomica proprio mentre il papa (Pio XII), lancia al mondo il messaggio di fratellanza dell'Anno Santo 1950.\nTutto questo d\u00e0 alimento a \"La paura numero uno\", una commedia con molti \u2013 forse troppi \u2013 personaggi che entrano ed escono dalla scena con un criterio di ingegneria teatrale del tutto nuovo, ma piuttosto frammentario e discontinuo. Persino Cervi e la Pagnani, nella lettera in cui garbatamente rinunciano al lavoro di Eduardo, li rilevano \"marionette senza passione\".\nNon mancano, come sempre, ottimi spunti di comicit\u00e0, fra i quali vanno almeno citati l'assurda incetta di provviste fatta da Matteo e, in generale, la sua paradossale reazione davanti alla notizia dell'inizio delle ostilit\u00e0. Ai ricami umoristici fanno da contraltare momenti di profonda tristezza, come quello in cui Matteo e Arturo passano in rassegna le guerre a cui l'Italia del Novecento ha partecipato, associando a ciascuna di esse una canzone goliardica tranne che alla pi\u00f9 recente: gli orrori del secondo conflitto mondiale, da Auschwitz a Hiroshima, possono solo ridurre a un silenzioso sgomento.\n\"La paura numero uno\" soffre per\u00f2 di uno squilibrio fra i primi due atti, in cui si dipana la vicenda del protagonista, e il terzo, praticamente tutto dedicato al personaggio di Luisa, quasi fosse un'altra opera a s\u00e9 stante. \nVersione televisiva.\nLa commedia fu adattata, nel 1964, per la televisione all'interno del ciclo \"Il Teatro di Eduardo\". Diretta dallo stesso Eduardo con la collaborazione televisiva di Guglielmo Morandi, contava tra gli interpreti, in ordine di apparizione: Luisa Conte nella parte di Virginia, moglie di Matteo Generoso; Maria Teresa Lauri, Carla Comaschi, Maria D'Ajala, Orazio Orlando, Lida Ferro nella parte della signora Luisa; Glauco Onorato, il figlio che finisce murato vivo; Carlo Giuffr\u00e9 nella parte del fratello di Virginia; Eduardo De Filippo, il protagonista della commedia, Matteo Generoso; Nico Da Zara, Pietro Carloni (nella vita, marito di Titina), Pasquale De Filippo (fratellastro di Eduardo), Carlo Pennetti, Anna Valter, Antonio Ercolano, Evole Gargano, Clara Bindi, Lando Buzzanca, Michele Faccione, Pietro Recanatesi, Massimo Ungaretti, Luigi Leoni, Vittorio Soncini, Cesare Di Vito, Enzo Verduchi, Sandra Caccialli, Fiorangela Filli, Bianca Manenti.\nL'adattamento comporta che alcuni riferimenti all'attualit\u00e0 del 1950 siano eliminati: ad esempio, nel riferimento ai potenziali clienti della pensione che la signora Bravaccino intende aprire abusivamente, non si parla di pellegrini giunti a Napoli per l'anno santo, ma genericamente di turisti."}
{"id": "1347669", "revid": "123054202", "url": "https://it.wikipedia.org/wiki?curid=1347669", "title": "Gian Giacomo Poldi Pezzoli d'Albertone", "text": "Biografia.\nFiglio di Rosina Trivulzio (1800-1859) e del parmense Giuseppe Poldi Pezzoli (1768-1833) che aveva ereditato da uno zio Giuseppe Pezzoli cognome, titolo e una ingente fortuna accumulata dalla famiglia nel Settecento come esattori delle imposte del Ducato di Milano, cresce in un ambiente ricco di stimoli culturali ed artistici. Il padre, ricco possidente, \u00e8 da poco entrato in possesso del cospicuo patrimonio dello zio (che comprende tra l'altro il palazzo milanese dove oggi ha sede il museo), mentre la madre discende da una delle famiglie pi\u00f9 nobili e ricche di Milano, i Trivulzio, che consentir\u00e0 al Poldi Pezzoli di vivere a contatto con il mondo letterario, artistico e culturale d'inizio Ottocento. Il nonno era inoltre il celebre collezionista e dantista Gian Giacomo Trivulzio, VI marchese di Sesto Ulteriano.\nA partire dal 1849 Poldi Pezzoli si impegn\u00f2 a radunare un'importante raccolta comprendente dipinti del Sandro Botticelli, Piero della Francesca, Antonio del Pollaiolo, Francesco Guardi, Andrea Mantegna, Cosm\u00e8 Tura, Giovanni Bellini e Bernardo Daddi, nonch\u00e9 numerosi oggetti d'arredamento, armi, bronzi, terrecotte, opere d'oreficeria, tappeti. La sede di questo suo nuovo museo privato era il palazzo paterno che egli fece restaurare per l'occasione.\nIl conte mor\u00ec per un attacco di \"angina pectoris\" nel palazzo di famiglia di Milano. Come da sue disposizioni testamentarie il suo appartamento e le collezioni in esso contenute furono trasferite alla \"Fondazione artistica Poldi-Pezzoli\" che istitu\u00ec il museo che venne aperto ufficialmente al pubblico il 26 aprile 1881. Fu sepolto a Bellagio nel parco della villa Trivulzio in un mausoleo neo-gotico innalzato per lui da Carlo Maciachini, architetto del Cimitero Monumentale di Milano,\nRuolo politico.\nPoldi Pezzoli, oltre a essere uno dei rappresentanti pi\u00f9 in vista dell'aristocrazia milanese, era uomo dai profondi sentimenti patriottici e si spese nella sua esistenza a favore dell'unit\u00e0 d'Italia. Questo suo amore per l'Italia \u00e8 testimoniata dal suo acquisto di un intero comando di artiglieria, con il contributo di altri nobili, per aiutare l'esercito Lombardo e la sovvenzione dell'armata piemontese; partecip\u00f2 anche alle Cinque giornate di Milano, insurrezione che poi diede inizio alla Prima guerre d\u2019indipendenza Italiana. Durante questo periodo gli venne assegnato il ruolo ufficiale nel 1848 di Commissario straordinario del governo provvisorio della Lombardia a Venezia e nelle province Venete.\nL'ostilit\u00e0 al potere asburgico gli cost\u00f2 la fuga in Svizzera dopo la sconfitta dell'agosto 1848: viagg\u00f2 poi in Francia e in altri stati Italiani, risiedendo a lungo a Firenze. Infine fu costretto a rimpatriare a Milano e a pagare la multa di 600.000 lire austriache per riprendere possesso dei suoi beni.\nCostruzione della Casa Museo.\nGian Giacomo Poldi Pezzoli, dopo avere sostenuto la pubblicazione dell'album illustrato dell'Esposizione braidense, fece costruire da Giuseppe Balzaretto un nuovo caseggiato, gemello del seicentesco palazzo di famiglia. Ispirato dai suoi ripetuti viaggi a Parigi e dalle visite al nuovo Mus\u00e9e de Thermes et de l\u2019Hotel de Cluny, creato da Alexandre du Sommerard, Poldi Pezzoli decise di usarli come modelli di riferimento per il suo Museo. \nAlexandre du Sommerard era un pioniere dello stile Romantico e fece un museo non soltanto ricco di dipinti e statue ma anche dotato di arredi preziosi e oggetti d'arte applicata per dare un'atmosfera unica a ogni stanza. Quest'idea ebbe uno strepitoso successo. Potere vedere un oggetto antico in un ambiente antico, permetteva di essere completamente immersi nella storia. questo nuovo approccio nel presentare le opere riscosse molto successo e ammirazione nei suoi contemporanei.\nIl suo incontro con il pittore e vetrista Giuseppe Bertini fu determinante per la realizzazione di questo progetto. Infatti fu Bertini a creare e ideare ogni stanza in stile storicista aiutato da Luigi Scrosati, Giuseppe Sepeluzzi (bronzista) e da Lorenzo Vela (scultore). Grazie a questa combinazione furono create forse le stanze pi\u00f9 suggestive come il gabinetto dantesco nello stile del Trecento italiano, la sala nera nello stile del Rinascimento del nord, la sala degli stucchi in stile rococ\u00f2, lo scalone barocco e infine il salone Dorato.\nQuesto progetto permise al Poldi Pezzoli di salvaguardare una quantit\u00e0 enorme di artigianato artistico civico. Negli anni cinquanta, la casa museo divent\u00f2 uno dei luoghi principali in cui l'eccellenza dell'Arte Italiana era promossa attraverso le arti decorative.\nCreazione della Collezione.\nDal 1850 fino al 1879 Poldi Pezzoli mette insieme una raccolta di pezzi d'arte inestimabili, molti provenienti da famosi Maestri Rinascimentali. Tra questi maestri ci sono Botticelli, Mantegna, Cosm\u00e8 Tura, Carlo Crivelli, Giovanni Bellini, Piero del Pollaiolo, dei maestri medievali come Vitale degli Equi e Pietro Lorenzetti. Queste opere sono quasi sempre di medio formato e in buono stato perch\u00e9 provengono da collezioni private. Le opere seguono il gusto della critica d'arte, grazie a una rete di consiglieri e intenditori che circondano normalmente i collezionisti.\nIl direttore dell'Accademia di Brera, Giuseppe Molteni, ebbe un ruolo determinante nella creazione della quadreria. Con le sue conoscenze di antiquario, mediatore e restauratore, aiut\u00f2 Poldi Pezzoli a entrare in contatto con l'ambiente dei conoscitori-collezionisti. Bernardino Biondelli divenne il consulente per gli acquisti archeologici e medievali, grazie alle sue conoscenze e alla sua posizione di direttore del gabinetto numismatico di Milano.\nTra questo circolo di conoscitori europei e Poldi Pezzoli nacque un rapporto molto fecondo. Otto M\u00fcndler e Charles Lock Leastlake l'emissario e il direttore della National Gallery di Londra, gareggiarono con Poldi Pezzoli per l'acquisto di dipinti fatti da pittori primitivi o rinascimentali.\nGiuseppe Bertini aiut\u00f2 Poldi Pezzoli con le opere d'arte applicata e per le informazione sulle forniture degli antiquari milanesi, e Poldi Pezzoli pot\u00e9 contare anche sull'aiuto di Giuseppe Baslini. Fu poi il critico Giovanni Morelli, incontrato nel 1861, che sollecit\u00f2 e spinse Poldi Pezzoli a costruire una raccolta d'arte italiana."}
{"id": "1347670", "revid": "120528", "url": "https://it.wikipedia.org/wiki?curid=1347670", "title": "Angry Young Men", "text": ""}
{"id": "1347672", "revid": "1610933", "url": "https://it.wikipedia.org/wiki?curid=1347672", "title": "Codone comune", "text": ""}
{"id": "1347673", "revid": "120528", "url": "https://it.wikipedia.org/wiki?curid=1347673", "title": "Giovani Arrabbiati", "text": ""}
{"id": "1347675", "revid": "1305772", "url": "https://it.wikipedia.org/wiki?curid=1347675", "title": "Mesoplodon perrini", "text": "Il mesoplodonte di Perrin (Mesoplodon perrini) \u00e8 un cetaceo odontoceto della famiglia Ziphiidae. \u00c8 la specie di mesoplodonte descritta pi\u00f9 di recente. Venne trovata per la prima volta nel maggio 1975 sulla costa della California, e fino al settembre 1997 furono disponibili solamente quattro esemplari di questa specie. Questi furono identificati inizialmente come mesoplodonte di Hector (\"Mesoplodon hectori\"), eccetto l'esemplare ritrovato pi\u00f9 di recente, che venne considerato un piccolo di zifio. La seguente introduzione di uno di questi esemplari in un database di sequenze di DNA mitocondriale di mesoplodonti, mostr\u00f2 che questa specie era ben distinta da \"M. hectori\" (Dalebout \"et al.\" 1998). In seguito venne confermato che gli altri esemplari \"di Hector\" provenienti dalla California appartenevano allo stesso nuovo taxon (Dalebout 2002). La nuova specie venne descritta per la prima volta nel 2002 da Dalebout \"et al.\"; i suoi nomi comune e specifico sono un tributo al cetologo William F. Perrin.\nNonostante le similitudini superficiali con il mesoplodonte di Hector (del tutto allopatrico), questa specie \u00e8 strettamente imparentata con il mesoplodonte pigmeo, un'altra specie scoperta recentemente, e rappresenta probabilmente la sua specie sorella dell'emisfero settentrionale.\nDagli scienziati non \u00e8 stato ancora registrato un avvistamento confermato del mesoplodonte di Perrin. Comunque, il suo aspetto \u00e8 noto grazie agli esemplari spiaggiati, e in seguito al suo riconoscimento come nuova specie, sembra molto probabile che 3 supposti \"mesoplodonti di Hector\" avvistati al largo della California nel 1976 (2 individui) e nel 1978 (un individuo) appartengano a questa specie (Mead 1981, Dalebout \"et al.\" 2002).\nDescrizione.\nIl mesoplodonte di Perrin non pu\u00f2 essere identificato in mare con assoluta certezza. Comunque, la combinazione di piccole dimensioni, aspetto e areale presunto rende difficile la confusione con altre specie. Gli esemplari spiaggiati possono venire identificati come appartenenti a questa specie sia dai dati della sequenza del DNA che dai dettagli anatomici del cranio (Dalebout \"et al.\" 2002).\nQuesta specie ha la forma del corpo tipica di un mesoplodonte, con testa piccola, corpo lungo e coda priva di seno interlobare. Il rostro di questa balena \u00e8 pi\u00f9 corto di quello di ogni altro mesoplodonte, eccezion fatta per quello del mesoplodonte di Hector e del mesoplodonte pigmeo, soprattutto negli individui giovani. La rima boccale di questa specie \u00e8 diritta, il melone forma una piccola protuberanza e lo sfiatatoio \u00e8 a forma di mezzaluna con le punte rivolte in avanti. I denti di questa specie sono abbastanza grandi e sono situati verso la punta della bocca. Su questa specie sono presenti delle scanalature sulla gola. L'esemplare maschio maturo misurava 3,9 metri di lunghezza e la femmina ne misurava 4,4; i maschi immaturi erano lunghi tra i 2,1 e i 2,45 metri.\nNell'olotipo maschio la colorazione \u00e8 grigio scura sopra e bianca sotto, con la regione inferiore della pinna caudale grigio pi\u00f9 chiaro. Vicino all'ombelico \u00e8 presente una macchia bianca. La colorazione delle femmine \u00e8 ignota, dal momento che l'unico esemplare era piuttosto decomposto. I piccoli sono grigio chiaro o scuro sopra, e bianco sotto, mascella inferiore e gola comprese; la faccia inferiore delle pinne \u00e8 grigio pi\u00f9 chiaro. Sulla testa c'\u00e8 una \"maschera\" scura, che va dagli angoli della bocca fino alla regione oculare, al rostro e al melone, e sono presenti strisce bianche sulla regione inferiore della coda. Il maschio adulto aveva le tipiche strisce di cicatrici provocate dai combattimenti con i conspecifici. Solo il maschio adulto sembra che abbia i denti, anche se sono solamente due, come nelle altre specie di \"Mesoplodon\". Nel mesoplodonte di Perrin, i denti sono posti vicino alla punta della mascella inferiore e hanno pressappoco la forma di triangoli equilateri quando vengono visti lateralmente e sono posti ancora nella mascella; da questo punto di vista ricordano i denti frontali della balena dal becco di Baird pi\u00f9 che quelli delle specie di \"Mesoplodon\" pi\u00f9 simili nell'aspetto (Dalebout \"et al.\" 2002).\nUna fotografia di un probabile esemplare vivente - uno dei 2 osservati nel 1976 - viene ritenuta da Rice (1978: 95) appartenente ad un \"Mesoplodon carlhubbsi\", una specie molto pi\u00f9 grande anch'essa originaria delle acque al largo della California. Allo scopo dell'individuazione di questo animale furono anche d'aiuto le registrazioni delle vocalizzazioni.\nDistribuzione e status.\nQuesta specie \u00e8 stata trovata solamente sulle coste della California tra San Diego e Monterey. \u00c8 probabile che viva al largo della costa pacifica del Nordamerica - e forse anche altrove nel Pacifico settentrionale - in acque profonde 1000 metri o pi\u00f9. Comunque, le prove mancano e i limiti settentrionali e meridionali del suo areale sono completamente sconosciuti (sebbene la biogeografia delle balene dal becco suggerisca che non raggiungono l'equatore). Finora non \u00e8 stato possibile stimare la popolazione o assegnarle uno status di conservazione. L'isola di San Clemente possiede una struttura di ricerca sui sonar della marina statunitense; in passato queste ricerche sono state causa di spiaggiamenti di cetacei (vedi Ziphiidae).\nEcologia e comportamento.\nNon sappiamo nulla sul comportamento in vita di questa specie. Comunque, dal momento che \u00e8 simile in apparenza a tutti gli altri \"Mesoplodon\", possono essere fatte alcune ipotesi ben fondate.\nI maschi di questa specie sembrano ingaggiare combattimenti come la maggior parte degli altri mesoplodonti. In questa specie sono presenti le cicatrici causate dai combattimenti, sebbene il meccanismo preciso di queste lotte sia enigmatico: data la posizione dei denti sulla punta della mascella inferiore, si pu\u00f2 aspettare che le cicatrici consistano di due linee parallele; sul maschio adulto era presente, comunque, solo una singola linea di cicatrici e questo suggerisce che si sia trattata solamente di una strusciata fugace, piuttosto che di un attacco diretto.\nPer le analisi furono disponibili pochi contenuti stomacali. Presumibilmente, questa specie si nutre di calamari pelagici (come \"Octopoteuthis deletron\", i cui resti vennero ritrovati nello stomaco della femmina) e forse di piccoli pesci, come altre balene dal becco.\nL'immaturo pi\u00f9 grande, LAM 088901, di 2,45 metri di lunghezza, sembrava indipendente dalla madre. D'altra parte, l'esemplare pi\u00f9 piccolo conosciuto, USNM 504259, aveva la lingua frangiata, fatto che indica che succhiava ancora. Negli immaturi non erano presenti i denti, ma questi non sono necessari per la nutrizione. I dati presi al ritrovamento di questi esemplari suggeriscono che i giovani iniziano a nutrirsi da soli in estate; considerando che la maggior parte dei cetacei succhiano fino ad un anno d'et\u00e0, si pu\u00f2 sostenere che i giovani erano nati non prima dell'estate precedente. Di conseguenza, dal momento che avevano entrambi dimensioni simili, gli immaturi avevano probabilmente circa un anno d'et\u00e0. Gli adulti avevano tutti e due un'et\u00e0 stimata sui 9 anni al momento della morte.\nSi possono dedurre le cause della morte di 2 animali: l'esemplare del 1997 era affamato al momento della morte, forse a causa di un'infezione parassitaria (Dalebout \"et al.\" 2002). La femmina del 1975 mor\u00ec intorno al 14 maggio (Mead 1981); dato che il giovane trovato il 22 maggio era in apparenza il suo piccolo e che non era ancora stato completamente svezzato, la sua morte sembra essere la conseguenza diretta della perdita della madre.\nCome accade anche ai loro parenti, gli squali cookie-cutter attaccano questi zifidi per cercare di portar via brandelli di carne. Questi attacchi non sono generalmente pericolosi per i mesoplodonti. Questi ultimi ospitano il cirripede toracico \"Conchoderma auritum\" e una o alcune specie di cestodi parassiti del genere \"Phyllobothrium\" (forse \"Phyllobothrium delphini\") che possono convivere con l'animale pacificamente o portarlo alla morte.\nEsemplari.\nI possibili avvistamenti del 1976 avvennero il 30 luglio e quello del 1978 il 9 settembre - lo stesso giorno della scoperta dell'esemplare olotipo (Mead 1981). Nel complesso, c'\u00e8 un'evidente concentrazione di avvistamenti tra maggio e settembre. Non si sa, per\u00f2, se questo fatto ha un motivo preciso. Ciononostante, data la scarsit\u00e0 dei dati disponibili, sembra che il modo migliore per incontrare questa enigmatica specie sia cercarla durante i mesi estivi nell'area tra le isole di Santa Catalina e San Clemente e la terraferma."}
{"id": "1347676", "revid": "116737605", "url": "https://it.wikipedia.org/wiki?curid=1347676", "title": "Amicizia (commedia)", "text": "Amicizia \u00e8 una breve commedia scritta da Eduardo de Filippo nel 1952, contenuta nella \"Cantata dei giorni dispari\".\nFu realizzata anche una versione televisiva, trasmessa alle ore 21.15 del 14 luglio 1956 sul Programma Nazionale, con l'interpretazione dello stesso Eduardo, Dolores Palumbo e Ugo D'Alessio.\nTrama.\nL'opera narra la storia di un certo Alberto Califano che da diversi anni non fa visita all'amico Bartolomeo Ciaccia. Quando lo incontra, viene a sapere che l'uomo \u00e8 ormai alla fine dei suoi giorni. Bartolomeo ha una sorella, Carolina, che lo accudisce e tenta di esaudire tutti i suoi desideri. L'infermo si rende odioso con il suo comportamento e l'amico si ritrova a dover interpretare diversi ruoli per venire incontro alle esigenze del malato.\nNel finale sar\u00e0 proprio Alberto a venire colpito da una confidenza che Bartolomeo gli rivela ingannato dal travestimento dell'amico, infatti scoprir\u00e0 che il figlio primogenito \u00e8 nato da una relazione della moglie con Bartolomeo."}
{"id": "1347677", "revid": "92719", "url": "https://it.wikipedia.org/wiki?curid=1347677", "title": "Balena dal becco di Perrin", "text": ""}
{"id": "1347678", "revid": "1610933", "url": "https://it.wikipedia.org/wiki?curid=1347678", "title": "Fischione americano", "text": ""}
{"id": "1347680", "revid": "123462643", "url": "https://it.wikipedia.org/wiki?curid=1347680", "title": "Bene mio e core mio", "text": "Bene mio e core mio \u00e8 una commedia in tre atti scritta da Eduardo de Filippo nel 1955 e inserita dall'autore nella raccolta \"Cantata dei giorni dispari\".\nFu rappresentata per la prima volta a Roma, al Teatro Eliseo, l'11 novembre 1955. Gli interpreti erano: Eduardo De Filippo, Dolores Palumbo, Nino Veglia, Rino Genovese, Pietro De Vico, Ugo D'Alessio, Elisa Valentino, Isa Danieli, Lello Grotta, Maria Vinci, Peppino De Martino, Nello Ascoli, Luisa Conte, Lilly Romanelli, Pietro Carloni, Giuseppe Anatrelli, Luca De Filippo.\nNel 1964 fu realizzata la messa in scena televisiva curata dallo stesso Eduardo per il secondo ciclo de \"Il Teatro di Eduardo\" della RAI.\nL'atmosfera della commedia \u00e8 quella classica della commedia napoletana, con liti familiari che diventano pubbliche e un coro di divertenti personaggi secondari che intervengono nelle vicende dei fratelli Savastano. Lo stesso Eduardo defin\u00ec \"Bene mio e core mio\" la pi\u00f9 napoletana delle sue commedie. L'intreccio della commedia \u00e8 basato in buona parte sulla sorpresa. I personaggi si svelano poco a poco, e l'inganno di Filuccio si scioglie soltanto alla fine del secondo atto, con l'entrata in scena di Virginia.\nLa commedia, all'uscita riscosse un discreto successo, anche se la sua struttura fu criticata perch\u00e9 giudicata poco equilibrata, soprattutto per l'improvviso capovolgimento di situazione del terzo atto, ed inoltre una parte della critica s'infastid\u00ec per il realismo del linguaggio e della situazione, che all'epoca parve eccessivo.\nTrama.\nLorenzo Savastano, un restauratore di quadri del Vomero, vorrebbe sposarsi, ma la non pi\u00f9 giovane sorella Chiarina ostacola egoisticamente questi progetti, per non dividere con l'eventuale cognata il potere che ha in casa e che esercita anche su di lui. Esasperato, Lorenzo decide allora di accettare un'offerta di lavoro in America, e parte. Durante la sua assenza, Chiarina viene sedotta dallo scaltro e interessato ortolano Filuccio. Al ritorno, Lorenzo apprende che la sorella aspetta un figlio. Filuccio si dice allora disposto a sposare Chiarina, a patto che Lorenzo gli ceda un locale dove progettava da tempo di aprire una rivendita di frutta e verdura, e la casa sovrastante; ma per non mostrare le vere intenzioni che lo hanno mosso a far innamorare di s\u00e9 la donna, dichiara di voler intestare tutto alla vecchia madre, vedova e malata, Virginia. Lorenzo scopre che Virginia non \u00e8 la vera madre bens\u00ec la matrigna di Filuccio, ma non solo: la donna \u00e8 ancora giovane e attraente, ed \u00e8 per di pi\u00f9 una ricchissima possidente terriera, che Filuccio ha raggirato fingendo di essere in contatto con lo spirito di suo padre, per impedirle di risposarsi e perdere cos\u00ec l'eredit\u00e0. Lorenzo allora si vendica dell'ortolano, assegnando la casa e il negozio a Virginia come questi gli aveva chiesto, ma rivelando agli sbigottiti Chiarina, Filuccio e suo zio Gaetano - che corteggiava invano la giovane vedova e ne amministrava le propriet\u00e0 - di aver deciso di sposare Virginia, dopo aver peraltro realizzato di volerle davvero bene."}
{"id": "1347681", "revid": "92719", "url": "https://it.wikipedia.org/wiki?curid=1347681", "title": "Delfino striato", "text": ""}
{"id": "1347682", "revid": "1610933", "url": "https://it.wikipedia.org/wiki?curid=1347682", "title": "Alzavola cannella", "text": ""}
{"id": "1347688", "revid": "192549", "url": "https://it.wikipedia.org/wiki?curid=1347688", "title": "Antependium", "text": ""}
{"id": "1347689", "revid": "1305772", "url": "https://it.wikipedia.org/wiki?curid=1347689", "title": "Kaleidoscope", "text": ""}
{"id": "1347692", "revid": "2178", "url": "https://it.wikipedia.org/wiki?curid=1347692", "title": "Nazionale di calcio dell'Irlanda Unita", "text": ""}
{"id": "1347697", "revid": "125975905", "url": "https://it.wikipedia.org/wiki?curid=1347697", "title": "Il figlio di Pulcinella", "text": "Il figlio di Pulcinella \u00e8 una commedia scritta da Eduardo de Filippo nel 1957, inserita dall'autore nella raccolta \"Cantata dei giorni dispari\". Pubblicata per la prima volta nel numero 170 di giugno 1960 della rivista teatrale \"Sipario\".\nLa divisione in tre atti \u00e8 per\u00f2 solo della versione pubblicata: la prima, avvenuta al Teatro Quirino di Roma il 20 ottobre 1962, vide la commedia strutturata in due tempi e diciotto quadri.\nTrama.\nPulcinella \u00e8 vecchio e solo, abbandonato dal padrone, il barone Vof\u00e0-Vof\u00e0. Questi lo richiama solo per sfruttarlo per la sua campagna elettorale poich\u00e9 egli \u00e8 amico del popolo. Anche i servi del barone fanno moine a Pulcinella, che essendo credulone si lascia abbindolare da tutti.\nDall'America torna a sorpresa John, il suo figlio segreto: anche lui la maschera ma non vuole portarla, in quanto preferisce dire la verit\u00e0 a tutti, ribellandosi per certe situazioni. Nato il nuovo Pulcinella, il vecchio pu\u00f2 anche morire."}
{"id": "1347698", "revid": "104092329", "url": "https://it.wikipedia.org/wiki?curid=1347698", "title": "Dolore sotto chiave", "text": "Dolore sotto chiave \u00e8 un atto unico scritto da Eduardo de Filippo nel 1964, inserita dall'autore nella raccolta \"Cantata dei giorni dispari\".\nIl testo \u00e8 stato scritto nel 1958 come radiodramma, ma riscritto come atto unico nel 1964. La prima \u00e8 avvenuta il 3 novembre del 1964 al Teatro San Ferdinando di Napoli con la regia dello stesso De Filippo che dirige la compagnia teatrale \"Il teatro di Eduardo\". Stranamente, Eduardo non interpret\u00f2 mai il ruolo di protagonista in questa commedia, infatti la parte di Rocco verr\u00e0 interpretata nella stagione '64-'65 da Franco Parenti.\nTrama.\nRocco parla a bassa voce con la sorella Lucia, mentre si accinge a cenare.\nNella stanza a fianco giace Elena sua moglie, gravemente malata. Ogni minimo rumore, a detta dei medici, potrebbe esserle fatale.\nLucia, sollecitamente, aggiorna il fratello dello stato di salute di Elena, ormai immutato e sempre gravissimo, da ben 11 mesi. Racconta di come ella stessa, entrando nella camera della moribonda, non le rivolga nemmeno la parola per timore di destarla dal suo torpore; che Elena deve dormire sempre, il pi\u00f9 possibile, per far riposare il cuore.\nMa l'angoscia e la tensione esasperano l'uomo, che in un attacco di dolorosa furia, infrange al suolo piatti e bottiglia, e corre a battere alla porta della malata.\nFa poi per entrare e scopre cos\u00ec una stanza vuota.\nCrede dapprima che la moglie sia fuggita con un amante e che la sorella le abbia coperto la fuga per proteggerlo dal disonore e dal dolore, ma Lucia gli rivela l'amara verit\u00e0: la moglie \u00e8 morta da tempo, mentre lui era in viaggio per lavoro.\nComincia qui un alternarsi di responsabilit\u00e0 e accuse fra i due, sul diritto di piangere il proprio lutto o sul dovere di proteggere l'amato fratello da un gesto insano, finch\u00e9 Rocco rivela di avere un'amante, amatissima, ma che sta per abbandonarlo. La donna sarebbe incinta e mentre lui, credeva, era impossibilitato ad offrirle una vita alla luce del sole, l'altra avrebbe deciso di partire con un altro uomo per il bene del bambino. \nRocco prova a telefonare pi\u00f9 volte a casa dell'amante, per cercare di avvertirla, ma non la trova e lascia detto di richiamarlo.\nNel frattempo arriva un amico cardiologo, a conoscenza della morte di Elena, che tenta di consolarlo maldestramente , con frasi ovvie e atteggiamenti fuori luogo, ottenendo soltanto la rabbia di lui che infine lo caccia di casa. \nAll'uscita di scena di questi, Lucia esorta Rocco a tentare di raggiungere l'amata donna, pentita di aver cos\u00ec tanto stravolto la vita del fratello, ma mentre Rocco le spiega di non potere n\u00e9 sapere dove cercarla, squilla il telefono. Rocco risponde e dopo aver ascoltato brevemente, riattacca il telefono."}
{"id": "1347699", "revid": "228587", "url": "https://it.wikipedia.org/wiki?curid=1347699", "title": "Burla", "text": ""}
{"id": "1347701", "revid": "1654832", "url": "https://it.wikipedia.org/wiki?curid=1347701", "title": "Il monumento", "text": "Il monumento \u00e8 la penultima commedia scritta da Eduardo de Filippo nel 1970, inserita dall'autore nella raccolta \"Cantata dei giorni dispari\".\nTrama.\nNel basamento di un monumento semidistrutto dalle bombe e arredato con suppellettili di guerra vive il maresciallo Ascanio Penna, l\u00ec ritiratosi per non aver abbandonato l'ideale monarchico a favore della Repubblica. Con lui vi \u00e8 l'amante Sabina, di ventisette anni pi\u00f9 giovane che di nascosto si prostituisce per campare, e Paganini, un povero disoccupato.\nUna sera arrivano i frequentatori del monumento, un gruppetto di amici, composto da Arturo e Roberto e dal ricco Teodoro Guarnaschili. Questi aveva tentato di intraprendere una carriera da imprenditore ma, bisognoso dei capitali delle sue otto zie ricche, aveva ricevuto una serie di dinieghi poich\u00e9 le vecchie avevano paura che il comunismo avrebbe portato via tutto. Teodoro, per campare, aveva utilizzato lo stratagemma di far stampare un finto giornale che distribuiva alle donne, con le cui notizie alimentava le loro ossessioni verso il comunismo costringendole a vivere chiuse in casa. Alla loro morte incassava la loro eredit\u00e0 e cos\u00ec via.\nSabina intanto, rifiutate le profferte amorose di Arturo, viene minacciata da quest'ultimo di venir cacciata dal monumento. Cos\u00ec \u00e8: arriva, difatti, un'ordinanza di sfratto per mano del brigadiere Delle Donne, che riceve ovviamente il rifiuto di Ascanio ad andarsene. In realt\u00e0 Arturo non c'entra nulla: Teodoro scopre che l'Ente Olandese per lo sfruttamento della sorgente Acqua Rosaria vuole costruire in quella zona un centro industriale.\nTeodoro tenta di convincere Ascanio e Sabina ad abbandonare il monumento, senza riuscirci. Ascanio muore all'improvviso e Sabina viene fatta sgombrare."}
{"id": "1347702", "revid": "287204", "url": "https://it.wikipedia.org/wiki?curid=1347702", "title": "Ditegli sempre di si", "text": ""}
{"id": "1347703", "revid": "11097302", "url": "https://it.wikipedia.org/wiki?curid=1347703", "title": "Quinto piano, ti saluto", "text": ""}
{"id": "1347705", "revid": "11097307", "url": "https://it.wikipedia.org/wiki?curid=1347705", "title": "Quinto piano ti saluto", "text": ""}
{"id": "1347706", "revid": "11097311", "url": "https://it.wikipedia.org/wiki?curid=1347706", "title": "Napoli milionaria", "text": ""}
{"id": "1347711", "revid": "11097334", "url": "https://it.wikipedia.org/wiki?curid=1347711", "title": "Napoli Milionaria!", "text": ""}
{"id": "1347712", "revid": "11097337", "url": "https://it.wikipedia.org/wiki?curid=1347712", "title": "Napoli Milionaria", "text": ""}
{"id": "1347715", "revid": "767487", "url": "https://it.wikipedia.org/wiki?curid=1347715", "title": "Contea di Little River", "text": "La contea di Little River, in inglese Little River County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 13.628 abitanti. Il capoluogo di contea \u00e8 Ashdown.\nStoria.\nLa contea di Little River fu costituita nel 1867."}
{"id": "1347717", "revid": "287204", "url": "https://it.wikipedia.org/wiki?curid=1347717", "title": "Mesoplodon stejnegeri", "text": "Il mesoplodonte di Stejneger (Mesoplodon stejnegeri) \u00e8 un cetaceo odontoceto della famiglia Ziphiidae. \u00c8 un membro poco conosciuto del genere \"Mesoplodon\". Leonhard Stejneger descrisse per primo la specie nel 1885 a partire da un cranio, e per quasi un secolo di questa specie non si conobbe nient'altro. Alla fine degli anni '70 avvennero alcuni spiaggiamenti, ma fu solo nel 1994 che si pot\u00e9 descrivere l'aspetto esteriore a partire da esemplari freschi. La caratteristica pi\u00f9 notevole dei maschi sono i denti molto grandi, a forma di spada, che gli danno il nome.\nDescrizione fisica.\nQuesta specie presenta il corpo lungo e affusolato a entrambe le estremit\u00e0 tipico dei mesoplodonti. Il rostro di questo zifide \u00e8 di media lunghezza, e la rima boccale forma un arco, sebbene pi\u00f9 liscio di quello di altre specie. I denti dei maschi sono pi\u00f9 grandi di quelli della maggior parte degli altri mesoplodonti e sono appuntiti davanti e dietro, proprio davanti all'apice. Solamente il mesoplodonte di Layard e il mesoplodonte di Travers hanno denti pi\u00f9 lunghi. La colorazione \u00e8 grigio scura o nera su tutto il corpo ed \u00e8 pi\u00f9 chiara sulle regioni inferiori e intorno alla testa, dando l'impressione che porti un \"elmetto\". La colorazione scurisce con l'et\u00e0, ma le femmine presentano una zona chiara sul retro delle pinne, che si fa pi\u00f9 appariscente con l'et\u00e0. Come la maggior parte delle specie di questo genere, i maschi presentano cicatrici (causate da altri maschi) e in entrambi i sessi sono presenti i morsi dello squalo cookie-cutter. La lunghezza \u00e8 al massimo di 5,25 metri per i maschi e 5,5 metri per le femmine. Alla nascita sono lunghe probabilmente 2,1-2,3 metri.\nPopolazione e distribuzione.\nQuesta \u00e8 la specie di mesoplodonte dell'oceano Pacifico pi\u00f9 settentrionale, dal momento che si inoltra nel mare di Bering. \u00c8 distribuita lungo entrambe le coste del Pacifico, dalla prefettura di Miyagi, in Giappone, a Monterey, in California. D'inverno possono migrare verso sud. Come per la maggior parte delle specie di mesoplodonte, non \u00e8 stata fatta alcuna stima della popolazione.\nComportamento.\nQuesti zifidi vengono trovati generalmente in gruppi di 3 o 4 individui, ma a volte formano un gruppo molto compatto di 15 animali. I gruppi possono essere divisi per et\u00e0 e per sesso. I maschi adulti combattono violentemente tra loro e alcuni esemplari sono stati trovati con le mascelle fratturate risarcite.\nConservazione.\nIn passato questa specie \u00e8 stata cacciata occasionalmente in Giappone, ed \u00e8 stata catturata, sempre occasionalmente, nelle reti da pesca. Non si sa quanto questi fattori possano influire sulla popolazione."}
{"id": "1347718", "revid": "92719", "url": "https://it.wikipedia.org/wiki?curid=1347718", "title": "Balena dal becco di Stejneger", "text": ""}
{"id": "1347719", "revid": "2052878", "url": "https://it.wikipedia.org/wiki?curid=1347719", "title": "Kawasaki ZZR", "text": "Kawasaki ZZR sono dei modelli di motocicletta stradale completamente carenata prodotti dalla omonima casa motociclistica giapponese. Hanno un aspetto sportivo ma sono destinate anche all'uso stradale di tutti i giorni, quindi hanno una posizione di guida non estremizzata come sui modelli sportivi e dispongono di un serbatoio abbastanza capiente per una buona autonomia. Sono state prodotte in varie cilindrate: 250, 400, 600, 1100, 1200 e 1400 cm\u00b3.\nModelli.\nZZR 250.\nQuesta moto \u00e8 stata prodotta dal 1990 al 2004, introdotta nel listino assieme alla ZZR 1100, \u00e8 stata prodotta in pi\u00f9 serie.\nLa \"prima serie\" va dal 1990 al 2000, la linea era molto simile al modello 1100, ma la sella era pi\u00f9 scavata, il serbatoio pi\u00f9 piccolo e il telaio era pi\u00f9 semplice, cos\u00ec come le carenature, l'impianto frenante era pi\u00f9 piccolo, infatti all'anteriore c'\u00e8 un solo freno a disco.\nLa \"seconda serie\", prodotta dal 2001 al 2004, riprende le linee della versione precedente, ma il motore viene tarato diversamente, per avere un minore consumo di carburante, perdendo qualche cavallo agli alti regimi, anche per far s\u00ec che la moto possa essere guidata a 18 anni con la patente A2.\nZZR 400.\nQuesta moto \u00e8 stata prodotta dal 1990 al 2002, introdotta nel listino assieme alle ZZR 600 e ZZR 1100, \u00e8 stata prodotta in un'unica serie con la stessa carenatura, telaio e ciclistica del modello superiore, cambiando solamente il blocco motore.\nZZR 600.\nQuesta moto \u00e8 stata prodotta dal 1990 ed \u00e8 rimasta in produzione per 18 anni, introdotta nel listino la prima volta assieme alla ZZR 1100, \u00e8 distinguibile in pi\u00f9 serie.\nLa \"prima serie\" (denominata \"D\") va dal 1990 al 1992, la linea era molto simile al modello 1100, ma la sella era pi\u00f9 scavata, il serbatoio pi\u00f9 piccolo, e una modanatura orizzontale in plastica grigia copriva parte del telaio replicandone l'aspetto e dividendo la parte bassa della carenatura da quella superiore (in ci\u00f2 era simile alla precedente GPZ). Fu la prima 600 prodotta in grande serie con telaio in alluminio, nonch\u00e9 la prima a sfiorare il tetto dei 100 cv all'albero. L'impostazione generale della moto rimaneva la stessa della sorella maggiore.\nLa \"seconda serie (denominata \"E\")\", prodotta dal 1993 al 2004 \u00e8 caratterizzata da un profondo restyling che coinvolge principalmente il disegno del cupolino e del codone, viene inoltre introdotto il sistema Twin Ram Air per ottimizzare l'afflusso di aria nei carburatori alle alte velocit\u00e0. Nel 2000 il motore viene tarato diversamente, per avere una risposta pi\u00f9 vigorosa ai bassi regimi, perdendo pochi cavalli agli alti regimi. Il telaio, nonostante le apparenze, \u00e8 completamente diverso dalla prima serie per metodo di costruzione, con travi pi\u00f9 smussate, pur riprendendone le quote e la struttura generale.\nPer la \"terza serie (denominata \"J\")\", prodotta dal 2005 fino al 2008, viene adoperata una carenatura che ricorda da molto vicino quella della Ninja ZX 12, la pinza del freno anteriore passa da 4 a 6 pistoncini, la sella non \u00e8 pi\u00f9 in un unico pezzo per pilota e passeggero, le frecce non sono pi\u00f9 integrate ed \u00e8 stato rivisto completamente il telaio, ripreso dalla precedente ZX6R con l'aggiunta di sospensioni e manubrio touring. Di conseguenza vengono adottate forcelle a steli rovesciati con un diametro maggiorato degli steli stessi, cos\u00ec come vengono maggiorati anche gli pneumatici.\nZZR 1100.\nLa \"ZZR-1100\", prodotta dal 1990 al 2001, \u00e8 una delle moto pi\u00f9 potenti mai prodotte dalla Kawasaki, naturalmente riferendosi all'epoca della presentazione (1990), denominata anche \"ZX-11 Ninja\" sul mercato nordamericano.\nLa motocicletta venne prodotta fino al 2001 quando venne sostituita in catalogo dalla Kawasaki ZZR 1200.\nZZR 1200.\nQuesto modello sostitu\u00ec il modello di cilindrata inferiore (1100), prodotta al suo posto come naturale evoluzione dal 2002 al 2005, quando nel 2006 venne sostituita da un altro modello di cilindrata superiore (1400).\nCon questo nuovo motore la moto guadagnava dieci cavalli, perdeva un litro di serbatoio, ma rimaneva pressoch\u00e9 invariata esteticamente. Venne per\u00f2 ritoccata in tutti i punti, come per l'adozione delle gemme bianche per le frecce, prese d'aria leggermente pi\u00f9 grandi, fari diversi, telaio leggermente rivisto, freno posteriore che divenne fisso, la sella che divenne pi\u00f9 scavata e avvolgeva meno il serbatoio. In pi\u00f9 venne adottata una visiera cupolino leggermente pi\u00f9 piccola.\nZZR 1400.\nQuesto modello, omologato in America col nome di \"Ninja ZX-14\", ha sostituito il modello di cilindrata inferiore (chiamato in Europa ZZR 1200) ed \u00e8 commercializzata dal 2006 rappresentando il modello di cilindrata superiore della serie ZZR."}
{"id": "1347720", "revid": "767487", "url": "https://it.wikipedia.org/wiki?curid=1347720", "title": "Contea di Logan (Arkansas)", "text": "La contea di Logan, in inglese Logan County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 22.486 abitanti. I capoluoghi di contea sono due: Paris per il distretto nord e Booneville per il distretto sud.\nStoria.\nLa contea di Logan fu costituita nel 1871."}
{"id": "1347721", "revid": "767487", "url": "https://it.wikipedia.org/wiki?curid=1347721", "title": "Rossini! Rossini!", "text": "Rossini! Rossini! \u00e8 un film del 1991 diretto e scritto da Mario Monicelli, incentrato sulla vita del compositore e operista Gioacchino Rossini e con Sergio Castellitto e Philippe Noiret come protagonisti principali. Castellitto interpreta Rossini da giovane e l'attore francese interpreta invece il compositore nei suoi ultimi anni di vita, fino alla morte.\nIl film \u00e8 pieno anche dei camei del cantautore Giorgio Gaber, per cui ha ricevuto una nomination ai David di Donatello nel 1992, e di Vittorio Gassman, nel ruolo del compositore tedesco Ludwig Van Beethoven.\nTrama.\nParigi, intorno al 1868. Gioachino Rossini, celebre compositore italiano gi\u00e0 da tempo residente oltralpe, ricorda la sua vita e i suoi amori insieme alla moglie e ad alcuni amici, tra i quali Costantino Nigra e il Conte de La Rochefoucauld. Da quando ancora bambino nella natia Pesaro, cantava con la madre in teatro all'esordio a Venezia come operista, dove incontra il contralto Marietta Marcolini che gli sar\u00e0 a fianco nelle prime lotte (tanto da fargli evitare la Campagna di Russia del 1812 entrando nelle grazie di Napoleone II), e che gli ispirer\u00e0 il suo celebre stile.\nNel 1812, in occasione di una tourn\u00e9e alla Scala, incontra il celebre soprano Isabella Colbran, e poi l'impresario Domenico Barbaja, che lo convincono a seguirlo a Napoli e a lavorare per il San Carlo. Lasciata la Marcolini, Rossini a Napoli mieter\u00e0 successi, ma anche feroci critiche (soprattutto a causa della rappresentazione, a Roma e non al sud, del celeberrimo \"Il barbiere di Siviglia\", abilmente \"boicottata\" dallo stesso Barbaja). Tra il pesarese e la Colbran, gi\u00e0 amante di Barbaja, scoppia ben presto una travolgente passione, che porter\u00e0 i due a sposarsi durante un viaggio della compagnia a Vienna, scatenando cos\u00ec le ire dell'impresario.\nBen presto, per\u00f2, Rossini cambia aria e si trasferisce a Parigi dove, tra grandi fatiche, scrive l'ultima sua opera importante, il \"Guglielmo Tell\", prima di ritirarsi per stanchezza. Poco tempo dopo si separer\u00e0 anche da Isabella e, dopo un ultimo incontro con Barbaja che lo convince a scrivere lo \"Stabat Mater\", Rossini incontra la sua seconda moglie, Olympe P\u00e9lissier, che gli sar\u00e0 vicino negli ultimi anni.\nProduzione.\nIl ruolo dell'impresario Barbaja, prima che a Gaber, era stato proposto a Paolo Villaggio e Marcello Mastroianni.\nAlcune scene del film furono girate presso la Corte di Pantaro di Sopra nel comune di Gattatico."}
{"id": "1347723", "revid": "767487", "url": "https://it.wikipedia.org/wiki?curid=1347723", "title": "Contea di Lonoke", "text": "La contea di Lonoke, in inglese Lonoke County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 52.828 abitanti. Il capoluogo di contea \u00e8 Lonoke.\nStoria.\nLa contea di Lonoke fu costituita nel 1873."}
{"id": "1347725", "revid": "108241594", "url": "https://it.wikipedia.org/wiki?curid=1347725", "title": "Dodge Nitro", "text": "Il Dodge Nitro \u00e8 un SUV di medie dimensioni prodotto dal 2006 al 2011 dalla Dodge, casa automobilistica americana parte del gruppo Chrysler.\nIl contesto.\n\u00c8 stato presentato nel Febbraio 2006 al \"Chicago Auto Show\", e condivide gran parte dei componenti con la versione 2008 del Jeep Cherokee. \u00c8 assemblato al Toledo North Assembly Plant di Toledo nello stato dell'Ohio.\nLa Dodge Nitro \u00e8 destinata a competere con SUV di medie dimensioni come il Nissan X-Trail, la Suzuki Grand Vitara, Chevrolet Captiva e Opel Antara e Toyota FJ Cruiser, e anche con compatte crossover come la Toyota RAV4 o la Honda CR-V.\nLa produzione del Nitro \u00e8 iniziata nell'agosto 2006 e le vendite negli USA in settembre 2006 in Italia e nel resto d'Europa la commercializzazione \u00e8 arrivata un anno dopo.\nIn Italia \u00e8 disponibile con 2 motori: un motore a benzina 4,0 V6 da 260 CV / 191 kW con 360 N\u00b7m di coppia massima e un pi\u00f9 economico motore diesel 2,8 CRD da 177 CV e una coppia di 410 N\u00b7m.\nLe velocit\u00e0 massime sono rispettivamente di 202 km/h e 182 km/h, mentre l'accelerazione da 0 a 100 km/h \u00e8 di 8,5 secondi per la versione a benzina e 10,5 secondi per la versione diesel.\nLa sua produzione \u00e8 cessata il 16 dicembre 2011."}
{"id": "1347726", "revid": "180559", "url": "https://it.wikipedia.org/wiki?curid=1347726", "title": "Nishizawa Ippu", "text": "Nel 1665 la sua societ\u00e0 di pubblicazioni di Osaka pubblicava testi del J\u014druri (teatro di marionette). Tra il 1698 e il 1703 pubblic\u00f2 le proprie opere di narrativa, appartenenti al genere \"ukiyo zoshi\" (letteratura popolare licenziosa) e che rinnovanoro il genere dopo la morte del suo pi\u00f9 celebre autore Ihara Saikaku, il quale vi aveva dato inizio col suo \"\"Koshoku Ichidai Otoku\" (\"Vita di un libertino\").\nNel 1698 Ippu pubblic\u00f2 la sua prima opera, \"Shinshiki Gokansho\" (\"Nuovo amore: cinque esempi\"), che nello stesso titolo evidenzia il suo indebitamento verso il capolavorto di Saikaku \"Koshoku Gonin Onna\" (\"Cinque donne amorose\"\"), ma rivendica anche il lavoro come \"nuovo\" e non una mera rielaborazione di temi gi\u00e0 familiari ai lettori, dai tempi di Saikaku e dei suoi epigoni. Le cinque storie del libro parlano di coppie infelici che perdono la vita a causa dell'amore, e sono tutte basate su fatti reali. La differenza rispetto alle opere di Saikaku, sullo stesso tema, sta nello stile e nel tono adoperati: non ironico e distaccato come Saikaku, ma attingendo al romanticismo del Joruri, di cui aveva pubblicato molti testi e per il quale pi\u00f9 tardi ne scriver\u00e0 anche molti di suoi.\nLa seconda storia del libro parla di Sankatsu, una danzatrice, e del suo amante Hanshichi, il cui amore, conclusosi con un suicidio nel 1695, era gi\u00e0 divenuto famoso grazie alle ballate e alle rappresentazioni teatrali ma non aveva mai costituito il tema di un romanzo. Il tema dell'amore-suicidio era tipico del Joruri e il modo di Ippu di presentare il suo materiale \u00e8 quasi teatrale pi\u00f9 che narrativo. L'unica opera Joruri di Saikaku era stata \"\"Koyomi\" (\"Il Calendario\"), ma \u00e8 cos\u00ec diversa dalla sua narrativa da far dubitare che fosse stata scritta da un autore diverso: invece le opere narrative di Ippu hanno la stessa teatralit\u00e0 di quelle scritte per il Joruri.\nIl pi\u00f9 famoso racconto \"ukiyo zoshi\" di Ippu, intitolato \"Gozen Gikeiki\" (\"Yoshitsune's Story, as Told Before His Excellency\" nella traduzione inglese), scritto nel 1700, rappresenta un ulteriore allontanamento da Saikaku. \u00c8 essenzialmente una nuova narrazione, in veste moderna, della storia dell'eroe popolare Yoshitsune. La leggenda di questo eroe era raccontata nell'originale \"Gikeiki\", mentre Ippu svolge le vicende nella forma delle storie narrate dal famoso personaggio comico Tarokaja, in presenza del damyo; questo modo di narrare, derivato dal teatro, diverr\u00e0 in seguito tipico degli \"Ukiyo Zoshi\". Anche l'aver scritto una singola storia lunga, piuttosto che una collezione di racconti pi\u00f9 corti, alla maniera di Saikaku nel suo tardo periodo o dei suoi imitatori, rappresenta un'altra innovazione.\nAncora un'altra novit\u00e0 era rappresentata dalla tematica: il pubblico, sazio forse delle realistiche descrizioni dei quartieri gay, apprezz\u00f2 i \"Gozen Gikeiki\", con i suoi eroi e fantasmi. Nell'opera non c'\u00e8 interesse per l'accuratezza storica: al contrario, i lettori apprezzarono i modi ingegnosi in cui le vecchie storie erano state modificate da elementi nuovi e specificamente moderni. La modernizzazione dei classici, non necessariamente con intenti burleschi o parodistici, divenne anch'essa una caratteristica dell\"'Ukiyo Zoshi\" e si ebbe un revival della letteratura pi\u00f9 antica, in parte lavori di studiosi famosi a livello nazionale.\nNel 1701 Ippu scrisse un altro racconto ispirato ai classici \"Kankatsu Soga Monogatari\" (\"The Cheerful Tale of Soga\" nella traduzione inglese). Il suo successo lo incoraggi\u00f2 a pianificare un sequel; ma invece di scriverlo lui stesso, assunse l'autore Miyako no Nishiki, che era un uomo istruito, con una vasta conoscenza dei classici giapponesi, del quale pubblic\u00f2 nel 1702 il \"Genroku Soga Monogatari\"\".\nBibliografia.\nDonald Keene - World Within Walls, Japanese Literature of the Pre-Modern Era, 1600-1867 - Grove Press,INC. , New York 1976"}
{"id": "1347727", "revid": "1226", "url": "https://it.wikipedia.org/wiki?curid=1347727", "title": "Phil dal Futuro", "text": ""}
{"id": "1347730", "revid": "114066470", "url": "https://it.wikipedia.org/wiki?curid=1347730", "title": "Fran\u00e7ois Baroin", "text": "Biografia.\nFran\u00e7ois Claude Pierre Ren\u00e9 Baroin \u00e8 figlio di Michel Baroin (alto funzionario, uomo d'affari e Gran Maestro del Grande Oriente di Francia fra il 1977 e il 1978) e di Mich\u00e8le Paulin.\nStudia al coll\u00e8ge Stanislas e al liceo Claude-Bernard di Parigi, poi all'universit\u00e0 Paris II Panth\u00e9on-Assas e al ISG Paris. Si laurea in legge, e si specializza in scienze dell'informazione e in geopolitica.\nDal 2001 \u00e8 iscritto all'ordine degli avvocati di Parigi.\nNel corso degli studi perde il padre in un inspiegabile incidente aereo e una sorella in un incidente d'auto. Da allora \u00e8 sotto l'ala protettrice di Jacques Chirac, che era molto legato al padre. Ha sposato il 12 aprile 1991 Val\u00e9rie Broquisse, ex giornalista del canale di informazione all-news LCI, dalla quale ha poi divorziato. Ha tre figli: Jules, Constance, Louis.\nNel 1988 \u00e8 assunto a \"Europe 1\" dal presidente dell'emittente radiofonica Jean-Pierre Elkabbach che lo aveva notato in una puntata di\" Apostrophe\", fortunata trasmissione televisiva su France2.\nNel 1989 \u00e8 eletto per il Raggruppamento per la Repubblica (RPR) consigliere comunale di Nogent-sur-Seine nell'Aube. Eletto deputato all'Assembl\u00e9e nationale nel 1993, \u00e8 il deputato pi\u00f9 giovane della legislatura. Eletto sindaco di Troyes nel 1995, rieletto alle successive elezioni amministrative del 2001, 2007 e 2014. Nel 1995 \u00e8 eletto Presidente dell'Associazione dei sindaci dell'Aube.\n\u00c8 portavoce di Jacques Chirac nel corso della campagna alle presidenziali del 1995.\nDal maggio al novembre 1995 \u00e8 segretario di Stato presso il primo ministro, portavoce del governo, nel primo governo Jupp\u00e9. Lasciato l'incarico ministeriale, entra nel gabinetto del presidente della Repubblica Chirac. Nel 1997 \u00e8 rieletto deputato. Nel 2001 \u00e8 eletto presidente della Comunit\u00e0 d'agglomerazione di Troyes.\n\u00c8 rieletto deputato nel 2002. Aderisce all'UMP, di cui \u00e8 portavoce durante la presidenza di Alain Jupp\u00e9 e vice segretario generale durante la presidenza \"ad interim\" di Jean-Claude Gaudin. \u00c8 consigliere politico di Nicolas Sarkozy nel corso della presidenza di quest'ultimo dell'UMP. Presidente del comitato dipartimentale dell'UMP dell'Aube e vicepresidente del club \"Dialogue &amp; Initiative\" (il cui presidente \u00e8 Jean-Pierre Raffarin). Primo vicepresidente dell'Assembl\u00e9e Nationale dal 2002 al 2005.\nIl 2 giugno 2005, \u00e8 nominato ministro per i Territori d'oltremare nel governo di Dominique de Villepin. Dal 26 marzo al 18 maggio 2007 \u00e8 ministro dell'Interno, sostituendo Nicolas Sarkozy dimissionario giacch\u00e9 candidato alle presidenziali.\n\u00c8 rieletto deputato il 10 giugno 2007 con il 55,71% dei voti al primo turno.\nIn occasione di un rimpasto in conseguenza dei risultati delle elezioni regionali del 15/21 marzo, il 23 marzo 2010 \u00e8 nominato ministro del Bilancio, dei Conti pubblici e della Riforma dello Stato nel Governo Fillon II. In occasione della formazione del Governo Fillon III il successivo 14 novembre \u00e8 confermato nell'incarico, assumendo inoltre il ruolo di portavoce del governo. A seguito delle dimissioni di Christine Lagarde designata alla direzione del Fondo Monetario Internazionale, il 29 giugno 2011 lascia il Bilancio per assumere il ministero dell'Economia, delle Finanze e dell'Industria, incarico che mantiene fino al 16 maggio 2012.\nRieletto deputato alle elezioni legislative del 2012, \u00e8 eletto senatore il 28 settembre 2014."}
{"id": "1347740", "revid": "486946", "url": "https://it.wikipedia.org/wiki?curid=1347740", "title": "Bari Calcio", "text": ""}
{"id": "1347742", "revid": "11098035", "url": "https://it.wikipedia.org/wiki?curid=1347742", "title": "Lazio Calcio", "text": ""}
{"id": "1347746", "revid": "547034", "url": "https://it.wikipedia.org/wiki?curid=1347746", "title": "Lega Verde", "text": "La Lega Verde (\"Vihr.\", in finlandese \"Vihre\u00e4 liitto\", in svedese: \"Gr\u00f6na f\u00f6rbundet\") \u00e8 un partito politico ambientalista attivo in Finlandia dal 1987.\nDi matrice ambientalista, le sue posizioni si stanziano tra quelle del Partito di Centro e quelle del Partito Socialdemocratico Finlandese. Dal 10 dicembre 2019 fa parte della maggioranza di governo nell'esecutivo Marin.\nLa \"Vihreiden nuorten ja opiskelijoiden liitto\" (\"Federazione della giovent\u00f9 e degli allievi verdi\") \u00e8 la sua ala giovanile.\nNel 1995 fu il primo partito ambientalista europeo a far parte di un governo nazionale.\nNella IX legislatura del Parlamento europeo il partito conta tre seggi sui quattordici spettanti alla Finlandia.\nEra uno dei quattro partiti che ha formato il governo Stubb nel giugno 2014, dato che il 18 settembre 2014 il partito \u00e8 passato all'opposizione a causa del voto favorevole del governo all'apertura nei pressi di Pyh\u00e4joki di una nuova centrale nucleare, la quarta nel Paese.\nStoria.\nIl partito venne fondato il 28 febbraio 1987 e fu registrato come partito politico l'anno successivo, sebbene gi\u00e0 agli inizi degli anni ottanta un gruppo di ambientalisti, di femministe e di altri attivisti avesse iniziato una campagna \"verde\" in Finlandia. I primi due deputati parlamentari vennero scelti ancor prima della registrazione del partito, nel 1983, e furono i primi rappresentanti indipendenti del parlamento finlandese. Nel 1987 il numero di seggi \u00e8 aumentato a quattro e nel 1991 a dieci.\nAlle elezioni del 1995 la Lega Verde, unita a un governo di coalizione guidato dai socialdemocratici, ottenne un totale di nove seggi su 200 e Pekka Haavisto divenne ministro per l'ambiente e dell'aiuto per lo sviluppo, nonch\u00e9 il primo ministro \"verde\" d'Europa. Nel 1999 conquistarono il 7.3% dei voti e guadagnarono altri due seggi che si aggiunsero ai nove precedenti. I verdi contribuirono anche al governo di coalizione successivo ma si dimisero il 26 maggio 2002, quando la coalizione promosse la costruzione di una nuova centrale nucleare.\nNel 2003 conquistarono l'8.0% dei voti (per un totale di 14 seggi in parlamento) e nel 2007 l'8.5% (15 seggi).\nNel 2102 Pekka Haavisto fu scelto come candidato delle elezioni presidenziali, venendo sconfitto al\nballottaggio da Sauli Niinist\u00f6, il candidato del Partito di Coalizione Nazionale.\n\u00c8 uno dei cinque partiti che hanno formato il governo Katainen nell'aprile 2007 con i ministri Tarja Cronberg (allora leader del partito nonch\u00e9 Ministro del Lavoro) e Tuija Brax (Ministro della Giustizia) ed \u00e8 stato uno dei quattro partiti che hanno formato il governo Stubb nel giugno 2014 fino al 18 settembre 2014 quando hanno abbandonato la squadra di governo a causa dell'approccio del governo di autorizzare l'apertura di una nuova stazione nucleare a Fennovoima in collaborazione con la compagnia russa Rosatom nei pressi di Pyh\u00e4joki.\nNelle elezioni del 2015 conquistarono l'8,5% dei voti ottenendo in tutto 15 seggi.\nIdeologia.\nLa Lega verde non si pu\u00f2 pi\u00f9 dire un partito di protesta o un movimento alternativo. Ha trovato la sua posizione nel centro-sinistra e persegue un'agenda politica orientata alla linea verde, anche se parecchi suoi candidati alle elezioni hanno rifiutato di esser classificati nella destra o nella sinistra. Infatti nel programma del partito si critica sia l'economia di mercato sia il socialismo, sulla base della convinzione che il sistema non si cura dell'ambiente, dello sviluppo dei Paesi o delle generazioni venture per concentrarsi eccessivamente sulla crescita economica. A quest'ultima i Verdi contrappongono la protezione dell'ambiente, la democrazia partecipativa e la giustizia sociale.\nIn Finlandia i Verdi hanno un ruolo di rilievo nelle grandi citt\u00e0. Alle elezioni locali del 2000 ottennero il 7.7% dei voti e nella capitale Helsinki ottennero il 23.5% dei voti, divenendo la seconda forza politica della citt\u00e0. In parecchie altri centri hanno conquistato la posizione di terzo partito in ordine di consenso. Il loro punto debole sono le aree rurali e specialmente i piccoli comuni che avvertono una certa pressione dovuta all'afflusso di immigrati dall'estero.\nNelle istituzioni.\nParlamento.\n\"Gruppo Lega Verde\"\nParlamento europeo.\n\"Gruppo I Verdi/Alleanza Libera Europea\""}
{"id": "1347747", "revid": "580", "url": "https://it.wikipedia.org/wiki?curid=1347747", "title": "Veri Finlandesi", "text": "I Veri Finlandesi (in finlandese: \"Perussuomalaiset\" - PS; in svedese: \"Sannfinl\u00e4ndarna\") sono un partito politico finlandese di orientamento nazional-conservatore ed euroscettico fondato nel 1995 a seguito della dissoluzione del Partito Rurale Finlandese.\nIn inglese il partito \u00e8 ufficialmente designato con la denominazione di The Finns (\"I Finlandesi\").\nStoria.\nIl partito fu fondato nel 1995 in seguito alla dissoluzione del Partito Rurale Finlandese.\nIl partito debutt\u00f2 alle politiche del 1999 ottenendo lo 0,99% e un seggio e l'anno successivo la candidata Ilkka Hakalehto raccolse l'1% alle presidenziali del 2000.\nAlle elezioni politiche del 2003 ha ottenuto tre seggi con l'1,6%, risultato per lo pi\u00f9 ascritto all'abilit\u00e0 oratoria del leader del partito Timo Soini. Lo stesso Timo Soini \u00e8 stato il candidato del partito alle presidenziali del 2006, risultando quinto di otto candidati nel primo turno, con il 3,4%.\nNelle elezioni politiche del 2007 il partito raddoppi\u00f2 i voti, ottenendo l 4,1% e cinque seggi. Alle europee del 2009 si assiste ad un vero e proprio balzo in avanti, PS raggiunse infatti il 9,79% ed elesse un eurodeputato, che ader\u00ec al gruppo dell'EFD.\nAlle elezioni politiche del 2011 i Veri Finlandesi fecero un nuovo balzo in avanti, diventando il terzo partito nazionale, con il 19% dei voti e 39 seggi.\nAlle presidenziali del 2012 Timo Soini si piazz\u00f2 quarto su otto candidati con il 9,4%. Il partito sub\u00ec per\u00f2 una frenata in occasione delle europee del 2014, perdendo consensi rispetto alle politiche del 2011. Ottenne comunque il 12,9% e due seggi, migliorando cos\u00ec il risultato delle precedenti europee. Il partito si iscrisse al Gruppo dei Conservatori e dei Riformisti Europei.\nAlle elezioni politiche del 2015 il PS ottenne il 17,7% e 38 seggi, diventando il secondo partito nazionale e per la prima volta, con il Governo Sipil\u00e4, il Partito dei Finlandesi entr\u00f2 nella compagine governativa, assieme ai centristi del Partito di Centro e i liberisti del Partito di Coalizione Nazionale.\nNel 2017 c\u2019\u00e8 una scissione, il partito uscente nuova Alternativa, poi Riforma Blu, continua ad appoggiare la coalizione di governo, mentre il PS va all\u2019opposizione.\nIdeologia e posizioni.\nI \"Veri Finlandesi\" sono un partito di destra e di estrema destra. Sono un partito nazionalista e nazional-conservatore opposto all'immigrazione, euroscettico sul piano della politica estera. I politologi Esa Vares e Erkka Railo, cos\u00ec come Florian Hartleb, hanno affermato che sarebbe sbagliato catalogare i \"Veri Finlandesi\" come un \"partito di estrema destra\", in quanto non razzista o estremista, quanto piuttosto un partito conservatore di destra.\nIl politologo Ville Pernaa ha affermato sulla base del programma elettorale per le elezioni del 2015 che il partito combina elementi ideologici sia di destra (conservatorismo sociale e nazionalismo etnico) che di sinistra (politiche economiche, sostegno allo stato sociale), sospinti da una retorica populista. I \"Veri Finlandesi\" sarebbero riusciti ad attirare voti dell'elettorato tradizionalmente di sinistra puntando su una critica al neoliberismo pi\u00f9 efficace rispetto ai partiti di sinistra.\nFino al 2019 il partito occupava i seggi centrali del Parlamento; furono poi spostati sull'estrema destra dell'aula, provocando lo scontento dei deputati. Alcuni sostenitori del partito si sono definiti \"centristi\".\nIl partito ha proposto maggiore progressivit\u00e0 per le imposte al fine di evitare l'introduzione della Flat Tax. Ha chiesto l'aumento delle imposte sui profitti da capitale e la re-istituzione della tassa sui patrimoni. Secondo il programma del partito, la volont\u00e0 di pagare le imposte \u00e8 garantita al meglio da una societ\u00e0 unificata da politiche sociali corrette - il suo programma elettorale mette in guardia contro politiche individualiste, che indeboliscono la solidariet\u00e0 tra i cittadini."}
{"id": "1347748", "revid": "590", "url": "https://it.wikipedia.org/wiki?curid=1347748", "title": "Lavagna (disambigua)", "text": ""}
{"id": "1347749", "revid": "1543377", "url": "https://it.wikipedia.org/wiki?curid=1347749", "title": "Democratici Cristiani Finlandesi", "text": "I Democratici Cristiani Finlandesi (in finlandese \"Suomen Kristillisdemokraatit\", KD; in svedese \"Kristdemokraterna i Finland\") sono un partito politico attivo in Finlandia dal 2001.\nPrecedentemente la formazione era nota come Lega Cristiana Finlandese (in finlandese \"Kristillinen Liitto\", SKL; in svedese \"Kristliga F\u00f6rbund\"), soggetto sorto nel 1958 su iniziativa di alcuni esponenti fuoriusciti dal Partito di Coalizione Nazionale.\nIdeologia.\nI Democratici Cristiani Finlandesi sono un partito a ispirazione cristiano-democratica e socio-conservatrice.\nPartecipa al Partito Popolare Europeo in qualit\u00e0 di osservatore."}
{"id": "1347752", "revid": "287204", "url": "https://it.wikipedia.org/wiki?curid=1347752", "title": "Fabrizio Clerici", "text": "La sua pittura, piena di riferimenti artistici e letterari, \u00e8 intrisa delle umane inquietudini di quel Novecento alienante e ostile che ha caratterizzato la fine del secondo millennio. Il suo immaginario coniuga le suggestioni di Giovanni Battista Piranesi, l'autorevolezza negli studi sull'antichit\u00e0 classica del gesuita ed erudito tedesco del XVII secolo Athanasius Kircher, cos\u00ec come di Caspar David Friedrich e Arnold B\u00f6cklin, trasferendone i codici figurativi e di ricerca nel suo paesaggio contemporaneo, inevitabilmente intriso di inquietudini ed introspezioni.\nArtista dalla poetica complessa e di matrice eclettica, fu anche architetto, scenografo, costumista, fotografo e amico di alcuni fra i pi\u00f9 importanti artisti, critici, musicisti e letterati del Novecento. Clerici ha ottenuto riconoscimenti nazionali e internazionali per la sua opera ed \u00e8 stato esposto al MOMA, al Museo Guggenheim di New York, al Centre Pompidou di Parigi, al Museo Pu\u0161kin di Mosca, ai Musei Vaticani ed in prestigiose collezioni private e pubbliche.\nTra le sue opere pi\u00f9 note si ricordano: \"Il Minotauro accusa pubblicamente sua madre\", che aveva profondamente appassionato Salvador Dal\u00ed; \"Sonno romano\" (1955); \"Le Confessioni palermitane\" (1954); \"Minerva phlegraea\" (1956-57); \" Le Krak des Chevaliers\" (1968).\nAccanto a queste, figurano altri lavori dedicati ai miraggi, alle citt\u00e0 sepolte, alle archeologie domestiche e alle stanze. Queste ultime, dagli anni sessanta, sono caratterizzate dalla presenza di figure della mitologia egizia, come il Dio-falco Horus e le sfingi di ariete. Il vuoto, come elemento e spazio della memoria, prevale nelle opere degli anni settanta con i due celebri dipinti \"Corpus hermeticum\" e \"Un istante dopo\".\nBiografia.\nNel 1920 si trasferisce a Roma, dove compie i suoi studi. Si laurea presso la Scuola Superiore di Architettura nel 1937. La sua permanenza nella capitale italiana \u00e8 decisiva: i monumenti romani, la pittura e l'architettura rinascimentale e barocca lo influenzano fortemente, cos\u00ec come certe funzioni religiose che lo attraggono dal lato spettacolare. E pi\u00f9 tardi, da una nostalgia di quei \u00abmirabilia\u00bb scoperti allora, nascer\u00e0 \"Sonno romano\" (1955).\nA Roma, da studente universitario, segue le conferenze di Le Corbusier e nel 1936 diventa amico di Alberto Savinio. Tra i due artisti nasce una profonda stima reciproca; in \"Ascolto il tuo cuore citt\u00e0\" (1944) Savinio scrive:\nNel 1938, a Milano, incontra Giorgio de Chirico con il quale si intrattiene in lunghe conversazioni sulle tecniche pittoriche, in particolare sulla pittura a tempera.\nAlla fine degli anni trenta risalgono i primi disegni fantastici: personaggi non ritratti dal vero ma ricostruiti a memoria. \u00c8 la memoria di avvenimenti o luoghi o persone, variati o deformati attraverso il filtro del tempo, a indirizzarlo maggiormente verso una condizione trasposta nel sogno. Poich\u00e9 la sua ottica \u00e8 una ricostruzione onirica di immagini, egli entra con tutta naturalezza nel clima surrealista.\nMa il vero movente in Clerici rimane la ricerca metafisica. Il ritorno a Roma dopo gli anni della guerra lo avvicina agli studi scientifici di Athanasius Kircher, agli anamorfici di Erhard Sch\u00f6n e alle teorie ottico-prospettiche di Padre Jean-Fran\u00e7ois Niceron dell'Ordine dei Minimi.\nNel 1944 incontra a Roma Leonor Fini, la cui atmosfera di quell'incontro viene ripercorsa da Clerici in un articolo del 1945 sulla rivista \"Quadrante\". A quel tempo frequentava anche Alberto Moravia ed Elsa Morante. Nel gennaio 1945, Clerici espose con Savinio in una collettiva, presentata da Mario Praz. L'anno dopo incontra a Milano il fondatore del Dadaismo Tristan Tzara.\nNel 1947 collabora con Lucio Fontana al progetto \"Patio per una casa al mare\", di cui Fontana esegue le sculture, per Handicraft Development, Inc. in New York. Nel settembre del 1948, a Venezia, stringe amicizia con Salvador Dal\u00ed. Fino al 1948, Clerici continua nel disegno e nell'incisione; nel 1949 affronta, dopo anni di preparazione, la pittura in vaste composizioni nelle quali l'architettura resta per\u00f2 lo scheletro armonico di quasi tutti i suoi quadri.\nNel 1953, inizia a viaggiare in Medio Oriente, toccando Egitto, Siria, Giordania, Libia e Turchia. Da questi viaggi Clerici riporta due temi, che diventeranno poi familiari: i miraggi e i \"Templi dell'uovo\", cicli di costruzioni utopistiche nei deserti, che si sviluppano a spirale partendo da un nucleo centrale dove ha sede un ipotetico uovo primigenio.\nDivaga spesso sui temi mitologici, proprio l\u00e0 dove il senso della fatalit\u00e0 \u00e8 pi\u00f9 vivo o allarmante. La sua natura di visionario porta alla luce frammenti perduti (mai esistiti) come nel \"Recupero del Cavallo di Troia\" (1949-55) o in fantomatici reperti fossili a forma di spilla da balia, protagonisti tutti nella vastit\u00e0 di irraggiungibili deserti. Larga parte di queste sue opere furono esposte a New York.\nContemporaneamente alla pittura, che si evolve secondo l'indirizzo sempre pi\u00f9 fantastico e magico, si dedica al teatro. Al ritorno dall'Egitto, Giorgio Strehler lo invita a creare le scene per \"La vedova scaltra\" di Carlo Goldoni. Questo per Clerici non fu un vero esordio, dal momento che aveva gi\u00e0 lavorato alle scene di balletti ed opere liriche, in spettacoli dove pi\u00f9 vivo e congeniale era il tema del mondo fantastico.\nA lui si devono le scene e i costumi per \"Orpheus\" di Igor' F\u00ebdorovi\u010d Stravinskij, presentato in prima europea al Gran Teatro La Fenice di Venezia nel 1948; per \"Didone ed Enea\" di Henry Purcell e per \"Il sacrificio di Lucrezia\" di Benjamin Britten, entrambi realizzati (1949) per il Teatro dell'Opera di Roma con la regia di Alberto Lattuada; per \"Armida\" di Jean-Baptiste Lully per il XIII Maggio Musicale Fiorentino del 1950; per \"Gianni Schicchi\" di Giacomo Puccini, con la regia di Peter Ustinov per il Royal Opera House di Covent Garden (1962); per \"Al\u00ec Bab\u00e0\" di Luigi Cherubini, rappresentato al Teatro alla Scala di Milano. A questi si uniscono altri allestimenti nei pi\u00f9 importanti teatri, con la collaborazione artistica di personaggi del calibro di Aurel M. Milloss, Orazio Costa, Bianca Gallizia, Luigi Squarzina, Federico Fellini, Peter Ustinov, George Solti, Bruno Maderna e molti altri artisti.\nInteressato a sempre differenti modi di espressione, per due anni lavora alla realizzazione di una grande vetrata, \"La fede di Santa Caterina\", realizzata per la Basilica di San Domenico di Siena (1957).\nNel 1964 inizia la serie delle tavole per l\"Orlando furioso\" di Ludovico Ariosto, lavoro che lo tiene impegnato per un lungo periodo; molte di queste composizioni verranno riprese, con varianti, nel corso del tempo. Nel 1968, in occasione del Berliner Festwochen \u00e8 invitato dal Senato delle Arti e delle Scienze di Berlino con due esposizioni antologiche di pittura e scenografia allestite nella \"Galerie des XX Jahrhunderts\" e alla \"Rathauses Tempelhof\".\nNel 1970 realizza per la \"Propyl\u00e4en Verlag Berlin\" una edizione numerata del \"Milione\" di Marco Polo, con varie tavole in bianco nero e a colori e molte litografie originali. Questi disegni vengono esposti, assieme ad una selezione di pitture, alla \"Galerie Brusberg\" di Hannover (1971). Durante il periodo 1974-75, dipinge un ciclo di quadri ispirati alla \"Isola dei morti\" di Arnold B\u00f6cklin, tutte variazioni che verranno poi riprese in anni successivi.\nNel 1977, per una edizione a limitato numero di copie, ha eseguito una serie di litografie che illustrano \"Le bestiaire\" di Guillaume Apollinaire. Nello stesso anno, tre importanti retrospettive gli sono dedicate al Museo d'Arte Occidentale di Kiev, al Museo delle Belle Arti di Alma Ata ed al Museo Pu\u0161kin di Mosca.\nNegli anni settanta, lavora inoltre alle opere di ispirazione egizia dal titolo \"Variazioni tebane\". Fra il 1980 e il 1981, completa un ciclo pittorico sul tema della violenza che chiamer\u00e0 \"I corpi di Orvieto\". Contemporaneamente, lavora ad una serie di grandi tavole a colori, \"Le impalcature della Sistina\".\nNel 1983, viene inaugurata una mostra a lui dedicata presso Palazzo dei Diamanti a Ferrara, con presentazione in catalogo di Federico Zeri. Nel 1984, visita Samarcanda e Bukhara. Nel 1987, si apre una retrospettiva a lui dedicata alla Reggia di Caserta, con un catalogo edito da Franco Maria Ricci.\nDal 1988 al 1990, prepara la grande antologica presso la Galleria nazionale d'arte moderna di Roma, nella quale figurano oltre duecento opere provenienti da collezioni pubbliche e private. Nel 1991, il Teatro alla Scala di Milano gli rende omaggio con una mostra di bozzetti e figurini per spettacoli da lui stesso eseguiti presso lo stesso teatro dal 1953 al 1963. Dal 1988 al 1992, esegue una serie di dipinti con iconografie escatologiche, molti dei quali impostati con tinte monocromatiche.\nDopo la sua scomparsa (1993), viene costituito l'Archivio \"Fabrizio Clerici\" che, nel rispetto dei desideri del maestro \u00e8 curato dal suo allievo Eros Renzetti. L'archivio tutela la sua opera omnia onorandone la memoria con la promozione di importanti mostre.\nBibliografia.\nMonografie\nCataloghi di mostre monografiche"}
{"id": "1347764", "revid": "196390", "url": "https://it.wikipedia.org/wiki?curid=1347764", "title": "Stickista", "text": ""}
{"id": "1347767", "revid": "61051", "url": "https://it.wikipedia.org/wiki?curid=1347767", "title": "Henschel Hs-293", "text": ""}
{"id": "1347768", "revid": "61051", "url": "https://it.wikipedia.org/wiki?curid=1347768", "title": "Henschel Hs-117", "text": ""}
{"id": "1347774", "revid": "2214378", "url": "https://it.wikipedia.org/wiki?curid=1347774", "title": "Anna d'Orl\u00e9ans", "text": "Biografia.\nInfanzia.\nAnna d'Orl\u00e9ans nacque il 5 agosto 1906 a Le Nouvion-en-Thi\u00e9rache, in Francia. Era figlia di Giovanni d'Orl\u00e9ans, Duca di Guisa e Isabella d'Orl\u00e9ans.\nMatrimonio.\nSpos\u00f2 il 5 novembre 1927, a Napoli, Amedeo di Savoia-Aosta, terzo duca d'Aosta.\nViceregina d'Etiopia.\nAnna d'Aosta fu Viceregina d'Etiopia a seguito dell'assunzione del titolo di Vicer\u00e9 d'Etiopia da parte del marito. Dopo aver risieduto con Amedeo al Castello di Miramare a Trieste, segu\u00ec il marito ad Addis Abeba, ma rientr\u00f2 in Italia prima dello scoppio della guerra.\nSeconda guerra mondiale.\nDivenuta vedova nel 1942, alla data dell'8 settembre 1943 Anna d'Aosta risiedeva a Palazzo Pitti a Firenze. All'annuncio dell'armistizio Anna non volle lasciare Palazzo Pitti per solidariet\u00e0 con i fiorentini. Arrestata con le due bambine dai tedeschi, venne deportata in Austria assieme alla cognata Irene di Grecia e all'infante Amedeo, figlio di quest'ultima e di Aimone di Savoia-Aosta.\nDeportazione.\n\"Giunsero a fine luglio le due Duchesse d'Aosta, Anna di Francia con le giovanissime Principesse Margherita e Maria Cristina, e Irene di Grecia, con un amore di bimbo di otto mesi, il Principino Amedeo. La brutalit\u00e0 tedesca non aveva avuto riguardi di sorta, n\u00e9 per la tenera et\u00e0 dei figli, n\u00e9 per il lutto grave che portava nel cuore la Duchesa Anna per la perdita del marito, Duca Amedeo d'Aosta, che, pur infermo, volle eroicamente restare fino alla morte nell'Africa lontana, al posto del dovere; n\u00e9 per la personale condotta delle due Duchesse, rimaste com'erano a Firenze, solo per non abbandonare nell'ora del pericolo la popolazione. Avrei bisogno di un volume per narrare gli atti compiuti verso tutti. Non posso per\u00f2 tacere un episodio della angelica bont\u00e0 della Duchessa Anna.(...) compresi subito che la mia ora fosse giunta. La Duchessa Anna allora mi chiam\u00f2 e mi rivolse parole cos\u00ec alte che sentii di poter affrontare la morte con serenit\u00e0\". C. Senise, \"Quando ero Capo della Polizia\", Ruffolo editore, Roma, 1946, p. 275-76.\nDiplomazia.\nL'imperatore Hail\u00e9 Selassi\u00e9, che era stato impressionato dal rispetto che Amedeo, Duca d'Aosta dimostr\u00f2 nei suoi confronti, durante la sua visita ufficiale in Italia, nel 1953, invit\u00f2 per un t\u00e8 la vedova Anna d'Orl\u00e9ans, ma, quando il governo italiano lo inform\u00f2 che ricevere la duchessa avrebbe offeso la repubblica, Haile Selassie fu costretto a cancellare l'incontro con dispiacere. In sostituzione, invit\u00f2 il quinto duca d'Aosta in Etiopia verso la met\u00e0 degli anni sessanta e gli accord\u00f2 tutti gli onori di un capo di Stato.\nMorte.\nAnna d'Orl\u00e9ans, mor\u00ec a Sorrento nel 1986. \u00c8 sepolta nella Basilica dell'Incoronata Madre del Buon Consiglio di Napoli insieme alla suocera Elena d'Orl\u00e9ans.\nNella cultura di massa.\nIl grande poeta triestino Umberto Saba le ha dedicato due madrigali nel suo \"Canzoniere\". Il primo la ricorda giovane nel parco di Miramare (\"Cos\u00ec giovane sei, cos\u00ec leggera/cammini incontro alla dubbia fortuna...\"), il secondo la sua deportazione ad opera dei tedeschi dopo l'8 settembre (\"Penso le mani, le tue belle mani./Sono passati per farle duemila/anni di storia di Francia. Le fila/del destino il destino rompe. Ostaggio/sei -dicono- al tedesco...\".)\nDiscendenza.\nAnna e Amedeo, duca di Aosta ebbero due figlie:"}
{"id": "1347775", "revid": "287204", "url": "https://it.wikipedia.org/wiki?curid=1347775", "title": "Associazione Calcio Palermo 1936-1937", "text": "Questa voce raccoglie le informazioni riguardanti l'Associazione Calcio Palermo nelle competizioni ufficiali della stagione 1936-1937.\nStagione.\nDopo 4 anni di Serie A, il Palermo gioca nel campionato di Serie B, ottenendo un 7\u00ba posto.\nIn Coppa Italia la squadra batte in casa il al Terzo turno eliminatorio per 1-0, batte la in trasferta ai Sedicesimi di finale per 2-3 e si arrende soltanto nella fase successiva di nuovo in trasferta contro il , club di categoria superiore e futuro vincitore della competizione, perdendo 2-0.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1347785", "revid": "1318658", "url": "https://it.wikipedia.org/wiki?curid=1347785", "title": "Filmografia sportiva", "text": "Elenco, non esaustivo, di film e documentari ad argomento sportivo o in cui lo sport sia un elemento rilevante della trama.\nI film sono elencati in ordine cronologico per disciplina sportiva."}
{"id": "1347787", "revid": "964", "url": "https://it.wikipedia.org/wiki?curid=1347787", "title": "Nicola Tranfaglia", "text": "Biografia.\nSi \u00e8 laureato nel 1961 in giurisprudenza presso l'Universit\u00e0 degli studi di Napoli, discutendo una tesi sulla Storia della Corte costituzionale in Italia. Nel seguito ricopre il ruolo di ricercatore presso la Fondazione Luigi Einaudi di Torino per tre anni, poi diventa assistente di Alessandro Galante Garrone, pervenendo alla libera docenza di Storia Contemporanea, la sua carriera accademica lo conduce ordinario di Storia Contemporanea e Preside della Facolt\u00e0 di Lettere e Filosofia dell'Universit\u00e0 degli studi di Torino.\n\u00c8 membro del Comitato di Presidenza della Conferenza dei Presidi di Lettere e Filosofia, membro del Consiglio Nazionale dei Beni Culturali e del Comitato Nazionale di settore per gli Archivi, membro della commissione dei Quaranta Saggi sulla Scuola e del gruppo di lavoro Martinotti \"riforma universitaria\". Come giornalista \u00e8 editorialista del giornale \"la Repubblica\" e collaboratore de \"L'Espresso\", come storico \u00e8 pure condirettore della rivista Studi Storici e membro del comitato scientifico della Fondazione Nazionale Antonio Gramsci.\nNella sua carriera di storico ha una lunga esperienza di organizzazione scientifica, culturale e editoriale in campo storico, essendo pure direttore dell'opera collettiva \"Il Mondo Contemporaneo\", edizioni \"La Nuova Italia\" (1976-1983) e dirigendo in collaborazione con Massimo Firpo \"la Storia\", Utet (1981) mentre in collaborazione con Valerio Castronovo ha diretto \"La Storia della stampa italiana\", Laterza 1976-95, ricopre il ruolo istituzionale di deputato al parlamento Italiano ed \u00e8 componente della \"VII Commissione\" inerente cultura, scienze, istruzione nonch\u00e9 della Commissione parlamentare per l'indirizzo generale e la vigilanza dei servizi radiotelevisivi.\nCollabora spesso con Giuseppe Casarrubea per quanto riguarda l'intreccio mafia/neofascismo/servizi segreti statunitensi a cavallo del secondo dopoguerra; il lavoro \u00e8 in gran parte basato sulla catalogazione ed analisi dei documenti inerenti al periodo desecratati dall'OSS. Il 1\u00ba febbraio 2004 lascia i Democratici di Sinistra con una lettera aperta al segretario Piero Fassino.\nIl 19 maggio 2004 si iscrive al Partito dei Comunisti Italiani e si candida alle imminenti elezioni europee, senza essere eletto. Viene invece eletto deputato alla Camera alle elezioni politiche del 2006. Alle elezioni politiche del 2008 \u00e8 candidato con La Sinistra l'Arcobaleno al Senato come capolista nella circoscrizione Veneto, ma la lista non supera lo sbarramento. Il 21 giugno 2008 dalle colonne de \"l'Unit\u00e0\" annuncia di lasciare il Pdci.\nSi candida nell'aprile 2009 per l'Italia dei Valori per la corsa alle Europee, circoscrizione di centro, non venendo per\u00f2 eletto."}
{"id": "1347797", "revid": "83531", "url": "https://it.wikipedia.org/wiki?curid=1347797", "title": "Palazzo Molo", "text": "Il palazzo Molo \u00e8 stato un palazzo della citt\u00e0 di Messina, opera di Antonio Brancati del 1810, che venne distrutto dal terremoto del 1908.\nProfilo e storia dell'Architettura.\n\u00c8 riconoscibile dai motivi decorativi che si ritrovano sulle paraste che ornano il portale del palazzo Mola: due orecchie intagliate ornano lateralmente un naso sopra un baffo. Questi elementi decorativi sono ritenuti aggiunte del periodo rococ\u00f2 corrente nei primi anni dell'800. Questo motivo si riscontra nel portale eseguito nel 1742 nella chiesa di San Giuseppe a Messina o in quello della chiesetta di San Francesco Saverio a Milazzo."}
{"id": "1347805", "revid": "70217", "url": "https://it.wikipedia.org/wiki?curid=1347805", "title": "Hans Milius", "text": ""}
{"id": "1347806", "revid": "1305772", "url": "https://it.wikipedia.org/wiki?curid=1347806", "title": "Di volpi, di vizi e di virt\u00f9", "text": "Di volpi, di vizi e di virt\u00f9 \u00e8 il settimo album degli Stadio, pubblicato dalla EMI Italiana (catalogo 7243 8 322542 2) nel 1995.\nDal 9 febbraio 1998, la Sony Music Italia ha reso disponibile per il download digitale la versione rimasterizzata.\nIl disco.\nGli archi sono stati registrati al Condulmer Studio di Mogliano Veneto (TV) e allo studio Excalibur (MI).\nLa grafia del titolo dell'album non coincide con quella del brano omonimo contenuto, che risulta privo delle preposizioni successive la prima, e, come sulla retro copertina del CD, pu\u00f2 avere il carattere '&amp;' al posto della 'e' (\"Di volpi, vizi &amp; virt\u00f9\").\nL'album vede il ritorno - seppur nelle vesti di collaboratore, peraltro in un solo brano - del tastierista Fabio Liberatori, uno dei membri fondatori del gruppo, fuoriuscitone nel 1984.\nTracce.\nGli autori del testo precedono i compositori della musica da cui sono separati con un trattino."}
{"id": "1347807", "revid": "599013", "url": "https://it.wikipedia.org/wiki?curid=1347807", "title": "Georg Ratzinger", "text": ""}
{"id": "1347808", "revid": "436907", "url": "https://it.wikipedia.org/wiki?curid=1347808", "title": "Donne &amp; colori", "text": "Donne &amp; colori \u00e8 il nono album degli Stadio, pubblicato dalla EMI Italiana (catalogo 7243 5 28846 2) nel 2000.\nIl disco.\n\u00c8 accompagnato da un libretto con tutti i testi delle canzoni, compresa la parte in arabo, con traduzione in inglese di Rawda Murkus, di \"In paradiso con te\".\nDal 28 novembre 2000 \u00e8 disponibile per il download digitale, ma senza libretto.\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori.Edizioni musicali EMI Music Publishing, Bollicine. "}
{"id": "1347810", "revid": "88740", "url": "https://it.wikipedia.org/wiki?curid=1347810", "title": "Starace", "text": "Starace \u00e8 un cognome italiano che pu\u00f2 riferirsi alle seguenti personalit\u00e0:"}
{"id": "1347814", "revid": "62748", "url": "https://it.wikipedia.org/wiki?curid=1347814", "title": "Sainete", "text": "Il sainete \u00e8 un breve componimento drammatico spagnolo, spesso giocoso, in un solo atto, solitamente accompagnato da musica strumentale in funzione contrappuntistica e da danze.\nIl termine, gi\u00e0 usato nel Seicento per indicare sia gli entremeses sia gli altri generi minori che accompagnavano e chiudevano la rappresentazione di commedie, indic\u00f2 nel Settecento un genere con caratteristiche proprie, soprattutto ad opera di Ram\u00f3n de la Cruz che ne fu il creatore.\nTra gli altri autori che si cimentarono con il genere, conferendogli nuova importanza, si ricordano Ricardo de la Vega, Rafael Delgado e i fratelli \u00c1lvarez Quintero.\nPer il suo carattere precipuo di trasposizione teatrale di aspetti e costumi della vita popolare, il sainete \u00e8 pressoch\u00e9 scomparso, rimanendo un genere proprio del teatro spagnolo."}
{"id": "1347815", "revid": "438678", "url": "https://it.wikipedia.org/wiki?curid=1347815", "title": "M. Butterfly", "text": "M. Butterfly \u00e8 un film drammatico del 1993 diretto da David Cronenberg, basato sull'omonima pi\u00e8ce teatrale di David Henry Hwang, liberamente ispirata ad un fatto realmente accaduto.\nTrama.\nLa storia \u00e8 ambientata a Pechino nel 1964. Ren\u00e9 Gallimard \u00e8 un diplomatico del consolato francese che viene trasferito con sua moglie da Parigi alla capitale della Cina. Durante una festa assiste alla versione della \"Madama Butterfly\" di Puccini eseguita da una cantante dall'aspetto vagamente androgino dell'Opera di Pechino. Incantato dalla sua interpretazione, Gallimard decide di incontrarla e scopre che si chiama Song Liling. Decide quindi di accompagnarla a casa e di conversare con lei strada facendo. Dopo essersi congedato, incontra un pescatore che gli offre in dono una libellula.\nIl giorno seguente la moglie di Gallimard chiede al marito per quale motivo sia rientrato cos\u00ec tardi, ma lui le dice una bugia. La sera stessa Gallimard torna a trovare la signorina Song, la quale si mostra onorata - ma soprattutto preoccupata - per lo scandalo che potrebbe suscitare quell'incontro; Ren\u00e9 riesce ugualmente a sedurla e a baciarla. A un ricevimento alcuni funzionari dell'ambasciata minacciano Gallimard perch\u00e9 tenga basso il controllo sulle loro spese, e Ren\u00e9 risponde alla provocazione con un aumento del controllo.\nDopo diverse settimane trascorse da quel bacio, durante le quali la signorina Song gli ha scritto senza ricevere alcuna risposta, il suo atteggiamento responsabile gli frutta la promozione alla carica di pro-console e cos\u00ec Ren\u00e9 decide di tornare a vedere Song, che gli rivela di essere ancora vergine. In veste della nuova carica Gallimard indice una riunione con gli altri funzionari del consolato, nella quale sostiene la necessit\u00e0 di cambiare atteggiamento nei confronti del governo cinese e della cultura locale. A un picnic con Song, Ren\u00e8 le confessa di amarla perch\u00e9 sente nella sua \"Butterfly\" un senso di sottomissione che lo gratifica. Lei non pu\u00f2 fare a meno di ammetterlo, nonostante ne riconosca il difetto. L'ambasciatore Toulon intanto lo informa della volont\u00e0 del presidente degli Stati Uniti Lyndon B. Johnson di aumentare la mole d'attacco sul Laos. Gallimard \u00e8 convinto che i cinesi, per attitudine, saranno facilmente sottomettibili e che gli americani non incontreranno problemi nel vincere in Vietnam.\nIn casa sua Song detta importanti informazioni carpite a Gallimard a un rappresentante del partito, che gli fa notare come alla Direzione non piaccia il metodo che sta utilizzando. A un altro ricevimento, Ren\u00e9 si lascia abbordare da Frau Baden, la moglie dell'ambasciatore tedesco. La notte, ubriaco, va da Song e le chiede di mostrarle il corpo che gli ha sempre nascosto. Lei gli dice di essere incinta e lui confessa di averla tradita, pentendosi. Il giorno dopo la donna lascia la citt\u00e0 perch\u00e9, come da tradizione, deve andare nel paese dei suoi genitori e far ritorno solo quando il figlio avr\u00e0 compiuto tre mesi.\nIn realt\u00e0 Song si vede con un membro del partito al quale chiede, per portare a termine la missione, di procurargli un bambino cinese biondo di quell'et\u00e0. Una sera, tornando verso casa in bicicletta, Ren\u00e9 s'imbatte in una manifestazione di protesta maoista nella quale vengono appiccati i vestiti del teatro classico. Le rappresentazioni di partito hanno, infatti, sostituito quelle tradizionali e considerate conservatrici. Secondo un rapporto letto dall'ambasciatore Toulon al gruppo dei funzionari riunito in un'assemblea, i fatti sono andati diversamente da quanto Gallimard si aspettava: i cinesi, spinti dalle Guardie rosse nate dal movimento rivoluzionario degli studenti, hanno proposto l'espulsione di tutti gli stranieri e l'America non riesce a venire a capo della situazione vietnamita.\nUna sera, mentre fa ritorno nel suo appartamento, Ren\u00e8 trova Song sulle scale del palazzo che gli mostra il figlio ma immediatamente dopo viene condotta via da due Guardie rosse che considerano gli artisti classici come antirivoluzionari. Qualche giorno dopo Gallimard viene dimesso dal suo incarico e Song Liling inviata in un campo di lavori forzati. Nel 1968, a Parigi, Gallimard \u00e8 all'Opera dove assiste a una rappresentazione della Madama Butterfly. Poco dopo, in un bar, sfoga la sua solitudine con uno sconosciuto mentre in strada avvengono duri scontri tra manifestanti comunisti e forze di polizia.\nAlcuni giorni dopo arriva al suo appartamento Song con la quale finalmente Ren\u00e8 pu\u00f2 congiungersi. Passa del tempo. Tre uomini lo attendono sotto casa sua mentre scende con un pacco diplomatico. Sono trascorsi difatti due anni da quando Song lo ha raggiunto a Parigi e le carte sono state scoperte. In un tribunale, Ren\u00e9 \u00e8 considerato traditore dello Stato francese di fronte alla deposizione del signor Liling, in realt\u00e0 una spia ma soprattutto un uomo. Incriminato e giudicato colpevole di tradimento, Ren\u00e9 \u00e8 condotto in carcere assieme al suo accusatore. Durante il tragitto egli rinnega la relazione e il signor Song Liling si sveste per mostrargli il corpo che aveva amato. Una sera, in prigione, Ren\u00e8 prepara la sua \"personale\" rappresentazione teatrale nella quale si mostra al pubblico di galeotti come una Madama Butterfly, con tanto di trucco e kimono. Alla fine della sua opera, si toglie la vita tagliandosi la gola con un piccolo specchio mentre il signor Song, in lacrime sull'aereo, viene rimpatriato."}
{"id": "1347816", "revid": "70217", "url": "https://it.wikipedia.org/wiki?curid=1347816", "title": "Caleb Lost", "text": ""}
{"id": "1347817", "revid": "259021", "url": "https://it.wikipedia.org/wiki?curid=1347817", "title": "Palazzo Brunaccini", "text": "Il Palazzo Brunaccini o Palazzo della Congregazione \u00e8 stato un palazzo della citt\u00e0 di Messina, opera di Matteo de Maria del 1810, distrutto dal terremoto del 1908.\nProfilo e storia dell'Architettura.\nPrimitivo Palazzo dei Principi Brunaccini di San Teodoro. \nOriginariamente edificato nel 1471 dal proprietario Giovanni Salimbene, marchese e barone della Scaletta.\nAcquistato nel 1683 da don Diego Brunaccini e nel '700 passava a Giuseppe Brunaccini, principe di San Teodoro. La \"Galleria\" presentava pregevoli dipinti dei migliori artisti messinesi come Filippo Giannetto, del monrealese Pietro Novelli, e di svariati pittori stranieri.\nNel 1786 iniziava la ricostruzione dell'edificio a seguito dei danni del terremoto della Calabria meridionale del 1783, in parte modificato dall'architetto sacerdote don Gaetano Di Maria. I lavori ancora erano in corso mentre Johann Wolfgang von Goethe visitava Messina, tappa iniziale del Grand Tour siciliano, accompagnato dal console tedesco e dal pittore e disegnatore Christoph Heinrich Kniep.\n\u00c8 riconoscibile dal prospetto a due ordini, con forte risalto del portale fiancheggiato da colonne e sormontato da un balcone. Su di una porta che conduce al giardino, aperta in questa muraglia, si trova il mezzo busto in marmo con epitaffio di D. Diego Brunaccini, lettore di diritto feudale nell'Ateneo, insigne giurista, primo principe di San Teodoro."}
{"id": "1347822", "revid": "767487", "url": "https://it.wikipedia.org/wiki?curid=1347822", "title": "Kartaly", "text": "Kartaly (in lingua russa \u041a\u0430\u0440\u0442\u0430\u043b\u044b\u0301) \u00e8 una citt\u00e0 di 29.908 abitanti situata nell'Oblast' di \u010celjabinsk, in Russia.\nFondata nel 1810, Kartaly ricevette lo status di citt\u00e0 il 17 aprile 1944."}
{"id": "1347823", "revid": "1318658", "url": "https://it.wikipedia.org/wiki?curid=1347823", "title": "Georg Ratzinger (politico)", "text": "Era il prozio di papa Benedetto XVI e di suo fratello Georg Ratzinger.\nBiografia.\nRatzinger studi\u00f2 al \"gymnasium\" di Passavia tra il 1855 e il 1863, e dal 1863 al 1867 studi\u00f2 teologia a M\u00fcnster, dove nel 1868 ottenne la laurea. Ricevette l'ordinazione sacerdotale nel 1867.\nDurante i primi anni di sacerdozio, affianc\u00f2 alla cura delle anime la passione per il giornalismo. Cos\u00ec, se nel 1869 era cappellano di Berchtesgaden, l'anno seguente inizi\u00f2 a dirigere il \"Fr\u00e4nkisches Volksblatt\", giornale di W\u00fcrzburg.\nTra il 1872 e il 1874 fu cappellano a Landshut, mentre dal 1876 inizi\u00f2 a pubblicare il \"Volksfreund\", giornale di Monaco.\nInizi\u00f2 la carriera politica quando nel 1875 divenne membro del Landtag bavarese con il Centro moderato, carica che mantenne fino al 1877, quando venne eletto al Reichstag di Berlino.\nDopo questa esperienza, dal 1885 al 1888 ottenne la carica di parroco di G\u00fcnzelhafen, in seguito alla quale visse stabilmente a Monaco. Si dedic\u00f2 in questo periodo al giornalismo e alla ricerca.\nNel 1893 Ratzinger venne eletto ancora al Landtag bavarese con il partito del Bauernbund, poich\u00e9 aveva avuto dissapori con i dirigenti del partito di Centro a causa delle sue vedute sociali. Dal 1898 fino alla morte, l'anno seguente, occup\u00f2 un seggio al Reichstag."}
{"id": "1347829", "revid": "26415", "url": "https://it.wikipedia.org/wiki?curid=1347829", "title": "Rischio (economia)", "text": ""}
{"id": "1347830", "revid": "309289", "url": "https://it.wikipedia.org/wiki?curid=1347830", "title": "Ust'-Katav", "text": "Ust'-Katav (in lingua russa \u0423\u0441\u0442\u044c-\u041a\u0430\u0442\u0430\u0432) \u00e8 una citt\u00e0 di 25.898 abitanti situata nell'Oblast' di \u010celjabinsk, in Russia. Ust'-Katav si trova alla confluenza del fiume Katav nello Jurjuzan', sulla ferrovia transiberiana. Ust'-Katav \u00e8 famosa per la sua industria, la \"Ust'-Katavskij Vagonostroitelnij zavod im. Kirova (UKVZ)\", che produce la quantit\u00e0 pi\u00f9 elevata del modello di treno \"KTM-5\"."}
{"id": "1347831", "revid": "15756", "url": "https://it.wikipedia.org/wiki?curid=1347831", "title": "Miguel de Molinos", "text": "Considerato il fondatore della corrente mistica religiosa chiamata quietismo, fu accusato di eresia dall'Inquisizione romana, costretto ad abiurare e condannato al carcere a vita.\nBiografia.\nI suoi genitori, Pedro Molinos e Ana Mar\u00eda Zuxia, gli assegnarono il nome del nonno; un suo zio era sacerdote e una sorella era monaca a Valencia, dove egli si trasfer\u00ec nel 1646 per studiare nel collegio di San Paolo, grazie all'aiuto economico di un facoltoso cittadino di Muniesa, Bernardo de Murcia. In quel collegio tenuto dai gesuiti, Manuel si laure\u00f2 in teologia e fu ordinato sacerdote.\nPoco \u00e8 noto sulla sua vita passata a Valencia. Sembra che Molinos appartenesse alla confraternita chiamata \"Escuela de Cristo\", che si occupava di istruire futuri direttori spirituali e promuovere l'edificazione di benemeriti della formazione religiosa. A questo scopo, nel 1663, la Deputazione del regno di Valenza lo invi\u00f2 a Roma per sostenervi la causa di beatificazione del sacerdote Francisco Jer\u00f3nimo Sim\u00f3n, morto nel 1612, gi\u00e0 appartenente alla parrocchia valenciana di San Andr\u00e9s.\nA Roma, entr\u00f2 nella filiale della \"Escuela de Cristo\", presso la chiesa di Sant'Alfonso, appartenente agli agostiniani scalzi spagnoli, e fu conosciuto presso gli ambienti nobiliari ed ecclesiastici, tra i quali Cristina, l'ex-regina di Svezia stabilitasi a Roma, e il generale dei gesuiti Paolo Oliva.\nIl successo della \u00abGuida spirituale\u00bb.\nNel 1675 pubblic\u00f2 in spagnolo la sua \"Guida spirituale che disinvolge l'anima e la conduce per l'interior cammino all'acquisto della perfetta contemplazione e del ricco tesoro della pace interiore\", tradotta in italiano dal francescano alcantarino Juan de Santa Maria ed edita da Michele Ercole insieme con altro suo scritto, il \"Breve trattato sulla comunione quotidiana\". L'edizione, che ebbe l'\"imprimatur\" del domenicano Raimondo Capizucchi, cardinale dal 1681, conobbe un successo straordinario e fu ristampata a Roma e a Venezia gi\u00e0 nel 1677. Conobbe un'altra edizione romana nel 1681, mentre a Venezia fu ristampata ancora nel 1678, nel 1681, nel 1683 e nel 1685; in Spagna fu pubblicata nel 1676, nel 1677 e nel 1685. Da quest'anno, nel quale il Molinos fu arrestato dall'Inquisizione, in Italia non vi furono pi\u00f9 edizioni della \"Guida spirituale\", che conobbe invece un largo successo nei paesi riformati: fu pubblicata in traduzione latina a Lipsia nel 1687, nel 1688 in francese ad Amsterdam, in olandese a Rotterdam, e in inglese a Londra, mentre ebbe una traduzione in tedesco a Francoforte nel 1689.\nIl libro non costitu\u00ec soltanto un successo editoriale ma fece dei proseliti, che seguirono le indicazioni della \"Guida\" sul modo di \u00abgiungere a Dio\u00bb non attraverso la meditazione e i ragionamenti, ma \u00abcon la pura fede e la contemplazione\u00bb. Il cardinale Francesco Albizzi fu incaricato dal Sant'Uffizio, allarmato dalla diffusione del fenomeno, di predisporre una relazione, che fu presentata il 12 aprile 1682: in essa si indicava l'esistenza di gruppi organizzati di fedeli del Molinos che si erano costituiti a Milano, in Valcamonica, in Liguria, a Napoli. Nella capitale del Regno erano alcune migliaia. Il fenomeno fu denunciato pubblicamente nel 1682 dall'arcivescovo I\u00f1igo Caracciolo, che in quell'occasione sembra aver utilizzato, per la prima volta, il termine \"quietismo\".\nI sospetti di eresia.\nGi\u00e0 iniziative polemiche nei confronti delle indicazioni del Molinos erano state prese dai gesuiti, che lo rimproverarono di presentare la meditazione come un esercizio inutile o, peggio, disprezzabile: a queste prime critiche il Molinos rispose nel 1676 con le \"Cartas a un caballero espa\u0148ol\", negando di sostenere una tale posizione. Tuttavia gli attacchi dei gesuiti continuarono: nel 1678 Gottardo Belluomo pubblic\u00f2 a Modena \"Il pregio e l'ordine delle orazioni ordinarie\", Daniello Bartoli pubblic\u00f2 nel 1679 \"Che orazione sia quella che chiamiamo di quiete\", Paolo Segneri mand\u00f2 alle stampe nel 1680 la \"Concordia tra la fatica e la quiete nell'orazione\", dedicato al cardinale Federigo Colonna, e a loro si un\u00ec nel 1682 il minorita Alessandro Regio con la sua \"Clavis aurea\".\nIl 15 febbraio 1682, il cardinale Alderano Cybo-Malaspina scriveva ai vescovi del pericolo rappresentato da certi direttori spirituali che instillano \u00abnella mente de' semplici diversi grandissimi e perniciosissimi errori, che poi abortisce anche in aperte eresie et abominevoli laidezze\u00bb, rendendo equivalente, secondo un \"topos\" consolidato, l'eresia alla depravazione morale.\nTuttavia furono proprio i libri del Regio e di due gesuiti a essere messi all'\"Indice\", quello del Belluomo il 26 novembre 1681 e l'opera del Segneri il 15 dicembre 1682, mentre uno dei seguaci della nuova dottrina, Pier Matteo Petrucci, nel 1681 diveniva vescovo di Jesi e nel 1686 otteneva la berretta cardinalizia, segno della stima di cui il Molinos godeva nella curia pontificia e specialmente presso papa Innocenzo XI.\nVi \u00e8 chi ha sostenuto che la svolta decisiva della vicenda sia stata dovuta all'intervento di Luigi XIV: questi, in cattivi rapporti con il papa e intenzionato a porsi come campione della causa cattolica - di l\u00ec a pochi mesi abrogher\u00e0 l'editto di tolleranza nei confronti dei protestanti emanato da Enrico IV - e convinto dal suo confessore, il gesuita Fran\u00e7ois d'Aix de Lachaise, che il quietismo rappresentasse un'eresia protestante, intervenne, attraverso il suo ambasciatore a Roma, il cardinale C\u00e9sar d'Estr\u00e9es, chiedendo l'arresto del Molinos.\nAgli attacchi al Molinos e al Petrucci si univano quelli rivolti al cardinale Giovanni Battista De Luca, incaricato dal papa di elaborare un progetto di riforma della Curia, e sembra che lo stesso Sant'Uffizio stesse segretamente esaminando lo stesso Innocenzo XI. Nella Congregazione dell'Inquisizione erano infatti particolarmente attivi i maggiori avversari del papa: il cardinale Francesco Albizzi e Pietro Ottoboni, fautore quest'ultimo di un riavvicinamento tra la Santa Sede e la Francia. La polemica sul quietismo potrebbe cos\u00ec esser stata parte di una strategia atta a mettere in difficolt\u00e0 Innocenzo XI, difensore fino ad allora del Molinos e del Petrucci.\nIl processo e la condanna.\nMiguel de Molinos fu arrestato il 18 luglio 1685. Il processo ebbe un avvio lento, per la necessit\u00e0 di acquisire non facili elementi di prova sulle presunte deviazioni dottrinali del prete spagnolo attraverso l'esame del suo libro, ma non solo. Fu costruita una grottesca impalcatura di accuse di immoralit\u00e0 che il Molinos, posto sotto tortura, non ebbe la forza di respingere, finendo per confessare qualunque cosa gli venisse imputata. In mancanza degli atti processuali, che furono distrutti dai funzionari del Sant'Uffizio alla fine del Settecento per sottrarli al sequestro dei Francesi, pu\u00f2 dare un'idea del tenore delle imputazioni quanto il vescovo di Teano, Giuseppe Maria Giberti, scrisse nel 1687 nel suo \"Ragguaglio della pessima vita di Michele Molinos\":\nDalla \"Guida spirituale\" furono estratte 68 tesi considerate eretiche: in esecuzione della sentenza emessa il 3 settembre 1687, fu costretto a pronunciare formale abiura nella chiesa di Santa Maria sopra Minerva il 13 settembre 1687 e fu condannato per eresia e immoralit\u00e0 alla reclusione perpetua. Il papa ratific\u00f2 la sentenza il 20 novembre con la bolla \"Coelestis pastor\" e il Molinos mor\u00ec in carcere nove anni dopo.\nIl quietismo di Molinos.\nL'opera di Molinos rappresenta il crepuscolo della brillante tradizione mistica spagnola. Sebbene la guida spirituale ed il suo quietismo non ebbero riverbero in Spagna, gener\u00f2 sufficiente interesse negli stranieri: fu tradotta in latino, francese, olandese, italiano, tedesco, e inglese; in 15 anni furono fatte 20 edizioni in diverse lingue. Il quietismo ebbe ripercussione soprattutto in Italia dove cardinali come Casanate, Carpegna, Azzolini ed il medesimo D'Estr\u00e9es si onorarono della amicizia con Molinos, ed altri come Colloredo, Ciceri e Petrucci, vescovo di Jesi, la abbracciarono apertamente, incluso papa Innocenzo XI, che parve essere molto favorevole a Molinos e disposto a farlo cardinale. Anche in Francia vi furono polemiche, il padre Fran\u00e7ois Lacombe, madame Jeanne Guyon e lo stesso F\u00e9nelon diffusero il quietismo. Fenelon ne appoggi\u00f2 la dottrina sull'amor divino. Intervenne alla fine Bossuet che cerc\u00f2 di eradicare la sua dottrina. Pi\u00f9 recentemente il quietismo ha attirato l'attenzione del poeta Jos\u00e9 \u00c1ngel Valente, al quale ispir\u00f2 la poesia del silenzio ed alcuni dei suoi postulati, o l'attenzione del poeta portoghese Miguel Torga.\nLa contemplazione mette insieme allo stesso tempo due sorgenti: da una parte l'obiettivo dell'unione mistica, dall'altro il metodo per ottenerlo. In questo metodo le concezioni preferite da Molinos sono l'annichilazione, l'accoglimento, la morte mistica, il silenzio della preghiera, infine, la sospensione della parola, della comprensione. Potrebbe essere che questo concetto della contemplazione caus\u00f2 il sospetto teologico. Si scontravano infatti due correnti di spiritualit\u00e0: il non discorsivo e contemplativo ed il discorsivo e meditativo proprio dei Gesuiti, principali detrattori del quietismo.\nI contenuti teologici della bolla papale dello stesso Innocenzo XI del Sant'uffizio che condann\u00f2 il quietismo (\"Caelestis Pastor\" del 20 novembre 1687) sono infatti abbastanza poveri. L'argomento pi\u00f9 ripetuto \u00e8 l'immoralit\u00e0 e l'incitamento al peccato, intendendo molto spesso implicitamente od esplicitamente per peccato, la condotta sessuale. La logica di questa derivazione \u00e8 abbastanza chiara: si accusa Molinos di promuovere una spiritualit\u00e0 che sospenda, in virt\u00f9 dell'appello alla quiete, la responsabilit\u00e0 morale; da qui ne deriva un'irresponsabilit\u00e0 morale che conduce, tra gli altri, alla mancanza di continenza sessuale. In sintesi gli argomenti furono i seguenti:\n1) Molinos incarna una tendenza naturale, scritta nella natura umana, ad evitare gli sforzi, in questo caso gli sforzi spirituali, la pratica della virt\u00f9.\n2) Nel difficile equilibrio tra sforzo e grazia divina, Molinos ed il quietismo esagerano l'elemento della grazia; esso pare esimerli dallo sforzo, li precipita nell'abbandono.\n3) Il quietismo esagera la passivit\u00e0, fino al punto di eliminare la volont\u00e0, la responsabilit\u00e0, esso conduce di fatto all'ozio spirituale.\n4) Il quietismo modifica il carattere dell'unione mistica, andando verso una forma di panteismo, dove tutti i limiti tra la creatura e Dio spariscono."}
{"id": "1347832", "revid": "1632387", "url": "https://it.wikipedia.org/wiki?curid=1347832", "title": "Mournful Congregation", "text": "Mournful Congregation \u00e8 una band funeral doom metal fondata nel 1993 a Loxton nel sud dell'Australia.\nI Mournful Congregation hanno proposto uno stile Funeral doom molto essenziale, incentrato sui riff di chitarra; questi sono tendenzialmente melodici e memorizzabili, ma molto cupi e caratterizzati da una lentezza decisamente estrema. Tastiere ed altri elementi atmosferici non hanno invece un ruolo rilevante nella loro musica.\nI testi si affacciano spesso al misticismo e alla gnosi, letti in una chiave pessimistica e tetra. Ad esempio l'intero album The Monad of Creation (spesso ritenuto il loro capolavoro) \u00e8 incentrato su temi ispirati a Arthur Schopenhauer del ritorno al nulla, con richiami alle religioni misteriche greche. Altri testi trattano tematiche pi\u00f9 classiche come la solitudine e la depressione.\nI Mournful Congregation sono ritenuti una delle band pi\u00f9 rappresentative del proprio genere, oltre ad essere fra le pi\u00f9 radicali nell'abbracciarne gli stilemi, cosa che gli ha garantito un certo seguito di fedeli appassionati. Si fa notare in particolar modo la lunghezza media dei singoli brani, che oscilla fra i dieci e i trenta minuti.\nBiografia.\nLa band si forma in Australia agli inizi degli anni novanta con una formazione proveniente da ex membri dei Chalice. La loro musica \u00e8 caratterizzata dalle intense melodie di chitarra. La band esordisce nel 1999 con il disco \"Tears from a Grieving Heart\". Il successivo album, intitolato \"The Monad of Creation\", \u00e8 stato pubblicato nel 2005, tuttavia il materiale raccolto per il disco \u00e8 meno recente, in parte risalente anche al 1994."}
{"id": "1347833", "revid": "124768438", "url": "https://it.wikipedia.org/wiki?curid=1347833", "title": "Stazione di Venezia Santa Lucia", "text": "La stazione di Venezia Santa Lucia, sita nel sestiere Cannaregio della citt\u00e0 di Venezia, \u00e8 la principale tra le ed \u00e8 anche una delle pi\u00f9 grandi e frequentate stazioni d'Italia.\nDa tale stazione di testa inizia il tronco ferroviario di quattro binari che giunge alla stazione di Venezia Porto Marghera prima e alla stazione di Venezia Mestre poi, da dove si dirama nelle varie linee per Milano, Roma, Napoli, Torino, Salerno, Bologna, Verona, Brescia, Ferrara, Trieste, Udine e le linee minori per Adria e Bassano del Grappa. Partono da questa stazione anche delle linee verso alcune citt\u00e0 europee come Parigi, Vienna, Monaco di Baviera e Ginevra. La stazione \u00e8 inoltre servita dalla linea dello storico \"Simplon Orient Express.\"\nPosizione.\nSi trova all'estremit\u00e0 occidentale del Canal Grande, nel sestiere di Cannaregio.\nLa fondamenta antistante la stazione \u00e8 collegata a piazzale Roma (principale terminal automobilistico della citt\u00e0 e capolinea di tutte le linee di trasporto pubblico dirette a Venezia) dal ponte della Costituzione, quarto ponte sul Canal Grande, disegnato dall'architetto spagnolo Santiago Calatrava.\nStoria.\nI lavori per la costruzione della ferrovia ebbero inizio nel 1860. Per fare posto alla stazione nel 1861 furono abbattuti il convento e la chiesa di Santa Lucia (da cui prese il nome la stazione), che sorgevano nel luogo dell'attuale piazzale della stazione.\nLa struttura attuale \u00e8 frutto di una serie di progetti iniziata nel 1924 dall'architetto razionalista Angiolo Mazzoni e da un concorso del 1934 per la realizzazione dell'impianto e vinto dall'architetto Virgilio Vallot. I due architetti collaborarono dal 1936 al 1943 alla realizzazione della parte centrale del fabbricato viaggiatori. I lavori furono terminati qualche anno dopo (1952) su progetto dell'ingegner Paolo Perilli.\nNel mese di novembre 2009 sono iniziati i lavori di ristrutturazione della stazione per una migliore organizzazione degli spazi, dei flussi di transito interni, il recupero e il restauro di alcuni elementi architettonici. Attualmente l'atrio ospita diversi spazi commerciali. Il tempo previsto di durata dei lavori era di due anni e il costo previsto era pari a 24 milioni di euro.\nCaratteristiche.\nDispone di 22 binari tronchi ed \u00e8 collegata alla terraferma attraverso il ponte della Libert\u00e0.\n\u00c8 inserita nel gruppo delle 13 Grandi Stazioni italiane.\nFino al 1937 la stazione era dotata di un apparato a filo tipo Saxby da 25 leve con segnalamento ad ali semaforiche, sostituito in quell'anno da un ACE tipo Whestingouse da 200 leve, con segnalamento luminoso.\nDal 1975 la stazione \u00e8 stata dotata di un apparato ACEI tipo Siliani, realizzato dalla ditta Luciano Parisini.\nIn quell'anno \u00e8 stato anche attivato il quadruplicamento del ponte della Libert\u00e0, ora diviso come \"Ponte Vecchio\" e \"Ponte Nuovo.\"\nDal 2 al 4 luglio 2021 la stazione \u00e8 rimasta chiusa per consentire l'attivazione del nuovo apparato ACC, avvenuta nella notte tra il 3 e il 4 luglio. Durante la chiusura tutti i treni sono stati limitati a Venezia-Mestre.\nServizi.\nLa stazione dispone di:\nInterscambi.\nDalla stazione \u00e8 possibile accedere ai mezzi pubblici di navigazione e ai taxi acquei.\nNel vicino piazzale Roma partono tutti i servizi automobilistici e i taxi per la terraferma, oltre al People Mover per raggiungere l'isola del Tronchetto e il Porto di Venezia.\nLinee di navigazione in transito alla stazione.\nLa fermata (pontile) \u00e8 denominata Ferrovia (suddivisa nei terminal denominati A-B-C-D-E) ed \u00e8 servita da 8 linee del trasporto acqueo urbano ACTV:"}
{"id": "1347835", "revid": "309289", "url": "https://it.wikipedia.org/wiki?curid=1347835", "title": "Jurjuzan' (fiume)", "text": "Lo Jurjuzan' (anche come \"Jurjuzan\" o \"Yuryuzan\") \u00e8 un fiume della Russia europea orientale, affluente di sinistra della Ufa, nel bacino della Kama.\nLa sorgente del fiume si trova sul versante orientale della montagna Uglovoj Ma\u0161ak della catena montuosa Ma\u0161ak (a nord-est del massiccio del monte Jamantau) negli Urali meridionali; scorre con direzione dapprima nord-orientale, per curvare dopo poche decine di chilometri verso nord-ovest e mantenere mediamente questa direzione fino alla foce nel bacino idrico Pavlovskoe della Ufa. I maggiori affluenti del fiume sono il Katav e il Berezjak.\nFra i maggiori centri bagnati dal fiume sono le cittadine di Tr\u00ebchgornyj, Ust'-Katav e Jurjuzan'."}
{"id": "1347836", "revid": "767487", "url": "https://it.wikipedia.org/wiki?curid=1347836", "title": "Berezjak", "text": "Il fiume Berezjak' (in lingua russa \u0411\u0435\u0440\u0435\u0437\u044f\u043a) \u00e8 un fiume che scorre nella Repubblica del Ba\u0161kortostan, in Russia. Il fiume \u00e8 un affluente del Jurjuzan'"}
{"id": "1347837", "revid": "110157", "url": "https://it.wikipedia.org/wiki?curid=1347837", "title": "Katav", "text": "Il fiume Katav (in lingua russa Ka\u0442\u0430\u0432) \u00e8 un fiume che scorre nella Repubblica del Ba\u0161kortostan, in Russia. Il fiume \u00e8 un affluente del Jurjuzan'."}
{"id": "1347838", "revid": "104485", "url": "https://it.wikipedia.org/wiki?curid=1347838", "title": "Georg Ratzinger (presbitero)", "text": "Era il fratello maggiore del papa emerito Benedetto XVI e pronipote dell'omonimo politico tedesco del XIX secolo Georg Ratzinger.\nBiografia.\nGeorg Ratzinger nacque a Pleiskirchen, in Baviera, il 15 gennaio 1924. Aveva anche una sorella maggiore di nome Maria (1921-1991). Inizi\u00f2 a suonare l'organo in chiesa gi\u00e0 dall'et\u00e0 di undici anni. Nel 1935 entr\u00f2 nel seminario minore di Traunstein, dove matur\u00f2 la sua istruzione musicale. Nel 1935 fu aiutante in un negozio di pellicce. Nel 1942 Ratzinger venne coscritto nelle Reichsarbeitsdienst e, in seguito, nella Wehrmacht, con la quale combatt\u00e9 anche in Italia. Catturato dagli Alleati nel marzo del 1945, venne detenuto come prigioniero militare a Napoli e rilasciato nel giugno seguente.\nNel 1947, assieme al fratello Joseph, entr\u00f2 nel seminario \"Herzogliches Georgianum\" di Monaco di Baviera, da dove uscirono entrambi nel 1951, ordinati sacerdoti. Ratzinger complet\u00f2 i suoi studi musicali nel 1957, divenendo maestro di cappella a Traunstein. In seguito, nel 1964, divenne direttore del coro della cattedrale di Ratisbona noto come \"Regensburger Domspatzen\", che diresse fino al 1994.\nAlla guida del coro di voci bianche e del coro a voci virili della cattedrale di Ratisbona, il maestro Ratzinger ha effettuato centinaia di concerti in tutto il mondo, partecipando a rassegne corali internazionali di musica sacra negli Stati Uniti, in Scandinavia, Canada, Taiwan, Giappone, Irlanda, Polonia, Ungheria, Italia e nella Citt\u00e0 del Vaticano, oltre alle numerosissime esibizioni in tutta la Germania e nella vicina Austria. Alla guida dello stesso coro effettu\u00f2 numerose incisioni per Deutsche Grammophon, Ars Musici ed altre importanti etichette discografiche con corpose produzioni dedicate a Bach, Mozart, Sch\u00fctz, Mendelssohn e molti altri ancora.\nSecondo l'inchiesta terminata nel 2017 \u2013 condotta dall'avvocato Ulrich Weber su incarico della Chiesa cattolica per fare luce sullo scandalo delle violenze sui minori del coro di Ratisbona, emerso dopo alcune denunce a partire dal 2010 \u2013 tra il 1945 e il 1992 furono almeno 547 i bambini vittime di violenze fisiche, di cui almeno 67 anche sessuali.\nIl rapporto scaturito dall'inchiesta ha identificato almeno 49 autori di violenze; alla conferenza stampa di presentazione del rapporto, Weber attribu\u00ec al maestro Ratzinger delle corresponsabilit\u00e0, poich\u00e9 gli si pu\u00f2 rimproverare di essersi voltato dall'altra parte e di non essere intervenuto in merito alle violenze corporali di cui era a conoscenza, accadute durante il trentennio in cui fu alla guida del coro, mentre non esistono prove che fosse a conoscenza degli abusi sussuali.\nFin dal 2010, sia in un'intervista al \"Corriere della Sera\" sia rispondendo alla radio bavarese \"Bayerischer Rundfunk\", Ratzinger dichiar\u00f2 di non avere mai avuto notizia dei casi di abuso sessuale, e anche in seguito, nell'ambito dell'inchiesta, afferm\u00f2 di non avere capito che c'erano degli abusi di carattere sessuale. Inoltre in un'intervista del 2010 al giornale tedesco \"Passauer Neuen Presse\", ammise di aver dato qualche schiaffo nei primi anni in cui fu direttore del coro, fino agli anni settanta, e chiese pubblicamente perdono per le violenze fisiche.\nNel 1967 venne nominato monsignore e, nel 1993, protonotario apostolico soprannumerario. Diresse i \"Regensburger Domspatzen\" in numerose occasioni importanti: alla presa di possesso del titolo di arcivescovo di Monaco da parte del fratello Joseph, nelle visite della regina d'Inghilterra Elisabetta (1978), di papa Giovanni Paolo II (1980), in occasione del summit della NATO del 1982. Nel 1981 \u00e8 stato insignito del titolo di \"Bundesverdienstkreuz\" della Repubblica Federale di Germania.\nIl 19 maggio 2005 fu insignito dell'onorificenza austriaca di Croce d'onore di prima classe per la scienza e l'arte.\nIl 21 agosto 2008 il sindaco di Castel Gandolfo gli confer\u00ec, nel Palazzo Pontificio, la cittadinanza onoraria della piccola cittadina castellana. \nMor\u00ec il 1\u00ba luglio 2020 a 96 anni a Ratisbona, dopo mesi di malattia. Il precedente 18 giugno, nonostante le difficolt\u00e0 motorie e visto l'aggravamento delle condizioni di salute, suo fratello Benedetto XVI aveva viaggiato da Roma per fargli visita per quattro giorni. I solenni funerali furono celebrati l'8 luglio alle ore 10 nella cattedrale di Ratisbona dal vescovo Rudolf Voderholzer; successivamente la salma fu tumulata nella tomba dei canonici della cattedrale nel cimitero cattolico inferiore della citt\u00e0."}
{"id": "1347843", "revid": "110157", "url": "https://it.wikipedia.org/wiki?curid=1347843", "title": "Katav-Ivanovsk", "text": "Katav-Ivanovsk (in lingua russa \u041a\u0430\u0442\u0430\u0432-\u0418\u0432\u0430\u0301\u043d\u043e\u0432\u0441\u043a) \u00e8 una citt\u00e0 di 20.162 abitanti situata nell'Oblast' di \u010celjabinsk, in Russia.\nFondata nel 1757, Katav-Ivanovsk ricevette lo \"status\" di citt\u00e0 il 27 agosto 1939."}
{"id": "1347854", "revid": "15756", "url": "https://it.wikipedia.org/wiki?curid=1347854", "title": "NGC 2217", "text": "NGC 2217 \u00e8 una galassia a spirale barrata nella costellazione del Cane Maggiore.\n\u00c8 individuabile 3 gradi a nord della stella ; si presenta in un telescopio di modeste dimensioni come una chiazza chiara e ben delineata. Un riflettore superiore ai 200mm di apertura consente di apprezzarne i dettagli: il nucleo centrale, molto concentrato, \u00e8 attraversato da una barra che lo percorre in senso NW-SE, con i bracci esili che si dispongono attorno ad esso, formando un anello perfetto. Dista dalla Via Lattea circa 62 milioni di anni-luce."}
{"id": "1347857", "revid": "106356", "url": "https://it.wikipedia.org/wiki?curid=1347857", "title": "Il Pap'occhio", "text": ""}
{"id": "1347859", "revid": "599013", "url": "https://it.wikipedia.org/wiki?curid=1347859", "title": "Alessio Bandieri", "text": "Carriera.\nHa militato in varie squadre professionistiche italiane tra il cui ed il in serie A e serie B; ha giocato inoltre con le maglie di e in Serie C1. Dopo l'esperienza con il ha giocato con il Maranello in Promozione ed Eccellenza e con il Polinago sempre in Eccellenza. Concluse la carriera giocando per il Lama 80, squadra della provincia di Modena, ritirandosi al termine della stagione 2014/2015."}
{"id": "1347860", "revid": "580", "url": "https://it.wikipedia.org/wiki?curid=1347860", "title": "Montagna sottomarina", "text": "Una montagna sottomarina \u00e8 un monte che si eleva sulla crosta oceanica senza tuttavia raggiungere la superficie a livello del mare.\nClassificazione.\nLe montagne sottomarine sono definite in oceanografia come strutture indipendenti che si elevano almeno metri sopra il fondale marino. Spesso il punto pi\u00f9 alto \u00e8 centinaia o migliaia di metri sotto il livello del mare; in tal caso sono considerate parte delle fosse abissali. Si stima che sul nostro pianeta esistano circa 30000 montagne sottomarine, ma solo poche sono state studiate. Sono costituite tipicamente da vulcani, estinti o attivi, isolati o meno, che di solito si trovano nel fondale oceanico a una profondit\u00e0 di 1000 - 4000 metri e si innalzano bruscamente. Talora sono manifestazioni superficiali di punti caldi.\nIl termine inglese seamount \u00e8 spesso utilizzato anche in Italia. Tuttavia in italiano si adoperano termini diversi a seconda dell'altezza e della configurazione morfologica:\nGeografia.\nSpesso i monti sottomarini appaiono raggruppati e associati ad altri edifici vulcanici emersi formanti isole. Un tipico esempio \u00e8 costituito dalla catena sottomarina \"Hawaii-Emperor\", un allineamento di isole che si \u00e8 formato milioni di anni fa per fenomeni vulcanici e che si sviluppa per migliaia di chilometri nell'oceano Pacifico, dalla penisola Kam\u010datka (nell'estremo oriente russo) fino all'arcipelago delle Hawaii.\nUn raggruppamento di rilievi vulcanici sottomarini di entit\u00e0 comparabile alla catena \"Hawaii-Emperor\" \u00e8 presente anche nell'Oceano Atlantico con allineamento in direzione NNE; vi appartiene l'arcipelago delle Canarie.\nIn Italia, le isole Eolie formano l'arco Eoliano, un arco insulare composto, oltre che dai sette edifici vulcanici emersi (Alicudi, Stromboli, Panarea, ecc.), da vari monti sottomarini (Glabro, Alcione, Lametini, Eolo, Enarete, Prometeo, Sisifo, Marsili, Glauco, Palinuro). Altre montagne sottomarine si trovano nel Mar Mediterraneo, sia nel Mar Tirreno, nelle vicinanze dell'arco eolico (per es., Empedocle, Isola Ferdinandea, Vavilov) sia nel Mar Egeo (per es., l'Eratostene).\nFenomeni vulcanici.\nLe eruzioni danno luogo a forme particolari:\nTalora si osservano delle \"fumarole nere\" da cui fuoriescono vapori caldi contenenti sostanze che precipitano a contatto con la fredda acqua oceanica permettendo il deposito di minerali ricchi di zolfo.\nEcologia.\nLe emissioni idrotermali dei rilievi vulcanici sottomarini sono molto importanti perch\u00e9 permettono lo sviluppo di particolari ecosistemi in ambienti abissali in cui di norma le condizioni ambientali (mancanza di luce, bassa temperatura, eccessiva pressione, carenza di risorse) sono incompatibili con la vita. Nei pressi delle montagne sottomarine si ritrovano infatti microrganismi che si sono adattati a ricavare energia dalle fumarole (soprattutto microrganismi fissatori di zolfo, ma anche Crustacea, Anthozoa, Bivalvia, ecc.) riuscendo cos\u00ec a sopravvivere in condizioni estreme.\nI rilievi sottomarini permettono anche il fenomeno dell'upwelling, ossia della risalita di acque profonde, favorendo in tal modo la produttivit\u00e0 biologica in quanto si determina la risalita di nutrienti minerali (\"vedi\" Circolazione termoalina).\nI rilievi sottomarini, infine, possono costituire dei punti di riposo per alcuni animali migratori, quali per es. le balene.\nRischi.\nPer quanto concerne l'attivit\u00e0 vulcanica, la maggior parte delle emissioni sono di tipo basaltico, e quindi non comportano rischi significativi. I pericoli possono venire semmai dalle possibili esplosioni idromagmatiche causate dal contatto dell'acqua con la lava nei rilievi sottomarini posti a profondit\u00e0 non elevate. Fortunatamente le eruzioni si verificano a profondit\u00e0 maggiori di 3.000 metri e pertanto la pressione idrostatica dell'acqua marina sovrastante impedisce l'esplosione idromagmatica.\nTalora, anche se molto raramente, le montagne sottomarine possono costituire un pericolo per la navigazione. Nel 1973 il Muirfield, la cui sommit\u00e0 \u00e8 posta appena 16 metri sotto la superficie del mare, danneggi\u00f2 la chiglia di una nave mercantile ignara della sua esistenza.. Pi\u00f9 grave l'incidente che l'8 gennaio 2005 coinvolse l'\"USS San Francisco\", un sottomarino nucleare di classe Los Angeles il quale, navigando alla velocit\u00e0 di 35 nodi nei pressi di Guam, urt\u00f2 contro un rilievo sommerso ignoto alle carte nautiche, subendo gravi danni: nell'impatto un marinaio perse la vita e altri 97 rimasero feriti."}
{"id": "1347863", "revid": "106356", "url": "https://it.wikipedia.org/wiki?curid=1347863", "title": "Il Ras del quartiere", "text": ""}
{"id": "1347865", "revid": "149587", "url": "https://it.wikipedia.org/wiki?curid=1347865", "title": "Palazzo Brunaccini (Messina)", "text": ""}
{"id": "1347869", "revid": "149587", "url": "https://it.wikipedia.org/wiki?curid=1347869", "title": "Palazzo Molo (Messina)", "text": ""}
{"id": "1347870", "revid": "112858083", "url": "https://it.wikipedia.org/wiki?curid=1347870", "title": "Giacomo Minutoli", "text": "Biografia.\nAbate, fu anche Architetto comunale che nel 1799, al suo ritorno da Roma, contribuisce e riedifica lo scenario portuale della citt\u00e0 di Messina con la cosiddetta \"Palazzata\" o \"Teatro marittimo\" di Messina, costituito da una cortina di imponenti edifici scanditi da un monumentale colonnato di ordine ionico (distrutto dal terremoto del 1908).\nLe sue opere sono di chiara ispirazione al neoclassicismo siciliano da maestose colonne di ordine gigante che adornano molte delle sue opere.\nMor\u00ec l'11 febbraio 1827 e fu sepolto all'interno della chiesa di S. Pietro dei Preti (distrutta dal terremoto del 1908) sulla via Ferdinanda (l'attuale via Garibaldi), la principale strada della citt\u00e0 progettata inizialmente dal capitano e ingegnere militare del Regno Francesco La Vega inviato da Messina dalla Corte di Napoli dopo il terremoto del 1783.\nA lui verr\u00e0 dedicata dalla citt\u00e0 di Messina la titolazione di una piazza, \"piazzetta Giacomo Minutoli\", di fronte al porto con l'imponente mole del Municipio per sfondo, la piazza ospita al centro fin dal 1859 la famosa scultura di Giuseppe Prinzi che rappresenta la Citt\u00e0 riconoscente verso Giuseppe Natoli che il 31 marzo 1848, restitu\u00ec a Messina i diritti di porto franco soppressi sessant'anni prima dai Borboni."}
{"id": "1347871", "revid": "13945", "url": "https://it.wikipedia.org/wiki?curid=1347871", "title": "Corigliano ligure", "text": ""}
{"id": "1347873", "revid": "149587", "url": "https://it.wikipedia.org/wiki?curid=1347873", "title": "Palazzo Avarna (Messina)", "text": ""}
{"id": "1347874", "revid": "149587", "url": "https://it.wikipedia.org/wiki?curid=1347874", "title": "Palazzo Calapaj - d'Alcontres (Messina)", "text": ""}
{"id": "1347877", "revid": "13945", "url": "https://it.wikipedia.org/wiki?curid=1347877", "title": "San Pier d'Arena", "text": ""}
{"id": "1347881", "revid": "834", "url": "https://it.wikipedia.org/wiki?curid=1347881", "title": "Ex Palazzo Littorio (Messina)", "text": ""}
{"id": "1347884", "revid": "1925487", "url": "https://it.wikipedia.org/wiki?curid=1347884", "title": "Micromega", "text": "Micromega \u00e8 un racconto filosofico scritto da Voltaire nel 1752.\nTrama.\nMicromega, un filosofo di Sirio, incontra un filosofo di Saturno. Nei suoi innumerevoli viaggi Micromega aveva visto esseri di ogni genere, infinitamente grandi e intelligenti ma anche piccolissimi (almeno ai suoi occhi), per cui si avvicina al saturniano con sincera curiosit\u00e0 e solo dopo aver discorso un po' con lui non pu\u00f2 fare a meno di compiacersi, tra s\u00e9 e s\u00e9, della propria superiore intelligenza e delle proprie capacit\u00e0 fisiche. Decidono di intraprendere un viaggio insieme e cos\u00ec facendo giungono rapidamente sulla Terra. Il pianeta inizialmente gli sembra completamente disabitato in quanto tutte le forme di vita presenti risultano microscopiche ai loro occhi. Casualmente si imbattono in una spedizione di scienziati e filosofi di ritorno dal circolo polare artico su una grande nave. Solo con molta fatica e utilizzando un diamante come microscopio riescono a distinguere la sagoma dei terrestri e si stupiscono dell'esistenza di creature cos\u00ec piccole. Restano addirittura sbigottiti nel constatare che creature ai loro occhi tanto insignificanti sono in grado di comunicare e di effettuare calcoli matematici. Il libretto si chiude con la consegna ai terrestri, da parte del siriano, di un libro contenente il senso della vita.\nL'origine del testo.\nPer quanto sia uscito nel 1752, mentre il suo autore si trovava in Prussia, e nonostante il racconto venga annunciato nella corrispondenza dell'anno precedente, \u00e8 probabile che \"Micromega\" sia la rielaborazione di un'opera del 1739, \"Voyage du baron de Gangan\", inviata quell'anno a Federico II. La tesi, sostenuta dallo studioso statunitense I. O. Wade, si rafforza se si considerano le similitudini tra i protagonisti dei due testi e se si pensa che Voltaire dichiarava nel 1752 di aver pubblicato \u00ab une ancienne plaisanterie \u00bb (un vecchio scherzo). I temi filosofici, quali si delineano in \"Micromega\", rimandano inoltre chiaramente all'ambiente di Cirey, esponendo argomenti che vi venivano dibattuti tra il 1737 e il 1739.\nUlteriori indizi a suffragio dell'ipotesi di Wade vengono offerti dall'anno in cui l'opera \u00e8 ambientata. I due protagonisti giungono sulla Terra il 5 luglio 1737, giorno in cui Maupertuis e i suoi compagni naufragarono nel golfo di Botnia, ritornando dalla spedizione in Lapponia con cui si voleva dimostrare come il pianeta fosse schiacciato ai poli (l'episodio \u00e8 inoltre chiaramente riprodotto in \"Micromega\"). L'ambiente di Cirey aveva seguito con apprensione la vicenda, poi conclusasi felicemente, e Voltaire aveva fatto un dettagliato resoconto dell'avventura, l'anno dopo, all'interno del terzo volume dei suoi \"\u00c9l\u00e9ments de la philosophie de Newton\"."}
{"id": "1347890", "revid": "791279", "url": "https://it.wikipedia.org/wiki?curid=1347890", "title": "Kisuke Urahara", "text": " \u00e8 uno dei personaggi della serie manga e anime \"Bleach\" di Tite Kubo.\nNei primi tre sondaggi sulla popolarit\u00e0 dei personaggi dell'opera si \u00e8 classificato al sesto, quarto e ottavo posto; solo nel quarto sondaggio ha avuto un brusco calo scendendo al ventesimo posto.\nAspetto e personalit\u00e0.\nDopo essere stato bandito Urahara indossa sempre un paio di zoccoli Geta senza calzini, un cappello da pescatore bianco e verde (motivo per il quale Ichigo l'ha soprannominato \"Mister zoccoli e cappello\") e un kimono verde, mentre l'haori bianco da capitano \u00e8 stato sostituito con uno marrone; porta inoltre la sua Zanpakuto nascosta in un bastone da passeggio. Quando era il capitano della Dodicesima Divisione non portava il cappello e oltre agli zoccoli portava anche dei calzini.\nSempre sorridente e disponibile, ama molto scherzare ma al momento giusto sa diventare serio; di indole gentile e amichevole, \u00e8 capace di confortare chi ne ha bisogno senza fargli sentire il peso di eventuali errori. Soprattutto all'inizio della storia si dimostra anche abile nel commercio.\n\u00c8 amico di vecchia data di Yoruichi Shih\u014din: sul loro passato assieme non si hanno grandi notizie se non che, da bambini, hanno costruito un loro personale \"parco giochi\" sotto il Sokyoku dove poi si alleneranno una volta entrati nel Gotei 13.\nStoria.\nPi\u00f9 di cento anni prima dell'inizio della storia, Urahara era l'ufficiale di terzo seggio della Seconda Divisione e quindi un sottoposto di Yoruichi, che lo propose come capitano della Dodicesima Divisione solo una settimana dopo che il posto divenne vacante: dopo aver passato l'esame di abilitazione, Urahara venne scelto come successore di Kirio Hikifune, promossa a membro della Divisione Zero, e il suo luogotenente era Hiyori Sarugaki, alla quale era molto affezionato sebbene inizialmente questa non ne riconoscesse il valore. Nello stesso periodo fond\u00f2 un istituto di ricerca scientifica nel quale operava anche il suo ufficiale di terzo seggio, il futuro capitano Mayuri Kurotsuchi (liberato dallo stesso Urahara dalla prigione nota come \"Tana del verme\" a causa delle sue qualit\u00e0), e si guadagn\u00f2 in breve tempo la fama di genio grazie agli incredibili oggetti che riusc\u00ec a creare.\nUn giorno, volendo superare s\u00e9 stesso, Urahara cre\u00f2 il potentissimo H\u014dgyoku, un oggetto che forse, come afferma S\u014dsuke Aizen, perfino lui non riusc\u00ec a comprendere del tutto: l'artefatto, infatti, trasform\u00f2 alcuni Shinigami (tra cui la stessa Hiyori) in Hollow deteriorando a poco a poco la loro potenza spirituale. A causa della pressione esercitata dallo stesso Aizen, allora luogotenente della Quinta Divisione, e dai suoi sottoposti, Urahara venne ingiustamente processato per aver \"hollowificato\" il gruppo (di l\u00ec in poi conosciuti come Vizard), mentre in realt\u00e0 voleva salvare loro la vita dopo la trasformazione subita a causa di un esperimento dello stesso Aizen: venne quindi esiliato dalla Soul Society e, per impedirgli di ritornare, venne eretta una speciale barriera a lui impenetrabile. Nella fuga venne aiutato dall'amica Yoruichi, che gli chiese di prepararsi al peggior scenario possibile: Urahara preveder\u00e0 cos\u00ec l'invasione di Karakura ad opera di Aizen con circa cento anni di anticipo.\nAll'inizio della storia Urahara si presenta come lo scanzonato direttore del suo emporio, in cui vende oggetti da lui stesso creati agli Shinigami di passaggio in compagnia dei suoi sottoposti; poco prima dell'arrivo di Byakuya e Renji e del conseguente rapimento di Rukia, ritrova la sua vecchia amica Yoruichi, che era andata a trovarlo nella sua forma di gatto. Deciso ad aiutare Ichigo a recuperare l'amica, attraverso tre prove riuscir\u00e0 a fargli riottenere i suoi poteri da Shinigami dopo essere stato quasi ucciso dal capitano della Sesta Divisione; prester\u00e0 inoltre l'enorme caverna che si trovo sotto al suo emporio a Renji e Yasutora Sado, che si alleneranno anch'essi sotto la sua supervisione.\nGrazie ai suoi allenamenti Ichigo diverr\u00e0 un guerriero indomito e risoluto; sentendosi inoltre responsabile delle sventure portate dal folle desiderio di Aizen di mettere le mani sull'Hogyoku, celato nell'anima di Rukia, chiede scusa al suo allievo alla prima occasione.\nCon l'aiuto di Yoruichi, Urahara salva Ichigo da morte certa intervenendo contro i due Espada Yammy Rialgo, di cui blocca un poderoso pugno, e Ulquiorra, che attacca senza successo con la sua Benihime. Dopo l'attacco di Grimmjow inciter\u00e0 Orihime a non presentarsi sul campo di battaglia per via della perdita dei suoi poteri offensivi adducendo come giustificazione la momentanea distruzione di Tsubaki; in realt\u00e0 il suo intento \u00e8 quello di tenere la ragazza lontano dai combattimenti per via dei suoi poteri curativi, che potrebbero interessare Aizen. Durante il terzo attacco degli Arrancar viene colto di sorpresa dal nuovo alleato di Aizen, Wonderweiss Margela, ma resiste comunque agli attacchi e risponde; si ritrova quindi costretto ad affrontare di nuovo Yammy, ma lo scontro non termina neanche questa volta poich\u00e9 gli Arrancar torneranno nell'Hueco Mundo per ordine di Ulquiorra.\nQuando Orihime viene rapita dal Quarto Espada, Urahara aiuta Ichigo e i suoi amici a recarsi nell'Hueco Mundo aprendo il Garganta; quando il suo allievo gli chiede se \u00e8 davvero sicuro di andare contro le leggi della Soul Society, Urahara gli risponde che \u00e8 proprio perch\u00e9 ha sempre contravvenuto a tali precetti che \u00e8 stato bandito sulla Terra. In questa occasione rivela di aver allontanato Orihime dal campo di battaglia per non sottoporre i suoi poteri all'attenzione di Aizen ma di aver agito troppo tardi; in seguito apre di nuovo il Garganta per permettere ai capitani Retsu Unohana, Byakuya Kuchiki, Kenpachi Zaraki e Mayuri Kurotsuchi di andare ad aiutare Kurosaki e gli altri. Prima che Aizen arrivi nel mondo reale, Urahara sostituisce la vera Karakura con una copia creata dalla Soul Society su ordine di Yamamoto per far s\u00ec che gli Shinigami del livello di capitano potessero combattere senza trattenersi: a tale scopo piazza quattro pilastri ai limiti della citt\u00e0 che verranno difesi da altrettanti membri del Gotei 13.\nEntra in scena per la prima volta durante lo scontro fra Isshin e Aizen, colpendo alle spalle quest'ultimo; notando lo strano aspetto del capitano traditore e accorgendosi della sua fusione con l'Hogyoku, parte all'attacco assieme al vecchio capitano della Decima Divisione: utilizza quindi quattro Kido immobilizzando Aizen e colpendolo con attacchi micidiali e, infine, gli applica un sigillo grazie al quale tutto il suo potere viene accumulato in maniera eccessiva provocandone l'implosione. Come da lui stesso previsto Aizen torna all'attacco iniziando uno scontro con lui, Isshin e Yoruichi per la quale, in vista della battaglia, ha creato appositamente delle protezioni dure come lo \"Hierro\" degli Espada. Aizen, tuttavia, si rivela pi\u00f9 forte del previsto e riesce a distruggere due delle quattro protezioni; Urahara scaglia quindi contro Aizen due attacchi del suo Shikai e un Hado, prontamente assistito dagli interventi di Yoruichi e Isshin, ma nonostante ci\u00f2 Aizen raggiunge la massima potenza fondendosi definitivamente con la gemma e riesce a sconfiggere i tre avversari con facilit\u00e0. Sar\u00e0 tuttavia lui a terminare definitivamente la battaglia sigillando Aizen dopo che il \"Mugetsu\" di Ichigo far\u00e0 s\u00ec che l'Hogyoku non lo riconosca pi\u00f9 come padrone.\nRiappare dopo diciassette mesi mentre dona a Karin Kurosaki un repellente contro gli spiriti; in seguito ottiene il permesso da Yamamoto di usare il reiatsu degli shinigami per ripristinare quello di Ichigo.\nDurante la saga della Guerra dei mille anni offre il proprio aiuto per fermare i Quincy e, dopo aver condotto Ichigo e compagni nel territorio del Vandenreich, aiuta Yoruichi e suo fratello Yushiro nello scontro con lo Stern Ritter Askin Nakk Le Vaar sfoderando per la prima volta il suo Bankai; dopo un violento scontro con la Schutzstaffel riesce a cogliere l'avversario di sorpresa, grazie ad una strategia messa in atto con Grimmjow, trapassandolo e privandolo del cuore: quando tuttavia la battaglia sembra volgere a loro favore con la dipartita di Askin, il potere della \"Gift Ball Deluxe\" si amplifica per effetto della morte del suo proprietario facendo collassare Kisuke al suolo.\nEmporio Urahara.\nOggetti.\nEcco una lista degli oggetti che si trovano al suo emporio:\nImpiegati.\nEcco una lista e una breve descrizione dei suoi aiutanti:\nJinta Hanakari.\nJinta \u00e8 il ragazzo che lavora all'emporio. Sempre armato di una mazza da baseball ha i capelli rossi, un carattere molto nervoso e maltratta spessissimo la povera Ururu. Nel tempo libero si allena pensando di giocare in campo. Il suo attacco, chiamato \"Jinta Home Run\", con cui colpisce l'avversario con la sua mazza, \u00e8 abbastanza forte da uccidere un Hollow. Lo riutilizza poi contro un Arrancar per difendere Ururu, ma senza successo e perci\u00f2 fugge via. Dopo diciassette mesi \u00e8 pi\u00f9 alto e formato nel fisico; i capelli, inoltre, sono pi\u00f9 lunghi e tirati all'indietro.\nUruru Tsumugiya.\nUruru \u00e8 la timida ragazzina con i capelli lunghi e le treccine che si lascia sempre maltrattare da Jinta. Con lei Ichigo effettuer\u00e0 il suo primo allenamento: a dispetto delle apparenze, infatti, \u00e8 molto forte, tanto che proprio durante questo allenamento i suoi colleghi l'hanno dovuta bloccare altrimenti avrebbe ucciso il protagonista a causa dell'\"addestramento anti-Shinigami avanzato\" cui Urahara l'ha sottoposta.\nQuando si reca in battaglia porta con s\u00e9 una gigantesca arma, probabilmente costruita da Urahara, che spara all'impazzata. Nella saga degli Arrancar salva Renji combattendo nella \"modalit\u00e0 genocidio\" contro Yylfordt Grantz, ma viene colpita quasi a morte dalla Zanpakuto dell'Arrancar. Dopo diciassette mesi \u00e8 pi\u00f9 alta e dai capelli pi\u00f9 lunghi.\nTessai Tsukabishi.\nIl pi\u00f9 anziano del terzetto. \u00c8 un uomo dall'aspetto serio caratterizzato da codino, pochi capelli, occhiali e due grandi baffi. \u00c8 molto abile nell'uso del Kid\u014d e anche fisicamente, tanto che riesce ad uccidere un Hollow a mani nude. Cent'anni prima della storia era il Capitano dei Corpi del Kid\u014d e venne esiliato sulla Terra per aver usato delle tecniche proibite (fermare il tempo e teletrasporto) per aiutare Kisuke a trasportare i corpi dei Vizard nel suo laboratorio ed impedirne la completa trasformazione in Hollow causata da Aizen.\nInvenzioni.\nFondatore dell'istituto di ricerca, Urahara ha creato innumerevoli oggetti. Questi i pi\u00f9 importanti:\nZanpakut\u014d.\nLa Zanpakut\u014d di Urahara si chiama : nella forma sigillata si presenta come un comune bastone da passeggio, mentre il comando per attivare lo Shikai \u00e8 .\nBenihime \u00e8 una Zanpakuto di tipo Kido e ha il potere di rilasciare un'energia rossa scarlatta che pu\u00f2 essere usata per vari scopi:\nIl suo Bankai si chiama Guanyin Biraki Benihime Aratame (\u89b3\u97f3\u958b\u7d05\u59eb\u6539\u30e1\", Kannon Biraki Benihime Aratame\" \"Inquisizione Della Principessa Cremisi Delle Porte Di Avalokitesvara\"): alle spalle di Urahara si materializza la personificazione di Benihime e il suo potere principale consiste nel poter ricostruire e modificare tutto ci\u00f2 con cui entra in contatto.\nPoteri e abilit\u00e0.\nUrahara ha pi\u00f9 volte dimostrato di essere, a dispetto del suo comportamento, un guerriero straordinario: come confermato dallo stesso autore, infatti, \u00e8 tra i personaggi pi\u00f9 forti dell'intero manga, con un potere paragonabile a quello di Aizen e Yamamoto. Lo stesso Aizen ammette che Urahara \u00e8 l'unico ad avere capacit\u00e0 maggiori di lui, tanto da riconoscere che non potrebbe affrontarlo senza usare estrema cautela, e proprio per questo, al termine del suo scontro con Ichigo, si infuria con lui perch\u00e9 non capisce come uno con le sue abilit\u00e0 possa piegarsi alle logiche della Soul Society.\nLe sue capacit\u00e0 fisiche e nel combattimento corpo a corpo sono tali da essere stato nominato capo della Tana del verme, una prigione in cui sono bandite le Zanpakut\u014d, e da risultare secondo solo a Yoruichi nell'uso dello \"Shunpo\"; \u00e8 molto esperto anche nel Kido, tanto da aver dimostrato di poter utilizzare anche i pi\u00f9 devastanti incantesimi come il n. 91 senza difficolt\u00e0: riesce addirittura ad eseguire incantesimi fino al n. 79 senza pronunciarne la formula senza diminuirne minimamente la potenza e a nascondere un incantesimo dentro un altro senza che nemmeno un nemico fenomenale come Aizen se ne accorga.\n\u00c8 inoltre in grado di sigillare i punti di fuga della reiatsu presenti sui polsi di ogni Shinigami con un semplice tocco, facendo s\u00ec che se l'avversario ne \u00e8 dotato di una quantit\u00e0 particolarmente elevata essa non trovi alcuna via di sfogo e finisca col far esplodere dall'interno il nemico, mentre grazie alla sua intelligenza \u00e8 capace di analizzare l'energia dell'avversario anche dopo un solo colpo; ha inoltre dimostrato di saper aprire passaggi segreti tra i mondi ed eludere barriere di ogni genere (tranne quella che lo bandisce sulla Terra per sempre).\nAltra prova del suo grande talento \u00e8 il raggiungimento del Bankai in soli tre giorni scontrandosi con lo spirito della sua Zanpakut\u014d: questo primato verr\u00e0 successivamente eguagliato da Ichigo, allenato nelle basi del combattimento proprio da Urahara.\nOrigine del personaggio.\nIl personaggio di Urahara \u00e8 ispirato a Snukfin (il nome italiano \u00e8 Tabacco), presente nei \"Racconti della valle dei Mumin\", della scrittrice finlandese Tove Jansson.\nCuriosit\u00e0.\nUrahara compie gli anni il 31 dicembre mentre Yoruichi il 1\u00ba gennaio: i due sono soliti lamentarsi di come nessuno, poich\u00e9 occupato con le feste che celebrano la fine dell'anno in corso e l'inizio del nuovo anno, se ne ricordi."}
{"id": "1347895", "revid": "161273", "url": "https://it.wikipedia.org/wiki?curid=1347895", "title": "NGC 2280", "text": "NGC 2280 \u00e8 una galassia a spirale nella costellazione del Cane Maggiore.\nSi individua 2,5 gradi a WNW della brillante stella ; si mostra in piccoli strumenti come una scia chiara disposta in senso NW-SE, appena pi\u00f9 chiara al centro. I bracci, visibili con strumenti di maggiori dimensioni, sono tenui e molto aperti verso la fine. La galassia ha il doppio delle dimensioni della famosa Galassia del Triangolo; dista dalla Via Lattea circa 39 milioni di anni-luce."}
{"id": "1347908", "revid": "70217", "url": "https://it.wikipedia.org/wiki?curid=1347908", "title": "Matthew Shady", "text": ""}
{"id": "1347909", "revid": "78273", "url": "https://it.wikipedia.org/wiki?curid=1347909", "title": "Cinque marines per cento ragazze", "text": ""}
{"id": "1347913", "revid": "1005847", "url": "https://it.wikipedia.org/wiki?curid=1347913", "title": "Yasuo Fukuda", "text": "Il 23 settembre 2007 \u00e8 stato eletto presidente del Partito Liberal Democratico (di cui \u00e8 una delle personalit\u00e0 moderate), succedendo all'ex premier Shinz\u014d Abe, che si era dimesso il 12 settembre. In virt\u00f9 dell'elezione alla carica pi\u00f9 alta del partito di maggioranza alla Camera dei rappresentanti, Fukuda \u00e8 stato nominato 91\u00ba Primo ministro, dopo l'incontro con l'imperatore Akihito che gli ha affidato l'incarico il 26 settembre.\nHa annunciato le sue dimissioni il 1\u00ba settembre 2008 dopo meno di un anno di governo. Fukuda ha motivato la sua decisione con la necessit\u00e0 di evitare una fase di \u00abvuoto politico\u00bb al paese. Il rimpasto di governo nel mese di agosto non \u00e8 infatti riuscito a dare una nuova stabilit\u00e0. Fukuda \u00e8 rimasto in carica fino al 24 settembre 2008, quando \u00e8 stato succeduto da Tar\u014d As\u014d, nuovo leader del Partito Liberal Democratico.\n\u00c8 stato il premier ospitante del G8 svoltosi in Giappone.\nCome il suo predecessore, Fukuda proviene da una famiglia di tradizione politica: suo padre era infatti Takeo Fukuda che ricopr\u00ec diversi ruoli politici di rilievo e successivamente la carica di Primo ministro alla fine degli anni settanta.\nInizi.\nSi \u00e8 laureato all'Universit\u00e0 di Waseda (\u65e9\u7a32\u7530\u5927\u5b66) nel 1959. In seguito entr\u00f2 a far parte della societ\u00e0 Maruzen Petroleum (ora parte della Kosumo Sekiyu Kabushiki-gaisha, \u30b3\u30b9\u30e2\u77f3\u6cb9\u682a\u5f0f\u4f1a\u793e).\nDal 1978 al 1986, \u00e8 stato direttore dell'Istituto finanziario Kinzai."}
{"id": "1347916", "revid": "2056951", "url": "https://it.wikipedia.org/wiki?curid=1347916", "title": "Cartone d'arazzo", "text": "Il cartone d'arazzo \u00e8 il modello in misura reale che si utilizza per la realizzazione di un arazzo. Viene preparato da un artista \"cartonnier\", sovente \u00e8 un pittore, anche di grande notoriet\u00e0. \nNella preparazione del cartone l'artista non \u00e8 completamente libero di esprimersi ma deve tenere conto di molti fattori: del contesto (la dimensione del filato usato che determina la grana), del materiale, dell'imborso (il ritiro quando il pezzo viene tolto dal telaio che \u00e8 maggiore per l'ordito che per la trama) e soprattutto delle caratteristiche tecniche della tessitura: \nInoltre deve tener conto che i colori dei filati di lana, anche se con alto coefficiente di resistenza alla luce, \"scadono\" un po' prima di stabilizzarsi e comunque la loro intensit\u00e0 viene leggermente diminuita dalla grana, per l'effetto ottico di ombra creato dai minuscoli rilievi del tessuto, per cui bisogna montare, cio\u00e8 rendere pi\u00f9 intensa, la gamma delle tinte.\nTecnica.\nDipinto.\nIl cartone pu\u00f2 essere dipinto con colori a olio, evitando effetti di \"lucido\" o \"crosta\", o pi\u00f9 facilmente a guazzo, con le zone di colore differente ben definite, il passaggio di tono e lo sfumare delle tinte indicate con \"ombreggiature\" o \"denti di sega\" che saranno resi dal tessitore con \"tratteggi\".\nCifrato.\nSe il cartone \u00e8 cifrato viene disegnato in bianco e nero, con una grafia estremamente precisa, indicando per ogni zona di colore un numero, che nel campionario corrisponde a un determinato colore. Metodo molto preciso che non lascia nessuno spazio interpretativo al tessitore. Questa tecnica fu messa a punto da Jean Lur\u00e7at per il ciclo Chant du monde.\nFotografico.\nPartendo da un bozzetto in scala ridotta si arriva alla dimensione definitiva attraverso ingrandimenti fotografici. Questo metodo riduce il lavoro materiale dell'artista ma pu\u00f2 essere applicato solo a schizzi di soggetti semplici e dipinti con estrema precisione, richiede comunque ritocchi o correzioni sull'ingrandimento.\nDiapositiva.\nUn moderno metodo consiste nel proiettare una diapositiva direttamente sull'ordito, che funge da schermo, in questo modo il disegno si trova direttamente e coi colori esatti sui fili. Questa tecnica \u00e8 utilizzata dall'arazzeria Scassa di Asti.\nPittori.\nMolti artisti, soprattutto nel passato, hanno dedicato parte della loro attivit\u00e0 alla produzione di cartoni d'arazzo, spesso organizzati in grandi cicli, da Pieter Paul Rubens, Francisco Goya, William Morris, fino a Pablo Picasso e Joan Mir\u00f3.\nRaffaello.\nRaffaello disegn\u00f2 per il papa un ciclo di dieci arazzi destinati alla Cappella Sistina raffiguranti scene della vita di San Pietro e di San Paolo, la cui tessitura fu eseguita a Bruxelles, presso la bottega di Pier van Aelst, oggi gli arazzi sono conservati alla Pinacoteca vaticana, i sette cartoni serviti da modello sono invece in possesso della corona britannica, in esposizione al Victoria and Albert Museum di Londra.\nPittori contemporanei italiani che hanno prodotto cartoni d'arazzo:"}
{"id": "1347922", "revid": "1573940", "url": "https://it.wikipedia.org/wiki?curid=1347922", "title": "Barbus", "text": "Barbus \u00e8 un genere di pesci d'acqua dolce appartenente alla famiglia Cyprinidae, che comprende 308 specie, conosciute con il nome comune di Barbo.\nDescrizione.\nLa maggior parte delle specie del genere ha un corpo piuttosto allungato, appiattito sul ventre e leggermente convesso nella parte dorsale. La bocca \u00e8 in posizione ventrale ed \u00e8 circondata da 4 barbigli. Le labbra sono carnose e il labbro inferiore \u00e8 modificato e spesso porta un lobo rivolto all'indietro, il cui studio ha una notevole importanza tassonomica. Altro carattere importante per la determinazione delle specie \u00e8 l'ultimo raggio non biforcato della pinna dorsale: questo pu\u00f2 essere morbido o rigido e dotato di una seghettatura sul lato posteriore.\nSfortunatamente tutti questi caratteri compaiono solo una volta raggiunta l'et\u00e0 adulta, per cui riconoscere un esemplare giovane, specie in ambienti dove siano state introdotte molte specie alloctone, pu\u00f2 essere impossibile.\nLa livrea cambia con l'et\u00e0; gli esemplari giovani sono di solito uniformemente coperti di macchiette scure.\nIl peso, in alcune specie extraeuropee, pu\u00f2 superare i 10\u00a0kg.\nDistribuzione geografica.\nFino ad alcuni anni fa si tendeva a considerare il genere \"Barbus\" presente, oltre che nell'intera Europa, anche in tutta l'Asia e l'Africa.\nTassonomia.\nCome gi\u00e0 detto il genere \"Barbus\" \u00e8 stato suddiviso in vari altri generi di cui due presenti in Europa, Barbus e Luciobarbus. I due generi sono distinguibili in base alla struttura delle labbra ed alla disposizione dei tubercoli nuziali che si sviluppano sulla testa durante il periodo riproduttivo..\nSi contano 308 specie, delle quali solo 27 sono diffuse nel continente europeo."}
{"id": "1347923", "revid": "196283", "url": "https://it.wikipedia.org/wiki?curid=1347923", "title": "Barbo", "text": ""}
{"id": "1347926", "revid": "161273", "url": "https://it.wikipedia.org/wiki?curid=1347926", "title": "NGC 2354", "text": "NGC 2354 \u00e8 un ammasso aperto nella costellazione del Cane Maggiore.\nOsservazione.\nLa sua posizione in cielo \u00e8 facile da reperire, poich\u00e9 si trova 1 grado a nordest della brillante stella ; tuttavia, non \u00e8 cos\u00ec semplice individuare l'ammasso vero e proprio, a causa della sua elevata dispersione e del ricco campo stellare in cui si trova. Le sue componenti pi\u00f9 luminose sono di magnitudine 9, dunque al limite della visibilit\u00e0 con un binocolo 10x50, ma tramite questo strumento appare pi\u00f9 simile a una macchia nebbiosa. La risoluzione \u00e8 tuttavia possibile gi\u00e0 con un telescopio da 80mm, con cui sono visibili una ventina di stelle su uno sfondo ancora debolmente nebuloso; strumenti da 150mm e oltre lo risolvono perfettamente in decine di stelle.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da quasi tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2354 venne individuato per la prima volta da William Herschel nel 1785 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1507.\nCaratteristiche.\nNGC 2354 \u00e8 un ammasso molto ricco e relativamente concentrato, oltre che piuttosto esteso; si trova alla distanza di 4085\u00a0parsec (13320 anni luce) ed \u00e8 quindi situato sul Braccio di Perseo, in un punto in cui questo presenta segni di disgregazione a causa della sua terminazione.\nLa sua et\u00e0 \u00e8 stimata attorno ai 134 milioni di anni ed \u00e8 pertanto abbastanza giovane, anche se non tanto da contenere stelle di classe spettrale O; non mancano comunque studi in cui si riporta per quest'oggetto un'et\u00e0 molto maggiore, fino a un miliardo di anni. Nonostante la numerosa popolazione di giganti rosse che sembra contenere, NGC 2354 \u00e8 stato oggetto di pochi studi; fra le nove giganti indicate come membri certi, ve ne sarebbe una con caratteristiche di binaria spettroscopica. L'ammasso contiene inoltre altre tre binarie di questo tipo e una binaria a eclisse."}
{"id": "1347928", "revid": "819238", "url": "https://it.wikipedia.org/wiki?curid=1347928", "title": "Ferrovia Roma-Ancona", "text": "La ferrovia Roma-Ancona collega la capitale con la citt\u00e0 di Ancona e conseguentemente con la costa adriatica. Lungo il suo percorso, questa attraversa il territorio laziale, poi l'Umbria, dove tocca le citt\u00e0 di Terni, Spoleto e Foligno, quindi attraversa l'Appennino umbro-marchigiano e infine attraversa le Marche centrali, toccando Fabriano e Jesi, arrivando sulla costa adriatica a Falconara Marittima, nei pressi di Ancona. Nei progetti originali, predisposti ancora dallo Stato Pontificio, era stata denominata \"Strada Ferrata \"Pio Centrale\"\", ma tale nome fu poi abbandonato dallo Stato Italiano.\nStoria.\nIl progetto della ferrovia prese forma nell'allora Stato Pontificio dopo la morte, nel 1846, di papa Gregorio XVI che, pur non essendo contrario all'uso del mezzo ferroviario (a dispetto della diffusa credenza), non ne autorizz\u00f2 mai la costruzione. Gaetano Moroni, suo aiutante di camera, nel \"Dizionario di erudizione storico-ecclesiastica\" giustificava tale decisione in questo modo:\nSalito sul \"trono di Pietro\" Pio IX, la Segreteria di Stato, con la \"Notificazione\" del 7 novembre 1846 autorizzava tra l'altro la costruzione di una ferrovia che collegasse lo Stato al suo principale porto dell'Adriatico, quello di Ancona.\nLo scopo era anche quello di raggiungere Bologna e Modena e collegarsi con le strade ferrate del Lombardo-Veneto. Vennero presentate varie alternative di tracciato passanti per il valico di Fossato, per la valle del fiume Potenza e per la valle del Nera e del Chienti, ma alla fine la commissione pontificia approv\u00f2 la prima alternativa rilasciandone nel maggio 1856 la relativa \"facolt\u00e0\" (concessione).\nIl progetto esecutivo prese il nome di \"Strada Ferrata \"Pio Centrale\"\" in onore del Papa, ma fu realizzata solo dieci anni dopo, inaugurata il 29 aprile 1866, dal Regno d'Italia; l'avvio dei lavori era stato rallentato dal passaggio dallo Stato Pontificio al Regno d'Italia di gran parte del territorio attraversato dalla ferrovia e la costruzione era andata a rilento per dissesti e scandali finanziari, difficolt\u00e0 di tracciato e non ultimo, anche incidenti come l'esplosione del deposito di polveri da sparo durante la costruzione del tratto Narni-Nera Montoro. L'esercizio fu comunque iniziato, nelle tratte gi\u00e0 costruite, gi\u00e0 nel 1865 dalla Societ\u00e0 per le strade ferrate romane (SSFR), nata dalle ceneri di un gruppo di piccole societ\u00e0 minori.\nI confini tra lo Stato Pontificio e il Regno d'Italia resero particolarmente complessa la situazione della ferrovia. La linea partendo da Roma era per 37 chilometri nello Stato Pontificio, fino a Passo Corese: proseguiva per 29 chilometri in territorio del Regno d'Italia, fino a Colle Rosetta dove di nuovo percorreva lo Stato Pontificio per altri 20 chilometri per poi rientrare nel Regno d'Italia.\nNel 1870 la linea venne interrotta nel suo tratto romano dal Genio guastatori pontificio in pi\u00f9 punti, per contrastare l'occupazione italiana degli ultimi avamposti dello Stato della Chiesa. Riattivata con Roma ormai capitale, svolse tuttavia un servizio oltremodo scadente, che a seguito delle proteste generali port\u00f2 al riscatto della linea da parte dello Stato, dato il fallimento della SSFR.\nNel 1885 la linea venne incorporata nella Rete Adriatica e gestita dalla Societ\u00e0 Italiana per le strade ferrate meridionali che gi\u00e0 nel 1890 provvide all'attivazione del doppio binario tra Roma ed Orte.\nA seguito della statalizzazione delle ferrovie prevista dalla legge \"Fortis\" , il 1\u00ba luglio 1905 l'esercizio pass\u00f2 alle Ferrovie dello Stato.\nIl 22 maggio 1906 venne attivata la tratta da Ancona ad Ancona Marittima e il 16 settembre 1907 venne raddoppiato il tratto tra Ancona e Falconara Marittima.\nData l'importanza della relazione e per il traffico in aumento, durante il periodo fascista, si procedette al potenziamento delle infrastrutture; la linea comunque continu\u00f2 ad essere esercita con trazione a vapore, con l'uso delle potenti locomotive 471.\nNel 1935 l'introduzione delle automotrici ALn 56 permise di ridurre quasi a met\u00e0 il tempo di percorrenza occorrente alla relazione stabilendo anche treni \"non stop\" tra Roma ed Ancona in sole 4 ore contro 7 ore dei treni ordinari a vapore.\nIl 28 ottobre 1939 entr\u00f2 in esercizio la trazione elettrica a 3.000 V CC con l'utilizzo delle nuove elettromotrici binate ALe 40 provviste anche di cucina a bordo.\nIl 15 luglio 1939 entr\u00f2 in esercizio il raddoppio tra Narni e Terni e il 12 febbraio 1940 quello tra Orte e Narni ma, a seguito della guerra, nel 1944 la linea intera risultava interrotta in vari punti con gravissimi danni ad oltre il 60% delle infrastrutture.\nLa riattivazione completa avvenne il 12 maggio 1945 ma venne rimosso il secondo binario tra Orte e Terni.\nLa linea, proprio a causa della sua tortuosit\u00e0, \u00e8 stata protagonista dell'importante esperimento di esercizio con l'innovativo ETR 401 Fiat/FS che \u00e8 il capostipite della variegata famiglia dei Pendolini.\nInterventi di potenziamento e raddoppio.\nAlla fine della seconda guerra mondiale, la ferrovia, per gran parte del suo percorso (da Orte a Falconara Marittima), si presentava a binario semplice essendo stato rimosso il secondo binario tra Orte e Terni per esigenze contingenti.\nPer l'importanza assunta dalla ferrovia nel corso degli anni, sono iniziati lavori di potenziamento e raddoppio del tracciato e altri ne sono in progetto nel corso degli anni a venire. La situazione lungo il tracciato ferroviario, lungo 292,572\u00a0km, \u00e8 la seguente:\nFuturi.\nSono previsti, negli anni a venire e con tempistiche ancora da definire, i seguenti interventi:\nCaratteristiche.\nLa linea \u00e8 una ferrovia in parte a binario semplice, in parte a doppio binario, elettrificata in corrente continua a 3.000 volt. La gestione dell'infrastruttura \u00e8 affidata a Rete Ferroviaria Italiana.\n\u00c8 munita di Sistema Controllo Marcia Treno, di Controllo Centralizzato del Traffico (in alcune tratte) e di Sistema di Comando e Controllo (Falconara Marittima-Ancona Marittima).\nEsercita dal Dirigente Centrale Operativo con sede a Roma Termini (Terni-Falconara Marittima) e a Pescara Centrale (Falconara Marittima-Ancona Marittima) e da Dirigente Centrale con sede a Roma Termini (Roma Termini-Terni) fa uso dei regimi di circolazione Blocco Automatico a Correnti Codificate (Ancona-Jesi e Foligno-Campello sul Clitunno) e Blocco Conta Assi (Ancona-Ancona Marittima, Jesi-Foligno e Campello sul Clitunno-Roma Termini) consentendo velocit\u00e0 massime comprese tra 90 e 120\u00a0km/h (rango P) nei tratti a binario semplice e fino a 150\u2013180\u00a0km/h (rango P) nei tratti a doppio binario.\nPercorso.\nLa linea, in partenza da Roma, utilizza il percorso della linea storica per Firenze, dalla quale si distacca all'uscita della stazione di Orte con un tracciato in parte a doppio e in parte a semplice binario; dalla stazione di Falconara Marittima in poi si innesta sulla ferrovia Bologna-Ancona percorrendo la tratta finale in comune con quest'ultima.\nNegli anni recenti sono stati fatti importanti lavori di ammodernamento per quanto riguarda la sicurezza della circolazione che tuttavia hanno prodotto l'impresenziamento di molte stazioni ora esercite in automatismo."}
{"id": "1347929", "revid": "1452073", "url": "https://it.wikipedia.org/wiki?curid=1347929", "title": "Ipostenia", "text": "L'ipostenia o miastenia \u00e8 la riduzione della forza muscolare, localizzata in specifiche unit\u00e0. Pu\u00f2 essere causata dall'immobilit\u00e0, da un'ipercalcemia, da una lesione nervosa periferica o centrale, dall'effetto collaterale di alcune categorie di antidepressivi e dalle miopatie. Si pu\u00f2 presentare anche in seguito all'azione della tossina botulinica, prodotta dal \"Clostridium botulinum\"."}
{"id": "1347931", "revid": "767487", "url": "https://it.wikipedia.org/wiki?curid=1347931", "title": "Contea di Madison (Arkansas)", "text": "La contea di Madison, in inglese Madison County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 14.243 abitanti. Il capoluogo di contea \u00e8 Huntsville.\nStoria.\nLa contea di Madison fu costituita nel 1836."}
{"id": "1347932", "revid": "174589", "url": "https://it.wikipedia.org/wiki?curid=1347932", "title": "MicroMega", "text": ""}
{"id": "1347936", "revid": "767487", "url": "https://it.wikipedia.org/wiki?curid=1347936", "title": "Contea di Marion (Arkansas)", "text": "La contea di Marion, in inglese Marion County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 16.140 abitanti. Il capoluogo di contea \u00e8 Yellville.\nStoria.\nLa contea di Marion fu costituita nel 1836."}
{"id": "1347942", "revid": "767487", "url": "https://it.wikipedia.org/wiki?curid=1347942", "title": "Silvano Martina", "text": "Biografia.\n\u00c8 nato a Sarajevo da una famiglia di origine friulana, trasferitasi in Bosnia in quanto il nonno di Martina era suddito dell'impero austro-ungarico. Nel 1965, all'et\u00e0 di dodici anni, rientr\u00f2 in Italia con la famiglia e si avvi\u00f2 alla carriera di calciatore. Fra gli amici d'infanzia vi era Mito D\u017eeko, padre di Edin, a sua volta futuro assistito di Martina.\nCarriera.\nTerzo portiere dell' dopo Vieri e Bordon, esordisce ventenne in Serie A il 6 maggio 1973 nella vittoria per 3-1 contro il . Mai utilizzato nella stagione seguente, nel 1974-75 gioca con la , disputando 12 partite subendo 15 gol. Nella stagione successiva gioca tutte le partite con il (38), subisce 34 gol, contribuendo a una stagione che porta il Varese al 4\u00ba posto, non riuscendo a salire in Serie A per un punto.\nNel 1976-77 ritorna all'Inter come vice di Ivano Bordon senza nessuna partita in campionato, gioca solo una partita di Coppa Italia contro il . Nel 1977-78 gioca con il Brescia, dove colleziona soltanto 9 presenze e subisce 11 gol, essendo la porta delle \"Rondinelle\" di quell'anno difesa da Astutillo Malgioglio. Nel 1978-79 va al , dove non colleziona nessuna presenza in campionato cadetto. La porta dei \"Grifoni\" di quell'anno \u00e8 difesa da Sergio Girardi. Nel 1979-80 viene ceduto al Varese, che in quell'anno partecipa al campionato di Serie C1 girone A.\nGioca tutte le partite, e insieme ad Aldo Cerantola risulta il pi\u00f9 presente. Subisce 21 gol su 34 partite, contribuendo alla promozione della squadra che arriva prima davanti al e viene promossa in Serie B. A fine stagione torna al Genoa in Serie B e gioca tutte le partite 38 subendo 29 gol. Ottiene la seconda promozione consecutiva, questa volta dalla B alla A. Nella prima stagione da titolare in Serie A, ottiene la salvezza all'ultima giornata. Gioca 30 partite con 29 gol subiti. In questa stagione ha un duro scontro con Giancarlo Antognoni, che mette a serio rischio la vita e la carriera di Antognoni stesso, il quale resta fuori dalle scene per diverso tempo. Nel 1982-83 gioca 30 partite subendo 38 gol. Nel 1983-84 gioca 27 partite subendo 31 gol e alla fine di quella stagione la squadra dei \"grifoni\" retrocede nella serie cadetta.\nNel 1984-85 viene ceduto al di Gigi Radice che arriva secondo. Gioca 30 partite subendo 22 gol, risultando la terza migliore difesa del campionato dietro al Verona e alla . Nel 1985-86 gioca poche partite (9) subendo 7 gol; quell'anno mister Radice gli prefer\u00ec Renato Copparoni. Nel 1986-87 \u00e8 il terzo portiere del Torino, dietro a Fabrizio Lorieri e Renato Copparoni; non gioca nessuna partita. Nel 1987-88 va alla dove gioca 36 partite subendo 21 gol, contribuendo alla risalita della Lazio in Serie A e alla sua terza promozione. Nel 1988-89 gioca 22 partite subendo 21 gol, alternandosi alla difesa della porta con Valerio Fiori.\nNel 1989-90 ritorna al Torino, questa volta in Serie B e gioca con i granata solo 6 partite con 4 gol subiti. A difendere la porta dei granata c'\u00e8 Luca Marchegiani. Termina la stagione ottenendo la sua quarta promozione. Nel 1990-91 va al Verona, sempre in Serie B, come secondo portiere dietro ad Attilio Gregori; non colleziona nessuna presenza e ottiene la sua quinta promozione. Finisce la sua attivit\u00e0 calcistica alla fine di quella stagione. In carriera ha totalizzato complessivamente 149 presenze in Serie A e 125 in Serie B.\nDopo il ritiro.\nDopo il ritiro dall'attivit\u00e0 agonistica esercita la professione di procuratore; tra i suoi clienti annovera Nemanja Vidi\u0107, Gianluigi Buffon, Antonio Mirante, Daniele Padelli, Edin D\u017eeko ed Ervin Zukanovi\u0107."}
{"id": "1347944", "revid": "767487", "url": "https://it.wikipedia.org/wiki?curid=1347944", "title": "Contea di Miller (Arkansas)", "text": "La contea di Miller, in inglese Miller County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 40.443 abitanti. Il capoluogo di contea \u00e8 Texarkana.\nStoria.\nLa contea di Miller fu costituita nel 1820."}
{"id": "1347950", "revid": "400694", "url": "https://it.wikipedia.org/wiki?curid=1347950", "title": "The Greatest Hits Collection (Bananarama)", "text": "The Greatest Hits Collection \u00e8 una compilation, pubblicata dal trio femminile britannico delle Bananarama, che raccoglie i loro pi\u00f9 grandi successi usciti su formato singolo. La raccolta, la prima ufficialmente promossa dal gruppo, \u00e8 uscita, per l'etichetta storica della band, la London Records, nel mese di ottobre del 1988, poco dopo l'abbandono del gruppo di uno dei tre membri fondatori, Siobhan Fahey, la quale, sposata con Dave Stewart degli Eurythmics e ormai mamma di un bambino, nato da pochissimo, lascia le Bananarama, per formare il duo delle Shakespears Sister, da lei gestibile con maggiore flessibilit\u00e0.\nLa raccolta \u00e8 uscita in differenti edizioni, che presentano altrettante differenti tracklisting, diverse soprattutto tra la versione statunitense dell'album e quella europea, e tra la versione originaria del 1988 e le ristampe seguenti, nelle quali compaiono un paio di brani posteriori, quali la cover del brano dei Beatles, \"Help!\", UK Top 3, realizzato per beneficenza, nel 1989, e \"Preacher Man\", dal seguente nuovo album di inediti, \"Pop Life\" del 1991, entrambi realizzati con il nuovo membro del gruppo, l'ex Shillelagh Sister Jacquie O'Sullivan.\nTutti i pezzi riuniti sulla compilation compaiono nelle rispettive versioni brevi o leggermente remixate dei singoli. Nel caso di \"I Want You Back\" (originariamente cantata con Siobhan e inclusa sull'album del 1987, \"Wow!\"), la versione inserita nella raccolta \u00e8 quella registrata di nuovo dai due membri originari, Sara Dallin e Keren Woodward, con la nuova arrivata, Jacquie O'Sullivan. Lo stesso vale per la cover del brano delle Supremes (eccezionalmente non cantato da Diana Ross e quindi poco conosciuto), \"Nathan Jones\". Come \"I Want You Back\", la traccia era originariamente contenuta nell'album \"Wow!\", pubblicato prima dell'abbandono della Fahey. La nuova formazione registrer\u00e0 nuovamente la canzone con la nuova traccia vocale, riarrangiandone anche tutta la base musicale e ottenendo un risultato di gran lunga migliore. La nuova versione, inclusa sia sulla prima raccolta ufficiale del gruppo che nella colonna sonora del film \"Rain Man\", \u00e8 stata ulteriormente editata e pubblicata su formato singolo, raggiungendo la Top 20 nel Regno Unito.\nL'altro singolo promozionale tratto dalla collection del 1988, l'unico brano veramente inedito, intitolato \"Love, Truth and Honesty\", sar\u00e0 il primo e ultimo brano composto da Sara e Keren con Jacquie (che da quel momento in poi verr\u00e0 completamente estromessa dal processo creativo e compositivo, fatto che porter\u00e0 alla sua defezione, verso la fine dell'anno promozionale per l'album del 1991, \"Pop Life\"). \"Love, Truth and Honesty\", stranamente middle-tempo, rispetto allo standard solitamente upbeat e ballabile del gruppo, otterr\u00e0 un successo pi\u00f9 moderato di \"Nathan Jones\", non andando oltre la Top 30 britannica.\nLa collection contiene anche entrambe le cover realizzate dalla prima line-up delle Bananarama con il trio maschile dei Fun Boy Three, \"Really Saying Something\" e \"It Ain't What You Do (It's the Way That You Do It)\", entrambe Top 5 in Gran Bretagna, di cui la prima compariva gi\u00e0 nel primo album delle ragazze \"Deep Sea Skiving\", mentre la seconda (non inserita, per\u00f2, nella versione originaria USA della raccolta del 1988, ma soltanto nella relativa edizione rimasterizzata in CD del 2005) non era mai stata, fino ad allora, inclusa su nessun album delle Bananarama, anche se figurava, per\u00f2, nell'album dei Fun Boy Three. Altri due brani molto popolari nella raccolta sono il primo grande successo americano \"Cruel Summer\" e l'altra Top 3 inglese \"Robert DeNiro's Waiting\", entrambe tratte dal secondo omonimo album del 1984, \"Bananarama\".\nPer la cronaca, la prima raccolta ufficiale delle Bananarama \u00e8 stato l'unico album della band a entrare nella classifica italiana, dove ha raggiunto, come posizione pi\u00f9 alta, il Numero 6, nel 1988, l'anno in cui \u00e8 stata pubblicata, piazzandosi al Numero 49 della classifica generale annuale del 1989, anno in cui \u00e8 stata invece per lo pi\u00f9 promossa, vista la sua uscita nell'autunno inoltrato dell'anno precedente.\nTracce extra e versioni alternative.\nLe edizioni UK successive a quella del 1988 e la versione in CD della collection comprenderanno, oltre alle 14 tracce originarie, anche altri singoli pubblicati in Europa e nel Regno Unito, tra cui il remix di \"A Trick of the Night\", realizzato da Stock, Aitken &amp; Waterman (SAW), originariamente prodotto da Jolley &amp; Swain e leggermente diverso nel titolo (\"Trick of the Night\"), nonch\u00e9 alcuni remix, in particolare del successo storico del gruppo, \"Venus\", e di uno dei tre Top 3 inglesi della band, \"Love in the First Degree\", tratto dal fortunato lavoro del 1987, \"Wow!\", oltre alle citate \"Help!\" (cover del noto pezzo dei Beatles) e \"Preacher Man\" (quest'ultima compare soltanto nelle ristampe pi\u00f9 recenti), pi\u00f9 il primissimo singolo, \"Aie a Mwana\", cover di un pezzo cantato in lingua swahili. Nel 2005, una versione rimasterizzata della collection \u00e8 stata pubblicata negli Stati Uniti, con delle bonus tracks che non compaiono invece nella originaria versione USA."}
{"id": "1347951", "revid": "1305772", "url": "https://it.wikipedia.org/wiki?curid=1347951", "title": "Lametini (montagne sottomarine)", "text": "I monti Lametini sono due monti sottomarini appartenenti all'arco Eoliano nel Tirreno meridionale.\nMorfologia.\nI due monti sottomarini si presentano come due rilievi gemelli, di forma conica, posti sulla scarpata continentale alle coordinate 39\u00b0 05' N e 15\u00b0 39' E, disposti in direzione da nord-est (NE) a sud-ovest (SO), a una distanza di 3\u00a0km l'uno dall'altro.\nI Lametini giacciono, assieme ad Alcione, 20\u00a0km a sud di quest'ultimo, nel settore orientale dell'arco Eoliano, alla profondit\u00e0 di circa 2000 metri, sulla piattaforma prospiciente le coste calabresi delimitata a nord dal complesso vulcanico Palinuro, col satellite Glabro, e a sud dall'isola di Stromboli.\nA causa della pendenza della piattaforma sulla quale giacciono, i due vulcani sono asimmetrici. Il vulcano di nord-est (LamN), la cui circonferenza \u00e8 pi\u00f9 grande di quella del gemello di sud-ovest (LamS), si eleva da -900 a -1300\u00a0m; il gemello LamS si eleva tra -650 e -850\u00a0m dal livello dell'acqua. Il profilo del vulcano LamN mostra sul fianco occidentale una lacuna che si presume possa essere stata originata da collasso di materiale che potrebbe aver dato luogo a tsunami.\nAttivit\u00e0 vulcanica.\nI dati relativi all'attivit\u00e0 vulcanica e alla sismicit\u00e0 dei due monti sono ancora scarsi. I dati esistenti sono rappresentati soprattutto da dati di batimetria multibeam e da analisi di sezioni sismiche \"high-resolution\", tarate tuttavia su pochi dati disponibili derivanti da indagini dirette (carotaggio e dragaggi). Tali dati evidenziano a scala regionale la presenza di fondali batiali tirrenici costituiti prevalentemente da rocce basaltiche, con diverse aree in cui la copertura sedimentaria \u00e8 praticamente assente. Tali dati appaiono corroborare ulteriormente l'esistenza di attivit\u00e0 vulcaniche relativamente recenti, inferiori probabilmente a 0,1 Ma."}
{"id": "1347952", "revid": "729019", "url": "https://it.wikipedia.org/wiki?curid=1347952", "title": "NGC 2384", "text": "NGC 2384 \u00e8 un piccolo ammasso aperto visibile nella costellazione del Cane Maggiore.\nOsservazione.\nSi individua sul bordo orientale della costellazione, sul confine con la Poppa; fa coppia con il vicino ammasso NGC 2383 e giace in un ricco campo stellare. Sebbene sia visibile anche con un binocolo, la sua risoluzione \u00e8 impossibile a causa delle sue ridotte dimensioni; lo strumento ideale per la sua osservazione \u00e8 un telescopio con almeno 100mm di apertura. Si presenta diviso in due parti distinte, formato da due archi di stelle speculari fra loro, con la stella pi\u00f9 luminosa disposta in entrambi i casi nella parte occidentale. Ricorda a colpo d'occhio la forma di una farfalla ad ali spiegate. Entrambe le componenti principali, di magnitudine 9, sono doppie.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da quasi tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2384 venne individuato per la prima volta da John Herschel nel 1836 attraverso il telescopio riflettore da 18,7\u00a0pollici appartenuto a suo padre William Herschel; egli lo inser\u00ec nel suo General Catalogue of Nebulae and Clusters col numero 1526.\nCaratteristiche.\nNGC 2384 \u00e8 un ammasso di piccole dimensioni, dominato da alcune stelle azzurre molto luminose; la sua distanza \u00e8 stimata attorno ai 2116\u00a0parsec (6900 anni luce) ed \u00e8 quindi situato probabilmente sul Braccio di Perseo, in un punto in cui questo presenta segni di disgregazione a causa della sua terminazione e, forse, per l'interazione con un ramo del Braccio di Orione diretto verso l'esterno.\nSi tratta di un oggetto piuttosto giovane, la cui et\u00e0 \u00e8 stimata attorno agli 8 milioni di anni; ci\u00f2 \u00e8 testimoniato dalla presenza di diverse stelle calde e brillanti di colore blu, ossia delle prime classi spettrali. La componente pi\u00f9 luminosa \u00e8 HD\u00a058509, una gigante blu di classe B2III e una magnitudine pari a 8,58; segue HD\u00a058465, una supergigante blu di classe B7Ib/II avente magnitudine 8,91. A questa si affianca una compagna azzurra di magnitudine 9,71, separata da circa 4,7\". La vicina presenza di NGC\u00a02383 ha fatto ipotizzare che i due ammassi potessero essere vicini fra loro anche fisicamente e facessero quindi parte di un sistema binario di ammassi aperti; studi fotometrici condotti sulle stelle dei due oggetti hanno per\u00f2 portato a escludere tale teoria, sia perch\u00e9 la loro distanza reciproca \u00e8 grande, sia perch\u00e9 sussiste una notevole differenza di et\u00e0, essendo NGC\u00a02383 vecchio di 200 milioni di anni. I due oggetti dunque non possono essersi formati nella stessa nube molecolare gigante."}
{"id": "1347953", "revid": "100811687", "url": "https://it.wikipedia.org/wiki?curid=1347953", "title": "Segno di Trendelenburg", "text": "Il segno di Trendelenburg, detto anche zopp\u00eca dell'anca, \u00e8 un importante segno clinico, di rilevanza neurologica, ortopedica e fisiatrica. \n\u00c8 cos\u00ec chiamato dal nome del medico scopritore, il chirurgo tedesco Friedrich Trendelenburg.\nLa deambulazione anomala si manifesta in appoggio monopodalico (ovvero quando si \u00e8 su una gamba sola), ed \u00e8 dovuta alla riduzione della forza muscolare degli abduttori dell'anca (medio gluteo e piccolo gluteo) e/o da una lussazione congenita dell'anca. \nIl segno di Trendelenburg \u00e8 causato da ipostenia e/o deficit di controllo degli abduttori d'anca (principalmente medio gluteo) che fa aumentare il pelvic drop (4 gradi) causando una caduta dell'emibacino controlaterale al deficit. \nIl Trendelenburg compensato (o Trendelenburg inverso o segno di Duchenne) consiste in uno spostamento laterale del tronco verso il lato della debolezza, dislocando il centro di gravit\u00e0 in modo da far bilanciare il corpo sull'arto con un sostegno muscolare minimo a livello dell'anca. Ci\u00f2 riduce il momento adduttorio, annullando anche il braccio della forza del medio gluteo."}
{"id": "1347954", "revid": "767487", "url": "https://it.wikipedia.org/wiki?curid=1347954", "title": "Contea di Mississippi (Arkansas)", "text": "La contea di Mississippi, in inglese Mississippi County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 51.979 abitanti. I capoluoghi di contea sono due: Blytheville e Osceola.\nStoria.\nLa contea di Mississippi fu istituita il 1\u00ba novembre 1833."}
{"id": "1347955", "revid": "300067", "url": "https://it.wikipedia.org/wiki?curid=1347955", "title": "Carlos Borja", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando sei partite."}
{"id": "1347956", "revid": "590", "url": "https://it.wikipedia.org/wiki?curid=1347956", "title": "San Prosdocimo", "text": ""}
{"id": "1347960", "revid": "300067", "url": "https://it.wikipedia.org/wiki?curid=1347960", "title": "V\u00edctor Borja", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando sette partite."}
{"id": "1347964", "revid": "300067", "url": "https://it.wikipedia.org/wiki?curid=1347964", "title": "Rodolfo Choperena", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando due partite."}
{"id": "1347965", "revid": "300067", "url": "https://it.wikipedia.org/wiki?curid=1347965", "title": "Ignacio de la Vega", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando cinque partite."}
{"id": "1347968", "revid": "300067", "url": "https://it.wikipedia.org/wiki?curid=1347968", "title": "Ra\u00fal Fern\u00e1ndez Robert", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando sette partite."}
{"id": "1347970", "revid": "253269", "url": "https://it.wikipedia.org/wiki?curid=1347970", "title": "Alfre Woodard", "text": "Biografia.\nOttiene il primo ruolo importante nel 1980, in \"Health\" di Robert Altman; tre anni dopo viene candidata all'Oscar alla miglior attrice non protagonista per il film \"La foresta silenziosa\" (1983). Negli anni seguenti si divide tra cinema e televisione: interpreta la Dr.ssa Roxanne Turner nella serie \"A cuore aperto\", \u00e8 protagonista di \"Crooklyn\" (1994) di Spike Lee e nel 1996 interpreta Lily Sloane, l'assistente di Zefram Cochrane, in \"Star Trek - Primo contatto\". Ha partecipato a molti film, come \"The Core\" (2003), \"The Forgotten\" (2004), \"Beauty Shop\" (2005), ma \u00e8 nota soprattutto per il ruolo della casalinga Betty Applewhite nella seconda stagione della serie tv \"Desperate Housewives\". Nel film d'animazione \"Dinosauri\" d\u00e0 la voce al personaggio Plio (doppiata da Angiola Baggi nella distribuzione italiana del film).\nVita privata.\n\u00c8 sposata con lo scrittore Roderick M. Spencer e ha due figli adottivi, Mavis (1989) e Duncan (1993); inoltre \u00e8 seguace della Chiesa Scientista nonch\u00e9 attivista per il Partito Democratico.\nPremi.\nNel corso della sua carriera \u00e8 stata candidata una volta al Premio Oscar, una volta ai Grammy Award, 17 volte agli Emmy (vincendone 4), 3 al Golden Globe (vincendone uno), 6 allo Screen Actors Guild Award (vincendolo 3 volte) e 2 al Satellite Award (vincendolo in un'occasione).\nDoppiatrici italiane.\nNelle versioni in italiano dei suoi lavori, Alfre Woodard \u00e8 stata doppiata da:\nDa doppiatrice \u00e8 sostituita da:"}
{"id": "1347971", "revid": "71433", "url": "https://it.wikipedia.org/wiki?curid=1347971", "title": "The forgotten", "text": ""}
{"id": "1347975", "revid": "300067", "url": "https://it.wikipedia.org/wiki?curid=1347975", "title": "Andr\u00e9s G\u00f3mez Dom\u00ednguez", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando una partita."}
{"id": "1347980", "revid": "300067", "url": "https://it.wikipedia.org/wiki?curid=1347980", "title": "Silvio Hern\u00e1ndez", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando due partite."}
{"id": "1347981", "revid": "287204", "url": "https://it.wikipedia.org/wiki?curid=1347981", "title": "The Sonny Side of Ch\u00e9r", "text": "The Sonny Side of Cher \u00e8 il secondo album in studio da solista della cantante statunitense Cher, prodotto dall'allora marito Sonny Bono.\nDescrizione.\nIl disco segue la stessa formula dell'album precedente: un mix di cover riarrangiate e pezzi nuovi scritti perlopi\u00f9 da Sonny esclusivamente per Cher. Il 45 giri piacque, generalmente, sia al pubblico che alla critica, soprattutto per la presenza della hit \"Bang Bang (My Baby Shot Me Down)\" (scritta e arrangiata da Sonny) che divenne il pi\u00f9 grande successo di Cher da solista degli anni 60; il successo del singolo la lanci\u00f2 a livello mondiale come una delle pi\u00f9 promettenti cantanti del panorama musicale del tempo. La canzone divenne uno dei singoli pi\u00f9 famosi e \"rifatti\" del decennio e lo si sente tuttora in svariate versioni, lingue e remix.\nDal disco venne estratto un altro singolo, sempre scritto da Sonny, che per\u00f2 non ebbe la stessa fortuna del precedente, \"Where Do You Go\"."}
{"id": "1347983", "revid": "767487", "url": "https://it.wikipedia.org/wiki?curid=1347983", "title": "Contea di Monroe (Arkansas)", "text": "La contea di Monroe, in inglese Monroe County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 10.254 abitanti. Il capoluogo di contea \u00e8 Clarendon.\nStoria.\nLa contea di Monroe fu costituita nel 1829."}
{"id": "1347986", "revid": "1783371", "url": "https://it.wikipedia.org/wiki?curid=1347986", "title": "V\u00f6lundarkvi\u00f0a", "text": "V\u00f6lundarkvi\u00f0a (\"Il carme di V\u00f6lundr\"), \u00e8 uno dei poemi mitologici dell'Edda poetica. \u00c8 conservato interamente nel Codex Regius e il prologo in prosa si pu\u00f2 trovare anche nel frammento AM 748 I 4to. Vicende simili a quelle del poema si trovano narrate anche nel racconto norvegese \"Velents \u00fe\u00e1ttr\" (parte della \"\u00dei\u00f0rekssaga\") e nell'elegia anglosassone \"Deor\".\nTrama.\nIl poema \u00e8 incentrato sull'inimicizia tra il fabbro V\u00f6lundr e il crudele re N\u00ed\u00f0u\u00f0r.\nV\u00f6lundr, figlio del re dei Finnar, vive in Ulfdalir (\"le valli dei lupi\") con i fratelli Egill e Slagfi\u00f0r. Un giorno i tre giovani incontrano sulle rive di un lago tre valchirie e le portano a casa loro. Egill prende per s\u00e9 \u00d6lr\u00fan, Slagfi\u00f0r prende Hla\u00f0gu\u00f0r svanhv\u00edt e V\u00f6lundr Herv\u00f6r alvitr. Dopo nove inverni trascorsi insieme, le tre spose, trasformate in cigni, volano via per compiere il loro destino di valchirie. Egill e Slagfi\u00f0r partono in fretta per cercare le mogli, ma V\u00f6lundr rimane in Ulfdalir sperando nel ritorno di Herv\u00f6r alvitr. Egli fabbrica molti anelli d'oro per la sposa: ne fa in tutto settecento. \nUn giorno V\u00f6lundr torna da caccia e conta gli anelli e si accorge che ne manca uno e crede che Herv\u00f6r alvitr sia tornata a prenderlo. Cos\u00ec si addormenta. Ma al risveglio trova il crudele re N\u00ed\u00f0u\u00f0r, che era entrato a rubare l'anello e che ora lo fa prigioniero. N\u00ed\u00f0u\u00f0r fa tagliare a V\u00f6lundr i tendini delle gambe e lo relega su una piccola isola perch\u00e9 lavori per lui e non possa fuggire. L'anello rubato viene dato alla figlia del re, Bodvil\u00f0r.\nUn giorno i due figlioletti di N\u00ed\u00f0u\u00f0r vengono all'isola di V\u00f6lundr per vedere i tesori della sua fucina. V\u00f6lundr dice loro di tornare in segreto. Quando questi tornano, V\u00f6lundr li decapita e usa i loro teschi per fare coppe per il re e gli occhi per fare gioielli per la regina e i denti per fare collane per B\u00f6\u00f0vildr. \nUna volta B\u00f6\u00f0vildr viene alla fucina per far riparare l'anello che si era rotto. V\u00f6lundr le d\u00e0 una bevanda drogata e giace con lei e la principessa rimane incinta. Poi V\u00f6lundr spicca il volo e rivela a N\u00ed\u00f0u\u00f0r tutta la sua vendetta (l'uccisione dei figli e la violazione della principessa) e, fatto promettere al re che nessun male verr\u00e0 arrecato a B\u00f6\u00f0vildr e a suo figlio, vola via."}
{"id": "1347987", "revid": "106356", "url": "https://it.wikipedia.org/wiki?curid=1347987", "title": "The accidental Detective", "text": ""}
{"id": "1347991", "revid": "300067", "url": "https://it.wikipedia.org/wiki?curid=1347991", "title": "Francisco Mart\u00ednez Cordero", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando sei partite."}
{"id": "1347994", "revid": "300067", "url": "https://it.wikipedia.org/wiki?curid=1347994", "title": "Jes\u00fas Olmos", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando sette partite."}
{"id": "1347995", "revid": "106356", "url": "https://it.wikipedia.org/wiki?curid=1347995", "title": "Achtung, banditi!", "text": ""}
{"id": "1347996", "revid": "767487", "url": "https://it.wikipedia.org/wiki?curid=1347996", "title": "Contea di Montgomery (Arkansas)", "text": "La contea di Montgomery, in inglese Montgomery County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 9.245 abitanti. Il capoluogo di contea \u00e8 Mount Ida.\nStoria.\nLa contea di Montgomery fu costituita nel 1842."}
{"id": "1347997", "revid": "599013", "url": "https://it.wikipedia.org/wiki?curid=1347997", "title": "Jos\u00e9 Pamplona", "text": "Carriera.\nHa vinto la medaglia di bronzo con il alle Olimpiadi di Berlino 1936, giocando una partita."}
{"id": "1347999", "revid": "287204", "url": "https://it.wikipedia.org/wiki?curid=1347999", "title": "Volundarkvida", "text": ""}
{"id": "1348000", "revid": "767487", "url": "https://it.wikipedia.org/wiki?curid=1348000", "title": "Contea di Nevada (Arkansas)", "text": "La contea di Nevada, in inglese Nevada County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 9.955 abitanti. Il capoluogo di contea \u00e8 Prescott.\nStoria.\nLa contea di Nevada fu costituita nel 1871."}
{"id": "1348001", "revid": "6340", "url": "https://it.wikipedia.org/wiki?curid=1348001", "title": "Volundarkvidha", "text": ""}
{"id": "1348003", "revid": "767487", "url": "https://it.wikipedia.org/wiki?curid=1348003", "title": "Luigi Burlando", "text": "Storica bandiera del Genoa e della Nazionale degli anni '20, la sua carriera sportiva andava dal calcio alla pallanuoto, dalla scherma col bastone al savate.\nIl genovese \"\"Luigin\" (cos\u00ec veniva generalmente chiamato) fu un caso praticamente unico di campione sportivo: infatti fece parte contemporaneamente sia della nazionale di calcio sia di quella di pallanuoto, nella quale partecip\u00f2 alle Olimpiadi di Anversa nel 1920. Cultore di ginnastica pura, fu anche campione di savate, il pugilato francese, molto in voga in quel periodo.\nBiografia.\nRimasto orfano di madre mentre frequentava le elementari, dovette occuparsi dei due fratelli pi\u00f9 piccoli e della cura della casa.\nTrovato lavoro al porto di Genova, attivit\u00e0 che non abbandon\u00f2 nonostante i crescenti impegni sportivi, frequentava contemporaneamte la palestra dell'Andrea Doria, e il campo di calcio della SCA sul greto del Bisagno. Qualche responsabile della Doria not\u00f2 anche le sue qualit\u00e0 calcistiche, assicurandosene le prestazioni.\nDurante la Prima guerra mondiale \"Luigin\", come ragazzo del '99, venne chiamato alle armi e part\u00ec come artigliere sul Piave.\nFinita la dura parentesi bellica, dopo la duplice presenza alle Olimpiadi, venne contattato dai dirigenti del Genoa per militare nella sezione calcistica della societ\u00e0 genovese. Quindi, passato al Genoa, giocava coi colori \"rossobl\u00f9\" il campionato di calcio, e in estate quello di pallanuoto coi colori doriani.\nDopo una lunga carriera come tecnico e preparatore nel Genoa e nella Nazionale \"Luigin\"\" mor\u00ec nel dicembre 1967 all'et\u00e0 di 68 anni per un male incurabile.\nCarriera.\nGiocatore.\nCalcio.\nClub.\nFu un atleta di vigore inesauribile, che vedeva il calcio soprattutto come espressione atletica ma in possesso di tutti i cosiddetti fondamentali del calcio.\nSi form\u00f2 nello SCA, societ\u00e0 nota anche come Audace Genova, prima di venire ingaggiato nella sezione calcio dell'Andrea Doria, di cui gi\u00e0 frequentava la palestra. Con i doriani gioc\u00f2 due stagioni nella massima serie italiana, raggiungendo nella prima il quinto posto del girone C delle semifinali nazionali, mentre in quella seguente, dopo aver sopravanzato il Genoa nel girone ligure, ottenne il terzo posto del girone B delle semifinali nazionali.\nNel 1921 venne ingaggiato dal Genoa, societ\u00e0 in cui milit\u00f2 per 11 stagioni, tutte in massima serie; con i \"rossobl\u00f9\" vinse due campionati: il primo nella stagione 1922-1923, vinto senza subire sconfitte, e il secondo nella stagione seguente; con il Genoa partecip\u00f2 anche a due edizioni della Coppa dell'Europa Centrale, nel 1929 e nel 1930, non andando mai oltre i quarti di finale.\nRitiratosi nel 1932, gioc\u00f2 ancora un incontro nella formazione riserve del Genova 1893 (il Genoa aveva cambiato denominazione sociale a partire dalla stagione 1928-1929), di cui era anche allenatore.\nNazionale.\nBurlando indoss\u00f2 anche la maglia azzurra. L'unica sua rete in nazionale \u00e8 datata 21 maggio 1922, nella partita amichevole tra Italia e Belgio giocata a Milano: al minuto 71 Burlando rinvi\u00f2 palla da met\u00e0 campo colpendo di piena fronte verso la porta avversaria, senza che difensori e portiere avversario intervenissero, e segnando cos\u00ec l'ultima rete dell'incontro, terminato 4-2 in favore degli italiani.\nLe presenze in Nazionale furono 19, a cui se ne aggiungono altre 7 nella rappresentativa B.\nPallanuoto.\nClub.\nNella pallanuoto, Burlando vest\u00ec solo i colori dell'Andrea Doria, con cui vinse almeno due campionati nel 1921 e 1922.\nNazionale.\nCon la nazionale di pallanuoto maschile dell'Italia partecip\u00f2 ai giochi olimpici di Anversa, con cui si piazz\u00f2 al sesto posto della classifica finale.\nAllenatore e osservatore.\nDopo la carriera calcistica, Luigi Burlando divenne consigliere, osservatore e anche allenatore del Genoa, occupandosi specialmente del settore giovanile.\nFu responsabile della prima squadra del Genoa nella stagione 1931-32, nelle veci di calciatore/allenatore, e per anni fece anche l'allenatore in seconda; un'abilit\u00e0 ed esperienza messa pure al servizio della Nazionale, grazie alla duratura collaborazione con Vittorio Pozzo, conquistando il campionato mondiale di calcio 1938.\nVittorio Pozzo disse di lui: \"Mi capisce, mi interpreta e mi aiuta a creare nella squadra quell'ambiente di comprensione, di intesa, di freternit\u00e0 che star\u00e0 alla base dei nostri successi\"."}
{"id": "1348007", "revid": "767487", "url": "https://it.wikipedia.org/wiki?curid=1348007", "title": "Contea di Newton (Arkansas)", "text": "La contea di Newton, in inglese Newton County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 8.608 abitanti. Il capoluogo di contea \u00e8 Jasper.\nStoria.\nLa contea di Newton fu costituita nel 1842."}
{"id": "1348009", "revid": "287204", "url": "https://it.wikipedia.org/wiki?curid=1348009", "title": "Alosa fallax", "text": "Alosa fallax, conosciuta comunemente come cheppia, \u00e8 un pesce anadromo della famiglia \"Clupeidae\".\nDistribuzione ed habitat.\nQuesta specie \u00e8 diffusa nel Mediterraneo occidentale, nel Mar Nero, nell'Atlantico orientale tra il Marocco e la Norvegia, in parte del Mare del Nord e nel Mar Baltico; \u00e8 rara nel Mar di Marmara.\nLa cheppia nasce nei fiumi e si reca in mare quando raggiunge i e ha 34-115 giorni di vita. Poi ritorna negli ambienti lotici quando \u00e8 matura sessualmente (i maschi a 2-9 anni, le femmine a 4-5).\nNel periodo riproduttivo risale i corsi d'acqua dolce che sfociano nel Mediterraneo, nel Mar Baltico e nell'Oceano Atlantico. \nIn Italia esistono alcuni siti riproduttivi d'elezione, come Canal Bianco, Magra e fiume Taro.\nDescrizione.\nIl corpo \u00e8 di forma ovale, alto e compresso lateralmente, soprattutto nella parte ventrale, e coperto da scaglie (vedi se cicloidi, ganoidi o cosa) lassamente impiantate nel derma e facilmente asportabili con la manipolazione. La linea laterale \u00e8 assente e sull\u2019occhio \u00e8 presente una palpebra adiposa, spessa e trasparente membrana verticale che ricopre la parte anteriore e posteriore dell\u2019occhio costituita da tessuto di consistenza gelatinosa. Sugli opercoli sono presenti evidenti striature raggiate. La bocca \u00e8 terminale (posta all\u2019estremit\u00e0 anteriore del pesce) con rima buccale inclinata verso l\u2019alto e mascella incisa nella parte mediana. La carena ventrale \u00e8 formata da scudi ossei recanti una spina rivolta all\u2019indietro, in numero di 18-24 anteriormente alle pinne ventrali e 13-20 scudi posteriormente ad esse. Il peduncolo caudale \u00e8 sottile e la pinna caudale \u00e8 omocerca incavata biloba, con una profonda incisura tra i due lobi. Al margine posteriore del peduncolo caudale, su ciascun lato, una coppia di scaglie allungate si estende all\u2019indietro sopra i raggi della pinna caudale. Il colore del corpo \u00e8 grigio azzurro, con macchie nerastre tondeggianti in fila lungo la parte mediana dei fianchi, in numero variabile da quattro a otto, di dimensione decrescente verso la coda. Il ventre \u00e8 bianco argenteo. La lunghezza media degli adulti maschi \u00e8 , anche 50 nelle femmine. Le maggiori dimensioni segnalate sono di per 1,5\u00a0kg. La pinna dorsale misura , l\u2019anale . \nPu\u00f2 vivere 9 anni, ma nel fiume Severn \u00e8 stato trovato un individuo di 12. Per misurare l'et\u00e0 si contano gli anelli delle scaglie.\nRiproduzione.\nGli esemplari adulti affrontano, come gi\u00e0 detto, una pericolosa risalita delle acque fluviali per giungere a laghi o a tratti fluviali caratterizzati da ghiareti dove avviene corteggiamento e riproduzione. Vengono deposte 25000-675000 uova di 1.7-4.5 mm in buche nella ghiaia o nella sabbia. Le uova si schiudono in una settimana e nascono piccole larve di 4-12 mm. La riproduzione \u00e8 associata a temperature di 10-12\u00a0\u00b0C e in anni caldi inizia anche un mese prima. La riproduzione avviene in gruppo anche a 400\u00a0km dal mare. \nAlimentazione.\nLa cheppia ha un'alimentazione da predatore: si nutre di uova e avannotti, nonch\u00e9 di piccoli pesci (aringhe, acciughe, spratti, cepole, ghiozzi del genere Gobius, rossetti, boghe, zerri), decapodi, misidiacei, isopodi, ostracodi, ciclopoidi, calanoidi, ditteri, molluschi come Hydrobia e anellidi. Negli stomaci sono stati trovati residui di plastica e piante. I giovani si nutrono soprattutto di invertebrati, specialmente lo zooplancton degli estuari. Molti individui, durante la migrazione nei fiumi, non si alimentano. \nPesca.\n\u00c8 oggetto di pesca sportiva con la tecnica dello spinning e della mosca soprattutto durante la risalita riproduttiva dei fiumi. La sua difesa dopo l'abboccata \u00e8 molto vigorosa. Le carni sono saporite ma poco apprezzate perch\u00e9 molto ricche di spine. \nDal momento che la specie \u00e8 considerata a rischio di estinzione e per questo specie di Interesse Comunitario (direttiva Habitat) in Emilia Romagna la pesca sportiva \u00e8 regolamentata al fine di proteggerla: in caso di cattura \u00e8 obbligatorio il rilascio del pesce vivo durante tutto l'anno in tutte le acque interne della Regione. Inoltre visto che le ultime zone di frega in sponda destra del fiume Po sono in Provincia di Parma, al fine di tutelare in modo particolare le freghe, in tutte le acque della zona omogenea \"B\" della Provincia di Parma (dalla via Emilia fino al fiume Po) dal 1\u00ba aprile al 30 giugno, la pesca con esche artificiali (mosche secche e sommerse, cucchiaini rotanti ed ondulanti, pesci finti, ecc.) \u00e8 consentita con una sola esca artificiale munita di un amo singolo senza ardiglione o con ardiglione opportunamente schiacciato. Nel suddetto periodo \u00e8 altres\u00ec consentito l\u2019uso di una sola esca artificiale metallica di peso uguale o superiore ai 28 gr., o di gomma, plastica o legno o di altri materiali di lunghezza pari o superiore ai 10 cm armata con ami muniti di ardiglione. "}
{"id": "1348015", "revid": "281901", "url": "https://it.wikipedia.org/wiki?curid=1348015", "title": "Cheppia", "text": ""}
{"id": "1348020", "revid": "767487", "url": "https://it.wikipedia.org/wiki?curid=1348020", "title": "Contea di Ouachita", "text": "La contea di Ouachita, in inglese Ouachita County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 28.790 abitanti. Il capoluogo di contea \u00e8 Camden.\nStoria.\nLa contea di Ouachita fu costituita nel 1842."}
{"id": "1348021", "revid": "196283", "url": "https://it.wikipedia.org/wiki?curid=1348021", "title": "Bernard Germain \u00c9tienne de Laville-sur-Illon, conte di Lac\u00e9p\u00e8de", "text": ""}
{"id": "1348023", "revid": "767487", "url": "https://it.wikipedia.org/wiki?curid=1348023", "title": "Contea di Perry (Arkansas)", "text": "La contea di Perry, in inglese Perry County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 10.209 abitanti. Il capoluogo di contea \u00e8 Perryville.\nStoria.\nLa contea di Perry fu costituita nel 1840."}
{"id": "1348024", "revid": "287204", "url": "https://it.wikipedia.org/wiki?curid=1348024", "title": "Ch\u00e9r (album 1966)", "text": "Ch\u00e9r \u00e8 il terzo album in studio da solista della cantante statunitense Cher, prodotto dall'allora marito Sonny Bono e pubblicato, come i precedenti, dalla Imperial Records.\nDescrizione.\nIl disco segue la stessa formula dei due album precedenti: un mix di cover riarrangiate e pezzi nuovi scritti perlopi\u00f9 da Sonny esclusivamente per Cher. Il 45 giri non fu un successo (a differenza dei suoi due predecessori); colpa di una scarsa pubblicit\u00e0 (soprattutto in Europa) e della troppa vicinanza con il precedente disco di Cher (anch'esso commercializzato nel 1966).\nNonostante lo scarso impatto che ebbe sul mercato, da esso furono estratti ben tre singoli: la ballata \"Alfie\", scritta dal maestro Burt Bacharach per la colonna sonora del film omonimo con Michael Caine, \"I Feel Something in the Air\" scritta da Sonny e la reinterpretazione \"Sunny\" che divenne una hit in Europa sul finire dell'anno."}
{"id": "1348026", "revid": "125655501", "url": "https://it.wikipedia.org/wiki?curid=1348026", "title": "Billy Dee Williams", "text": "Biografia.\n\u00c8 famoso per aver interpretato il ruolo di Lando Calrissian ne \"L'Impero colpisce ancora\" (1980), \"Il ritorno dello Jedi\" (1983) e \"\" (2019), tre film della saga di Guerre stellari. Nel 1981 \u00e8 co-protagonista al fianco di Sylvester Stallone nel film \"I falchi della notte\", e nel 1989 \u00e8 nel cast del film \"Batman\", nel ruolo di Harvey Dent.\nMolto attivo sul piccolo schermo, interpreta Scott Joplin, il celebre compositore e pianista di ragtime, in un film tv del 1977. Appare nel ruolo di se stesso nell'episodio 7 della quinta stagione de \"I Jefferson\", intitolato \"Me and Billy Dee\". In questa serie viene citato diverse volte, poich\u00e9 la domestica Florence \u00e8 infatuata di lui. Partecipa con ruoli minori ad altre serie televisive come \"I Griffin\", \"Lost\" e ad alcuni episodi di \"Scrubs - Medici ai primi ferri\", in cui il personaggio di Turk lo chiama Lando, credendo sia veramente lui.\nNel 1989 appare nel video del singolo \"Liberian Girl\" di Michael Jackson. Partecipa alla serie \"Cose da uomini\" nell'episodio 1x10, in \"Modern Family\" nell'episodio 4x11 e in \"Glee\" nell'episodio 5x19, scritto dall'attore Chris Colfer.\nNel 2002 partecipa al film \"Undercover Brother\".\nNel 2008 viene scelto dalla Electronic Arts per recitare in alcuni filmati del videogioco \"\" nei panni del direttore del GDI Redmond Boyle.\nNel 2019 torna a interpretare il ruolo di Lando Calrissian, nel capitolo IX della saga di Star Wars, \".\"\nDoppiatori italiani.\nNelle versioni in italiano dei suoi film, Billy Dee Williams \u00e8 stato doppiato da:\nDa doppiatore \u00e8 sostituito da:"}
{"id": "1348027", "revid": "767487", "url": "https://it.wikipedia.org/wiki?curid=1348027", "title": "Contea di Phillips (Arkansas)", "text": "La contea di Phillips, in inglese Phillips County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 26.445 abitanti. Il capoluogo di contea \u00e8 Helena-West Helena che include il sobborgo orientale di Helena e quello occidentale di West Helena.\nStoria.\nLa contea di Phillips fu costituita nel 1820."}
{"id": "1348028", "revid": "71433", "url": "https://it.wikipedia.org/wiki?curid=1348028", "title": "K-PAX", "text": ""}
{"id": "1348029", "revid": "110157", "url": "https://it.wikipedia.org/wiki?curid=1348029", "title": "Pieve di San Martino (Sesto Fiorentino)", "text": "La pieve di San Martino \u00e8 un luogo di culto cattolico di Sesto Fiorentino.\nStoria e descrizione.\nMenzionata a partire dall'anno 868 e ricostruita nel primo Duecento, mostra ancora caratteristiche strutturali romaniche, distinguendosi per lo slanciato sviluppo verticale e per le dimensioni decisamente monumentali.\nLo spazio interno, spartito in tre navate da pilastri, si sviluppa su otto campate. In facciata \u00e8 un portico architravato cinquecentesco.\nNel corso dei secoli l'edificio ha subito modifiche e ricostruzioni che hanno interessato la torre campanaria e l'abside semicircolare.\nAll'interno gli altari laterali sono secenteschi; all'altare maggiore \u00e8 un \"Crocifisso\" di Agnolo Gaddi (allievo di Giotto); notevoli anche una Circoncisione di Jacopo Vignali, la \"Morte della Vergine\" di Cenni di Francesco di ser Cenni, \"Quattro santi\" di Santi di Tito e una serie di riproduzioni realizzate dalla Fabbrica Ginori nell'800 da originali robbiani.\nSul lato esterno sud un bassorilievo in ceramica raffigurante San Martino nell'atto di dividere il suo mantello col mendicante di Roberto Ceccherini.\nBibliografia.\n\"La Pieve di San Martino a Sesto\", F &amp; F. Parretti Grafiche, Firenze, 1990.\nBeatrice Mazzanti, \"La pieve di San Martino a Sesto Fiorentino - Guida; Apice Libri, 2015\" \nBeatrice Mazzanti, Sesto Fiorentino e la sua Pieve nella seconda met\u00e0 dell'Ottocento; Apice Libri, 2016"}
{"id": "1348032", "revid": "252732", "url": "https://it.wikipedia.org/wiki?curid=1348032", "title": "John Bull", "text": ""}
{"id": "1348039", "revid": "465169", "url": "https://it.wikipedia.org/wiki?curid=1348039", "title": "Negro (disambigua)", "text": ""}
{"id": "1348040", "revid": "1005847", "url": "https://it.wikipedia.org/wiki?curid=1348040", "title": "Consiglio della Repubblica di Bielorussia", "text": "Il Consiglio della Repubblica \u00e8 la camera alta del parlamento bicamerale della Bielorussia, l'Assemblea nazionale; \u00e8 affiancato dalla Camera dei rappresentanti, che costituisce la camera bassa.\nIl Consiglio conta 64 membri: otto sono nominati direttamente dal Presidente della Bielorussia; gli altri sono eletti da ogni regione e da Minsk, la capitale nazionale, a congressi chiamati \"Soviet dei Deputati\".\nPer essere eletti al Consiglio sono richiesti il compimento dei 30 anni d'et\u00e0, la cittadinanza bielorussa e l'aver vissuto nel Paese per almeno 5 anni consecutivi.\nFunzioni.\nLe principali funzioni del Consiglio sono:"}
{"id": "1348042", "revid": "1573940", "url": "https://it.wikipedia.org/wiki?curid=1348042", "title": "Chiesa di Santa Maria a Quinto", "text": "La chiesa di Santa Maria si trova a Quinto, nel comune di Sesto Fiorentino, in provincia di Firenze, diocesi della medesima citt\u00e0.\nStoria e descrizione.\nDi fondazione romanica, citata in documenti gi\u00e0 dall'XI secolo, fu radicalmente ristrutturata nel 1770 e ancora restaurata negli anni venti del Novecento.\nAlla chiesa appartengono due importanti dipinti: una tavola raffigurante una \"Annunciazione\" di sapore tardo gotico assegnata al cosiddetto Maestro della Madonna Strauss della fine del Trecento, e un trittico con la \"Madonna in trono col Bambino e quattro santi\" di Spinello Aretino che reca la data 1393, entrambi recentemente restaurati e ricollocati in loco.\nBibliografia.\nBollettini:\nStoria:"}
{"id": "1348043", "revid": "1652635", "url": "https://it.wikipedia.org/wiki?curid=1348043", "title": "La mia parte intollerante", "text": "La mia parte intollerante \u00e8 un singolo del rapper italiano Caparezza, pubblicato il 24 febbraio 2006 come primo estratto dal terzo album in studio \"Habemus Capa\".\nDescrizione.\nLa canzone affronta come tema la brutta piaga del bullismo, di cui anche il cantante \u00e8 stato vittima durante l'adolescenza, da come si pu\u00f2 capire dal testo. Il ritornello del brano viene cantato da Gennaro Cosmo Parlato, che parteciper\u00e0 anche alle riprese del relativo videoclip e tour promozionale.\nIl CD singolo, pubblicato nel 2006 dalla Virgin Records, oltre a \"La mia parte intollerante\" in versione originale contiene i remix curati da Holland, The Musical Egg Era e Okapi.\nVideo musicale.\nIl video, girato a Roma, \u00e8 stato diretto da Francesco Cabras ed Alberto Molinari, con i quali Caparezza aveva gi\u00e0 collaborato in passato per la realizzazione di quelli per \"La fitta sassaiola dell'ingiuria\" e \"Tutto ci\u00f2 che c'\u00e8\"."}
{"id": "1348050", "revid": "125655615", "url": "https://it.wikipedia.org/wiki?curid=1348050", "title": "Sarpedonte (figlio di Europa)", "text": "Sarpedonte () \u00e8 un personaggio della mitologia greca. Fu un re della Licia.\nGenealogia.\nFiglio di Zeus e di Europa e cos\u00ec come i due fratelli (Minosse e Radamanto), fu adottato da Asterio dopo che questi spos\u00f2 la madre.\nFu padre di Evandro.\nMitologia.\nSarpedonte combatt\u00e9 contro il fratello con Minosse, secondo alcuni per il trono di Creta ma secondo altri perch\u00e9 erano entrambi innamorati di un giovane di nome Mileto.\nIl ragazzo preferiva Sarpedonte e cos\u00ec Minosse per vendicarsi conquist\u00f2 l'intera isola e costrinse i due amanti a fuggire per riparare in Licia, dove il giovane fond\u00f2 la citt\u00e0 che oggi porta il suo nome.\nNella stessa parte della leggenda il nome del giovane era Atminio, figlio di Zeus e Cassiopea, ma non fu con Atminio che Sarpedonte fugg\u00ec. \nIn un'altra leggenda, Sarpedonte giunto in Licia si alle\u00f2 con Cilice (suo zio, in quanto la madre Europa era sorella di Cilice), e conquist\u00f2 la regione della Licia dove in seguito regn\u00f2 come re.\nEbbe cos\u00ec un figlio che chiam\u00f2 Evandro, il quale spos\u00f2 Laodamia e divenne padre del Sarpedonte che prese parte alla guerra di Troia e che venne ucciso da Patroclo."}
{"id": "1348052", "revid": "1573940", "url": "https://it.wikipedia.org/wiki?curid=1348052", "title": "Pieve di Sant'Andrea a Cercina", "text": "La pieve di Sant'Andrea si trova a Cercina, nel comune di Sesto Fiorentino, in provincia di Firenze, diocesi della medesima citt\u00e0.\nStoria e descrizione.\nRicordata nell'880 e anticamente denominata Santa Gerusalemme, fu di patronato dei Catellini da Castiglione, che promossero interventi architettonici quali, nel XIV secolo, l'ampliamento dei locali adibiti a residenza del rettore e del pievano, e, nel XV secolo, la sistemazione del chiostro.\nL'edificio, a tre navate divise da pilastri, \u00e8 caratterizzato da un elemento particolarmente originale: l'aggetto della cella campanaria rispetto alla canna del campanile.\nIl portico cinquecentesco crea un ideale raccordo tra la chiesa e la facciata cinquecentesca della canonica. Nell'abside destra sono affreschi giovanili di Domenico Ghirlandaio (\"Santi Girolamo, Barbara e Antonio Abate\"), nell'abside centrale \u00e8 il polittico trecentesco del Maestro di San Niccol\u00f2; in fondo alla navata sinistra sono affreschi tardocinquecenteschi."}
{"id": "1348061", "revid": "1652635", "url": "https://it.wikipedia.org/wiki?curid=1348061", "title": "Negri", "text": ""}
{"id": "1348063", "revid": "1573940", "url": "https://it.wikipedia.org/wiki?curid=1348063", "title": "Chiesa di San Romolo a Colonnata", "text": "La chiesa di San Romolo si trova a Colonnata, nel comune di Sesto Fiorentino, in provincia di Firenze, diocesi della medesima citt\u00e0.\nStoria.\nRisale al XIII secolo e nel 1620 venne ristrutturata.\nDescrizione.\n\u00c8 ornata con bellissimi arredi della manifattura Ginori di Doccia: l'altare \u00e8 rivestito di porcellana dai vivaci colori; al centro \u00e8 il tabernacolo con lo sportello in porcellana dipinta da Giovan Battista Fanciullacci (1783). Sopra l'altare si erge un \"\"Cristo crocifisso\" in porcellana bianca, mentre una muta di candelieri completa l'apparato.\nAltre opere in porcellana sono il \"Crocifisso\" della Compagnia di San Giovanni Decollato (1753), e gli \"Angeli\" in masso bastardo (1760-70) modellati da Gaspero Bruschi.\nNell'aula della Compagnia si trova una serie di imponenti \"Apostoli\" ad affresco della fine del Cinquecento che introducono ad una \"Piet\u00e0\"\" affrescata del Quattrocento."}
{"id": "1348067", "revid": "773636", "url": "https://it.wikipedia.org/wiki?curid=1348067", "title": "Chiesa di San Giusto a Gualdo", "text": "La chiesa di San Giusto si trova a Gualdo, nel comune di Sesto Fiorentino, in provincia di Firenze, diocesi della medesima citt\u00e0.\nLa chiesa conserva sull'architrave della porta d'ingresso lo stemma della famiglia Ginori che nel XVI secolo ne ebbe il patronato.\nLa chiesa \u00e8 attualmente sede di attivit\u00e0 culturali e ricreative e i due dipinti su tela che ornavano i suoi altari laterali sono ora custoditi nella canonica della Pieve di San Martino a Sesto."}
{"id": "1348070", "revid": "547034", "url": "https://it.wikipedia.org/wiki?curid=1348070", "title": "Chiesa di Santa Maria a Morello", "text": "La chiesa di Santa Maria si trova nei dintorni di Sesto Fiorentino, in provincia di Firenze, diocesi della medesima citt\u00e0.\nStoria e descrizione.\nFondata nel XII secolo, fu ristrutturata nel 1519.\nSul timpano che conclude la semplice facciata, \u00e8 visibile uno stemma in pietra con l'arme della famiglia Cocchi. Vi si conservavano interessanti opere d'arte del Cinquecento: due sono depositate presso la Soprintendenza fiorentina in attesa di restauro (un tondo con la \"Madonna col Bambino e San Giovannino\" e un\"Annunciazione\"), mentre un bel \"Cristo crocifisso\" su tavola sagomata, dopo il restauro, \u00e8 stato consegnato alla pieve di San Martino per ragioni di sicurezza.\nI lavori di restauro hanno portato alla luce vari affreschi: nella volta dell'abside \u00e8 stato rinvenuto un grandioso \"Cristo in trono benedicente\" affiancato dalle figure della \"Vergine\" e di \"San Giovanni Battista\", databile alla seconda met\u00e0 del Trecento."}
{"id": "1348077", "revid": "767487", "url": "https://it.wikipedia.org/wiki?curid=1348077", "title": "Contea di Pike (Arkansas)", "text": "La contea di Pike, in inglese Pike County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 11.303 abitanti. Il capoluogo di contea \u00e8 Murfreesboro.\nStoria.\nLa contea di Pike fu costituita nel 1833."}
{"id": "1348079", "revid": "773636", "url": "https://it.wikipedia.org/wiki?curid=1348079", "title": "Chiesa dei Santi Maria e Bartolomeo a Padule", "text": "La chiesa dei Santi Maria e Bartolomeo si trova a Padule, nel comune di Sesto Fiorentino, nella citt\u00e0 metropolitana di Firenze, diocesi della medesima citt\u00e0.\nStoria e descrizione.\nI documenti pi\u00f9 antichi riguardanti la chiesa risalgono al 990, epoca di grandi interventi di bonifica della piana fiorentina al fine di favorirne la viabilit\u00e0. Ed \u00e8 all'incrocio di due strade che dovevano collegare la Pieve di San Martino a Sesto con quella di Santo Stefano a Campi che probabilmente fu edificato un oratorio o una cappella privata, primo nucleo di quella che diventer\u00e0 la Chiesa di Santa Maria a Padule, dipendente dalla Pieve di San Martino di Sesto.\nSi ipotizza che durante il Medioevo essa fosse interamente affrescata al suo interno e fosse cresciuta di importanza tanto che, nel XVI secolo, al suo parroco fu affidata la cura della piccola Chiesa di san Lorenzo al Prato, successivamente passata sotto la giurisdizione della Pieve di San Martino.\nNel XVII secolo furono eseguiti vari lavori di ristrutturazione e fu arricchita di importanti opere d'arte. Sul finire degli anni 10 del 1600, col vescovo Marzi-Medici, si comincia a citare San Bartolomeo come contitolare della Chiesa.\nGli ultimi interventi di restauro risalgono alla fine degli anni 60 del '900, ad un periodo di trasformazione in senso industriale del territorio di Padule, di forte successiva urbanizzazione e conseguente incremento delle presenze alle funzioni religiose della parrocchia.\nPreceduta da un porticato ove sono collocati affreschi staccati della fine del XV secolo, mostra sulla facciata lo stemma della famiglia Venturi.\nGli altari laterali e la maggior parte dei dipinti risalgono alla fine del secondo decennio del Seicento. L'altare di destra reca la data 1630 e lo stemma dei Totti; la tela raffigura un'\"\"Annunciazione\" di Filippo Tarchiani, che esegu\u00ec anche il \"Martirio di San Bartolomeo\" (1628), sull'altare di sinistra.\nSulle pareti si trovano la \"Madonna col Bambino e i Santi Antonio e Francesco\" di Francesco Botti e la \"Vergine e il Bambino con i Santi Isidoro e Antonio abate\"\" di Alessandro Rosi, sul cui sfondo compare una piccola scena agreste con una coppia di buoi che tira l'aratro guidata da un angelo, una immagine che rinvia ai tempi in cui la popolazione contadina si rivolgeva a Sant'Isidoro per invocare protezione sul lavoro."}
{"id": "1348085", "revid": "1543377", "url": "https://it.wikipedia.org/wiki?curid=1348085", "title": "Tarcetta", "text": "Tarcetta (\"Tar\u010det\" in sloveno) \u00e8 una frazione del comune di Pulfero, comune autonomo fino al 1929 quando, unito al comune di Rodda, diede vita all'attuale comune di Pulfero.\nIl nome sembra fare riferimento al latino \"Trecenta\" (\"iugera\", unit\u00e0 di misura dei campi)."}
{"id": "1348086", "revid": "767487", "url": "https://it.wikipedia.org/wiki?curid=1348086", "title": "Calla (gruppo musicale)", "text": "I Calla sono un gruppo indie rock statunitense.\nSi sono formati a Brooklyn nello stato di New York nel 1997, ma la loro origine \u00e8 in Texas, dove Valle e Magruder gi\u00e0 dal 1993 erano componenti dei Factory Press, poi trasferito a New York nel 1995.\nI Calla esordiscono con un album strumentale dal titolo \"omonimo\"."}
{"id": "1348088", "revid": "767487", "url": "https://it.wikipedia.org/wiki?curid=1348088", "title": "Contea di Poinsett", "text": "La contea di Poinsett, in inglese Poinsett County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 25.614 abitanti. Il capoluogo di contea \u00e8 Harrisburg.\nStoria.\nLa contea di Poinsett fu costituita nel 1838."}
{"id": "1348089", "revid": "123367021", "url": "https://it.wikipedia.org/wiki?curid=1348089", "title": "Ploie\u0219ti", "text": "Ploie\u0219ti (in italiano \"Ploiesci\", desueto) \u00e8 una citt\u00e0 rumena di abitanti, capoluogo del distretto di Prahova nella regione storica della Muntenia.\nStoria.\nLa citt\u00e0 venne fondata nel 1596 durante il regno di Mihai Viteazul (Michele il Coraggioso). Nei secoli XVII e XVIII conobbe un consistente sviluppo come centro industriale e commerciale.\nGrazie alle risorse naturali presenti nella zona, in particolare petrolio (verso la met\u00e0 del XIX secolo l'area di Ploie\u0219ti era una delle pi\u00f9 importanti zone di produzione petrolifera). \nLa prima raffineria di petrolio \u00e8 stata fondata nel 1857, a R\u00e2fov, vicino a Ploie\u0219ti (Ploiesci), che si trova a 60 km da Bucarest, e fu la prima raffineria industriale di petrolio del mondo.Vennero costruite numerose infrastrutture quali scuole, ospedali e strutture di comunicazione. Nel 1864 venne aperta una strada che univa la citt\u00e0 a Bra\u0219ov, nel 1882 venne raggiunta dalla ferrovia.\nLa citt\u00e0 viene anche ricordata come la capitale della cosiddetta Repubblica di Ploie\u0219ti, repubblica di breve durata nata nel 1870 a seguito di una rivolta contro la monarchia romena.\nNel periodo tra le due guerre mondiali, le pi\u00f9 importanti compagnie petrolifere, in gran parte straniere, cominciarono ad installare impianti di produzione a Ploie\u0219ti. Nel 1939 le 12 raffinerie della citt\u00e0 fornivano l'80% del petrolio trattato nell'intera Romania.\nSebbene pesantemente danneggiata da un terremoto nel 1940, durante la Seconda guerra mondiale Ploie\u0219ti divenne la principale fornitrice di prodotti petroliferi della Germania nazista, essendone la Romania uno degli alleati. Fino all'inizio del 1943 la citt\u00e0 rimase immune dai bombardamenti alleati, invece il 1\u00ba agosto l'aviazione americana lanci\u00f2 un massiccio attacco contro le raffinerie con una flotta di 178 bombardieri B-24 che la fece diventare la citt\u00e0 pi\u00f9 colpita della Romania in tutta la guerra. Nel 1944 gli americani lanciarono attacchi decisivi partendo dalle basi aeree catturate in Italia e, nel mese di agosto, la citt\u00e0 venne conquistata dalle truppe sovietiche.\nDopo la guerra, il regime comunista nazionalizz\u00f2 l'intera industria petrolifera, impegnandovi massicci investimenti con l'obiettivo di modernizzare il paese e riparare i danni prodotti dalla guerra.\nSociet\u00e0.\nEvoluzione demografica.\nDalla caduta del regime comunista la citt\u00e0 ha conosciuto una lenta flessione della popolazione, sia a causa di una diminuzione della natalit\u00e0, sia soprattutto a causa dell'emigrazione.\nEsiste un progetto che dovrebbe far diventare Ploie\u0219ti il centro di un'area metropolitana comprendente altri 11 piccoli comuni vicini, che dovrebbe avere abitanti (al censimento del 2011).\nLa popolazione \u00e8 composta (secondo i dati del censimento del 18 marzo 2002, gli ultimi disponibili) per oltre il 90% da romeni, mentre le minoranze significative sono rappresentate da ungheresi, tedeschi e greci e abitanti di etnia rom.\nSport.\nCalcio.\nLa squadra principale della citt\u00e0 \u00e8 Petrolul Ploie\u0219ti."}
{"id": "1348090", "revid": "773636", "url": "https://it.wikipedia.org/wiki?curid=1348090", "title": "Chiesa di Santa Maria e San Jacopo a Querceto", "text": "La chiesa di Santa Maria e San Jacopo si trova a Querceto, frazione del comune di Sesto Fiorentino, in provincia di Firenze, diocesi della medesima citt\u00e0.\nStoria e descrizione.\nEretta intorno alla met\u00e0 del XIII secolo, fu ristrutturata nel XVIII secolo.\nHa un particolarissimo altare maggiore realizzato dalla manifattura Ginori di Doccia nella seconda met\u00e0 del XVIII secolo in maiolica traslucida che imita il marmo e decorato con sobri festoni bianchi. Il crocifisso dell'altar maggiore \u00e8 risalente al XVIII secolo, \u00e8 stato cambiato pochi anni fa in sostituzione di un altro crocifisso in porcellana, realizzato sempre dalla manifattura Ginori di Doccia, che per\u00f2 recava dietro la croce un sole dal diametro molto ampio che copriva gli enormi quadri retrostanti l'altare; infatti ora questo pregiato crocifisso si trova in una delle stanze del catechismo. Dinanzi all'altare la balaustra reca due stemmi con la quercia, emblema di Querceto.\nNel 1934 venne scoperto sulla parete dell'altare di sinistra un affresco frammentario; si tratta probabilmente di una \"Annunciazione\" di cui era dapprima visibile solo il volto e il busto della Vergine, ma \u00e8 stata da poco restaurata dall'Opificio delle pietre dure di Firenze, da una giovane restauratrice che ha usato la sua opera di restauro come tesi di laurea. Adesso quindi \u00e8 possibile vedere il corpo della Vergine per intero, un altare che sta alla sua sinistra e in basso un cane che gioca con il suo mantello, questa opera \u00e8 stata quasi sicuramente realizzata dalla scuola di Michele di Ridolfo del Ghirlandaio come \u00e8 scritto sulla targa in basso a destra che descrive l'affresco (che in realt\u00e0 \u00e8 una pittura su muro e se non fosse stata restaurata sarebbe andata persa negli anni).\nDa poco, inoltre, davanti all'affresco della Madonna, cio\u00e8 sul lato destro dell'altare, \u00e8 stata rinvenuta una nicchia vuota fatta apposta per contenere una statua. In seguito \u00e8 stata trovata tale statua, che raffigura una Vergine con Ges\u00f9 bambino in collo, ed \u00e8 stata posta nell'apposita nicchia."}
{"id": "1348093", "revid": "287204", "url": "https://it.wikipedia.org/wiki?curid=1348093", "title": "Ploiesti", "text": ""}
{"id": "1348094", "revid": "1305772", "url": "https://it.wikipedia.org/wiki?curid=1348094", "title": "Elisio", "text": ""}
{"id": "1348097", "revid": "25624", "url": "https://it.wikipedia.org/wiki?curid=1348097", "title": "Easyjet", "text": ""}
{"id": "1348098", "revid": "773636", "url": "https://it.wikipedia.org/wiki?curid=1348098", "title": "Monastero di San Domenico a Querceto", "text": "Il monastero di San Domenico si trova a Querceto, nel comune di Sesto Fiorentino, in provincia di Firenze, diocesi della medesima citt\u00e0.\nIn origine villa appartenuta alla famiglia Della Tosa, \u00e8 immerso in un grande parco e ha conservato il monumentale impianto rinascimentale seppure con modifiche posteriori.\nTra le opere d'arte, il \"\"Cristo crocifisso\" ligneo policromato del XIV secolo, chiamato il \"Crocifisso di Chiarito\" perch\u00e9 appartenuto alla comunit\u00e0 domenicana delle monache del Beato Chiarito, ed ha sempre accompagnato le monache nei numerosi cambiamenti di sede cui sono state costrette dalle vicende storiche; e un bel dipinto, datato 1520 e vicino ai modi di Ridolfo del Ghirlandaio, che raffigura la \"Vergine con due sante che protegge con il suo manto la comunit\u00e0 di monache\"\"."}
{"id": "1348100", "revid": "767487", "url": "https://it.wikipedia.org/wiki?curid=1348100", "title": "Contea di Polk (Arkansas)", "text": "La contea di Polk, in inglese Polk County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 20.229 abitanti. Il capoluogo di contea \u00e8 Mena.\nStoria.\nLa contea di Polk fu costituita nel 1844."}
{"id": "1348103", "revid": "773636", "url": "https://it.wikipedia.org/wiki?curid=1348103", "title": "Chiesa di San Lorenzo al Prato", "text": "La chiesa di San Lorenzo si trova a Sesto Fiorentino, in provincia di Firenze, diocesi della medesima citt\u00e0.\nLa chiesa, di origine romanica, dal 1575 fu oratorio della vicina villa gi\u00e0 di propriet\u00e0 Venturi e successivamente Corsi.\nDi struttura assai semplice, all'interno presenta un soffitto affrescato con \"San Lorenzo portato in cielo dagli angeli\"."}
{"id": "1348105", "revid": "767487", "url": "https://it.wikipedia.org/wiki?curid=1348105", "title": "Contea di Pope (Arkansas)", "text": "La contea di Pope, in inglese Pope County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 54.469 abitanti. Il capoluogo di contea \u00e8 Russellville.\nStoria.\nLa contea di Pope fu costituita nel 1829."}
{"id": "1348107", "revid": "1573940", "url": "https://it.wikipedia.org/wiki?curid=1348107", "title": "Oratorio di San Jacopo a Ceppeto", "text": "L'oratorio di San Jacopo si trova a Ceppeto, nel comune di Sesto Fiorentino, in provincia di Firenze, diocesi della medesima citt\u00e0.\nStoria e descrizione.\nL'oratorio conserva al suo interno piacevoli affreschi della fine del XVI secolo con la \"Vergine col Bambino e i santi Antonio abate e Rocco\".\nLo stemma della famiglia Catellini da Castiglione con tre ermellini rampanti, anch'esso affrescato sulla medesima parete dell'unico altare, ricorda il loro antico patronato che si estendeva fino a questa chiesetta, ma che copriva ben sei parrocchie (nel corso del tempo tutte soppresse) annesse alla pieve di Cercina che sorgeva nei loro vasti possedimenti."}
{"id": "1348112", "revid": "767487", "url": "https://it.wikipedia.org/wiki?curid=1348112", "title": "Contea di Prairie (Arkansas)", "text": "La contea di Prairie, in inglese Prairie County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 9.539 abitanti. I capoluoghi di contea sono due: Des Arc e De Valls Bluff.\nStoria.\nLa contea di Prairie fu costituita nel 1846."}
{"id": "1348115", "revid": "287204", "url": "https://it.wikipedia.org/wiki?curid=1348115", "title": "With Love, Ch\u00e9r", "text": "With Love, Cher \u00e8 il quarto album in studio da solista della cantante statunitense Cher, prodotto dall'allora marito Sonny Bono e pubblicato, come i precedenti, dalla Imperial Records.\nDescrizione.\nIl disco segue la stessa formula dei tre album precedenti: un mix di cover riarrangiate e pezzi nuovi scritti perlopi\u00f9 da Sonny esclusivamente per Cher. Il 45 giri super\u00f2 in termini di vendita il suo precedente album (anche se di poco) ma non riusc\u00ec comunque ad eguagliare il successo degli esordi. Colpa soprattutto, della formula ripetitiva di Cher e del cambiamento di gusti del pubblico.\nDal disco vennero comunque pubblicati ben quattro singoli: le reinterpretazioni \"Behind The Door\" e \"Hey Joe\" e due pezzi scritti da Sonny, \"Mama (When My Dollies Have Babies)\" (famosa in Italia per la reinterpretazione di Dalida) e l'ultima grande hit del decennio \"You Better Sit Down Kids\"."}
{"id": "1348118", "revid": "117499217", "url": "https://it.wikipedia.org/wiki?curid=1348118", "title": "Atomo idrogenoide", "text": "In meccanica quantistica un atomo idrogenoide \u00e8 un atomo costituito da un unico nucleo, comprendente Z protoni, e da un\nunico elettrone. Sistemi idrogenoidi sono di fatto l'atomo di idrogeno oppure un catione con un solo elettrone.\nLa sua funzione d'onda \u00e8 uguale a quella dell'atomo di idrogeno e si pu\u00f2 quindi risolvere esattamente, mentre per gli atomi multielettronici, a partire dall'elio, si potranno avere solo soluzioni approssimate."}
{"id": "1348119", "revid": "15756", "url": "https://it.wikipedia.org/wiki?curid=1348119", "title": "Ferrovia Campiglia Marittima-Piombino", "text": "La ferrovia Campiglia Marittima-Piombino, anche nota come \"ferrovia della Val di Cornia\", \u00e8 una linea ferroviaria italiana che, diramandosi dalla ferrovia Tirrenica, collega la stazione di Campiglia Marittima, presso l'abitato di Venturina Terme, al centro della citt\u00e0 di Piombino e al suo porto.\nStoria.\nLa nascita, nella seconda met\u00e0 del XIX secolo, di un importante polo siderurgico a Piombino spinse verso la creazione di un collegamento ferroviario tra l'abitato piombinese e l'entroterra toscano, in particolare con la vicina ferrovia Tirrenica, che dal 1867 collegava Livorno a Roma passando per il comune di Campiglia Marittima. Allo scopo di permettere un ulteriore sviluppo industriale della zona, nel 1879 si decise di dare il via alla progettazione di una diramazione della linea Tirrenica in direzione, appunto, di Piombino. Il 5 aprile 1892 la ferrovia Campiglia Marittima-Piombino, a binario unico e lunga circa 15 km, vide la luce e fu data in gestione alla \"Societ\u00e0 per le Strade Ferrate del Mediterraneo\". Successivamente, nel 1905, la gestione della linea pass\u00f2 a \"Ferrovie dello Stato\".\nPartendo dalla stazione di Campiglia Marittima, posta sulla ferrovia Tirrenica, la linea raggiungeva l'abitato di Piombino dopo aver superato le stazioni di Populonia e Portovecchio e dopo aver dato origine a numerosi raccordi diretti verso le industrie siderurgiche che sorgevano in territorio piombinese; la ferrovia, infatti, oltre a registrare da subito una discreta affluenza in termini di passeggeri trasportati, riscosse uno strabiliante successo per quanto concerne il traffico di merci.\nNel 1934 la linea fu interessata da un tragico incidente ferroviario: la sera del 18 febbraio un'automotrice ALb 48 proveniente da Campiglia Marittima, omettendo di attendere una precedenza, si scontr\u00f2 frontalmente con una locomotiva a vapore trainante quattro carrozze che transitava in direzione opposta. Il bilancio dell'incidente, che ebbe luogo nel tratto fra le stazioni di Populonia e Portovecchio, fu aggravato dall'incendio scaturito in seguito allo scontro e dall'elevata affluenza di passeggeri dovuta allo svolgimento in quel periodo del Carnevale di Piombino: in tutto si contarono sedici vittime.\nAlla fine degli anni Cinquanta del XX secolo furono avviati i lavori di realizzazione di una seconda stazione nel centro abitato di Piombino, denominata \"Piombino Marittima\", che avrebbe servito la zona del porto della citt\u00e0. Per raggiungere la nuova stazione, inaugurata il 1\u00ba marzo 1961, i treni provenienti da Campiglia Marittima dovevano effettuare un regresso nella stazione di Piombino. Il nuovo scalo, posto a ridosso del Molo Elba del porto, fu ideato al fine di agevolare lo spostamento dei passeggeri diretti verso l'isola d'Elba e supportarne cos\u00ec lo sviluppo turistico.\nLa stazione di Piombino Marittima fu teatro di un altro incidente avvenuto sulla linea: il 31 luglio 1983 il treno \"Freccia dell'Elba\", che avrebbe dovuto concludere la corsa presso lo scalo portuale di Piombino, non riusc\u00ec ad arrestarsi a causa dell'eccessiva velocit\u00e0 accumulata, quindi sfond\u00f2 il paraurti del binario della stazione terminale della linea e precipit\u00f2 in mare. La prima elettromotrice, una ALe 840, risult\u00f2 interamente sommersa dall'acqua, seguita dalla prima rimorchiata, una Le 800, che per\u00f2 si inabbiss\u00f2 solo parzialmente. La seconda rimorchiata e l'elettromotrice di coda si urtarono tra loro; l'incidente fortunatamente non ebbe vittime, in quanto il convoglio era vuoto ed i macchinisti riuscirono a salvarsi gettandosi dal convoglio in corsa.\nIl 2 ottobre 1985 fu attivato il raddoppio di binario fra lo scalo di Populonia e la nuova stazione di Fiorentina di Piombino. Sul finire degli anni Ottanta fu avviata la progettazione e realizzazione di una nuova stazione marittima a Piombino, vista anche la pericolosit\u00e0 della posizione dello scalo dimostrata dall'incidente del 1983. La stazione di Piombino Marittima fu arretrata di un centinaio di metri e fu eliminato il passaggio a livello sulla trafficata strada portuale intersecata dalla ferrovia. Nei primi anni Novanta l'attuale stazione marittima piombinese fu inaugurata.\nAd oggi la linea mantiene una certa rilevanza sia per il trasporto di passeggeri che per il trasporto di merci. Il traffico passeggeri \u00e8 particolarmente sostenuto durante il periodo estivo, dato il grande afflusso di turisti verso il porto di Piombino che collega via nave la Toscana alle isole dell'Arcipelago toscano, nonch\u00e9 alla Sardegna e alla Corsica. Il traffico merci \u00e8 anch'esso elevato ed \u00e8 legato soprattutto all'attivit\u00e0 del vasto stabilimento siderurgico di Piombino, collegato alla ferrovia per mezzo di vari raccordi.\nCaratteristiche.\nLa linea \u00e8 interamente elettrificata a 3000 volt a corrente continua. Il tracciato si presenta a doppio binario nella tratta Campiglia Marittima-Fiorentina di Piombino, mentre diviene a binario unico da quest'ultima stazione fino al terminale di Piombino Marittima. La linea si separa dalla ferrovia Tirrenica tramite due raccordi in configurazione \"a triangolo\", che permettono ai treni provenienti da Livorno di evitare un regresso, con obbligatoria sosta, presso la stazione di Campiglia Marittima. Un'inversione di marcia \u00e8 comunque necessaria presso l'impianto di Piombino, essendo questo una stazione di testa, sia per i treni diretti a Piombino Marittima che per i convogli diretti a Campiglia Marittima.\nLungo il tracciato della ferrovia \u00e8 presente una sola breve galleria tra le stazioni di Fiorentina e Portovecchio, all'altezza della frazione di Gagno. Le stazioni di Fiorentina e Portovecchio sono entrambe chiuse al traffico passeggeri e sono adibite al solo traffico merci; poco dopo lo scalo di Fiorentina di Piombino si origina un lungo raccordo merci non elettrificato destinato a servire gli impianti dello stabilimento siderurgico di Piombino."}
{"id": "1348120", "revid": "791279", "url": "https://it.wikipedia.org/wiki?curid=1348120", "title": "Kenpachi Zaraki", "text": " \u00e8 uno dei personaggi della serie manga e anime \"Bleach\" di Tite Kubo. \u00c8 il capitano dell'undicesima compagnia del Gotei 13.\n\u00c8 arrivato quindicesimo nell'ultima classifica dei personaggi pi\u00f9 amati della serie su Shonen Jump, con un totale di 3385 voti.\nAspetto e personalit\u00e0.\nAlto e dal fisico asciutto e imponente, Kenpachi ha la parte sinistra del volto solcata da una cicatrice lunga e sottile; cicatrici simili sono presenti su entrambi i pettorali. Porta i lunghi capelli raccolti in numerose trecce con dei campanelli mentre la sua espressione, specie nel caso in cui incontri un avversario capace di farlo divertire, \u00e8 caratterizzata da un sinistro sorriso dal quale si intravedono i canini molto pronunciati. Inizialmente porta una benda che gli copre l'occhio destro e che gli avvolge anche il collo, mentre dopo la battaglia di Karakura indossa una nuova benda senza fili e i suoi capelli sono pi\u00f9 lunghi e senza le campanelle.\nHa un carattere violento e attaccabrighe ma rispetta un suo codice d'onore: si dimostra infatti sempre fedelissimo ai suoi sottoposti anche se a volte ci\u00f2 pu\u00f2 comportare qualche rischio e si rifiuta di uccidere un avversario che \u00e8 stato sconfitto o che non \u00e8 al suo livello.\nA differenza degli altri Shinigami, Zaraki non combatte perch\u00e9 avverte il dovere di eliminare gli Hollow ma per il semplice piacere che la battaglia gli procura: \u00e8 infatti costantemente alla ricerca di avversari capaci di metterlo in difficolt\u00e0 e, proprio per questo, si mette volutamente in una posizione di svantaggio in modo da potersi godere tali battaglie. La benda che porta ha infatti la funzione di sigillare, almeno in parte, l'enorme quantit\u00e0 di reiatsu del capitano, mentre i campanelli con cui raccoglieva i capelli servivano a \"suggerire\" al suo avversario un suo movimento.\nLa sua resistenza \u00e8 superiore a quella di qualunque altro Shinigami.\nAnche se rispetta tutti i suoi sottoposti sembra che l'unica persona a cui sia legato veramente sia il suo luogotenente: rispetta infatti tutti i consigli di Yachiru, anche se spesso si rivelano errati.\nStoria.\nLe esatte origini di Zaraki sono avvolte nel mistero: nella saga della Guerra dei Mille Anni viene rivelato che fin dalla tenera et\u00e0 possedeva una potenza inaudita che gli consentiva di abbattere chiunque incrociasse; questo fece ben presto nascere in lui la speranza di trovare qualcuno abbastanza forte da resistergli.\nDopo aver sterminato un'intera squadra di Shinigami si impadron\u00ec della Zanpakuto di uno di essi e ne riscrisse l'identit\u00e0 (come Ichigo far\u00e0 poi con quella di Rukia); poco dopo si trover\u00e0 a confrontarsi con l'allora Kenpachi, Yachiru Unohana, trovando in lei la prima vera sfida della sua vita: i due si ferirono vicendevolmente (lei al volto, lui al collo), ma trovandosi capace di uccidere persino tale avversario Zaraki subir\u00e0 una sorta di un trauma psicologico che lo port\u00f2 ad autolimitare la propria forza. Da allora in poi ogni volta che si trover\u00e0 in pericolo di vita liberer\u00e0 un frammento del suo vero potere.\nSempre alla ricerca di persone forti contro cui battersi, Kenpachi vagabondava senza meta e senza nome all'interno della Soul Society e precisamente nel distretto ottanta, chiamato Zaraki (dal quale deriva il suo nome, un luogo pieno di ladri e assassini), dove incontr\u00f2 i suoi futuri sottoposti: il primo di essi fu una bambina che non aveva paura n\u00e9 di lui n\u00e9 della sua spada anche se era poco pi\u00f9 di una poppante e che Kenpachi chiam\u00f2 Yachiru, decidendo nella stessa occasione anche il proprio nome.\nIn seguito affronter\u00e0 Ikkaku riuscendo a sconfiggerlo: da allora questi gli giurer\u00e0 fedelt\u00e0 assoluta, tanto che non vorr\u00e0 mai lasciare la sua divisione anche se avr\u00e0 la possibilit\u00e0 di fare carriera. Successivamente Zaraki uccise Kiganj\u014d, il precedente capitano dell'Undicesima Divisione, per prendersi il suo posto; durante lo scontro nell'Hueco Mundo con il Quinta Espada Nnoitra Jirga, Kenpachi rivela di aver ricevuto lezioni di Kendo da Yamamoto in seguito al suo ingresso nell'Undicesima Divisione.\nAppena saputo dell'intrusione del gruppo di Ichigo Kurosaki all'interno della Soul Society, si mette subito alla ricerca del pi\u00f9 forte di loro trovandolo, anche dopo le indicazioni del suo sottoposto Ikkaku, in Ichigo: fra i due vi sar\u00e0 una dura lotta e Kenpachi sar\u00e0 costretto, per la prima volta nel manga, a togliersi la benda che tratteneva la sua vera forza, ma alla fine non vi sar\u00e0 un vincitore. Questa condizione viene considerata da Zaraki un'umiliante sconfitta.\nSuccessivamente si schiera dalla parte di Ichigo e compagni: con Orihime caricata sulle spalle, cercher\u00e0 di raggiungere di nuovo il ragazzo dai capelli arancioni per un nuovo duello. Nella ricerca incontra due capitani e i loro vice: affronter\u00e0, cos\u00ec, prima Kaname T\u014dsen, riportando una facile vittoria anche se il nemico usa contro di lui il suo Bankai e, in seguito, Sajin Komamura.\nArrivato insieme ad altri capitani a Las Noches, si dirige subito verso Nnoitra, trovandosi di fronte prima Tesla, uno dei suoi seguaci: il capitano sconfigge la Fraccion con un unico colpo e affronta l'Espada in battaglia. Viene ferito gravemente al petto quando tenta di trafiggere l'occhio sinistro di Nnoitra, stupito dall'inefficacia dell'attacco (dovuta al fatto che l'Espada presenta il foro tipico degli Hollow proprio al posto dell'occhio sinistro), ma riesce a replicare, anche grazie ad un attacco di Nnoitra che gli toglie la benda, e infligge una gravissima ferita all'Espada, che per\u00f2 rilascia la sua Zanpakut\u014d e pare curarsi dalle ferite subite. Viene nuovamente ferito quasi a morte per due volte poco dopo il rilascio, ma non demorde, ignorando le ferite. Decide cos\u00ec di ricorrere alla sua pi\u00f9 potente tecnica, che dice di odiare perch\u00e9 la considera \"roba da fighetti\": il Kendo. Impugna cos\u00ec la spada con entrambe le mani, e il suo reiatsu aumenta in modo incredibile, ma l'Espada non pare accorgersene e carica il capitano, che lo taglia quasi a met\u00e0. Poi, quando sta per andarsene, Nnoitra lo carica un'ultima volta, irritato dal suo comportamento Zaraki lo finisce.\nIn seguito interviene in favore di Ichigo contro l'Espada Yammy Rialgo, insieme a Byakuya Kuchiki, avendo facilmente la meglio sull'Espada. I due a breve iniziano un litigio riguardo a chi avrebbe dovuto dare il \"colpo di grazia\" a Yammy (il tutto incoraggiato sarcasticamente da Mayuri). L'Espada si riprende furioso scagliando un potentissimo Cero sui due shinigami. Questo fa degenerare la discussione tra Zaraki e Byakuya che sfodera il suo Bankai, ma vengono entrambi nuovamente interrotti da un attacco di Yammy che, mettendosi tra i due, riceve in pieno volto la potenza degli attacchi dei due capitani. Furente di rabbia per esser stato ferito e schernito dai due capitani, l'Espada inizia a mutare forma cambiando completamente il proprio aspetto fisico, spiegando dunque ai due il potere della sua Resurrecci\u00f3n, chiamata proprio \"Ira\". Mayuri, che continua ad osservare lo scontro a distanza, non manca di continuare a deridere i due capitani, suggerendo loro di non farlo crescere ulteriormente altrimenti l'autopsia sarebbe stata pi\u00f9 difficile. Alla fine della battaglia ritorna alla Soul Society assieme a Byakuya, avendo sconfitto l'ultimo Espada. Rispondendo ad una domanda di un suo sottoposto su come sia stata la battaglia, dice che \u00e8 stata una lotta noiosa.\nArriva a Karakura assieme al suo fidato terzo seggio per aiutare Ichigo. Poco prima che il capitano della 6\u00aa divisione sparisca con Tsukishima, chiede a Kuchiki di lasciarlo combattere con il suo avversario poich\u00e9 lo ritiene il pi\u00f9 forte. Il capitano viene interrotto da Giriko, un fullbringer con un potere legato al tempo, che grazie ad esso diventa enorme. Mentre parla, per\u00f2, viene squarciato da un velocissimo attacco di Kenpachi, visibilmente seccato per la poca forza del suo avversario.\nFa la sua apparizione davanti al leader del Vandenreich, Yhwach, dopo aver sconfitto tre Stern Ritter (\"Q\", \"R\" e \"Y\") da solo, suscitando stupore tra i Quincy. Dopo aver apostrofato gli Stern Ritter come \"incapaci\", si fionda contro Bach, uscendo tuttavia dallo scontro sconfitto e gravemente ferito. Dopo essere riuscito a scampare a morte certa, Kenpachi ingagger\u00e0, sotto gli ordini del nuovo comandante generale Shunsui Kyoraku, un combattimento mortale con Retsu Unohana nel livello pi\u00f9 basso delle prigioni della Soul Society, in modo che la donna possa insegnare a Zaraki \"l'arte di uccidere\", per prepararlo alla battaglia con il Vandenreich. Durante lo scontro vengono svelati alcuni retroscena del passato di Unohana e Zaraki, e probabilmente spiegato il perch\u00e9 dell'incapacit\u00e0 del capitano dell'undicesima divisione di comunicare con la propria zanpakuto.\nDopo un violento scontro tra i due \"Kenpachi\", Zaraki sconfigge Unohana trafiggendola al collo, come successe nel loro primo scontro. Immediatamente dopo aver sconfitto Unohana, la Zanpakuto di Zaraki gli si rivolge per comunicargli il suo nome.\nDurante la seconda invasione, Zaraki, di ritorno dallo scontro con Unohana, salva la sua luogotenente Yachiru da un attacco dello Stern Ritter \"V\", Gremmy Thoumeaux. Prima di iniziare a combattere contro il suo avversario, rivela ad Isane Kotetsu di aver effettivamente ucciso Unohana, e quindi di averne ereditato il nome. Durante il combattimento contro Gremmy, Zaraki rilascia per la prima volta la sua Zanpakut\u014d, Nozarashi, per distruggere un meteorite generato dallo stesso Stern Ritter e diretto verso il Seireitei. Dopo essere riuscito a sconfiggere Gremmy, ormai sfinito, viene attaccato da quattro sternritter contemporaneamente ma viene salvato dall'intervento di Ichigo.\nDopo essersi ripreso raggiunge il palazzo reale assieme a Kurotsuchi. Qui incontra lo Sternritter \"C\", Pernida Parnkgjas, rivelatosi essere la Mano Sinistra del Re delle Anime. Dopo aver perso l'utilizzo di un braccio a causa del potere dell'avversario, viene colpito da Mayuri con il suo Shikai, impedendo in questo modo a Pernida di prendere il controllo degli arti di Zaraki. Finito il combattimento, Kenpachi viene messo da Mayuri in una \"camera di guarigione\", dove si riprende dai danni subiti. Uscito dalla camera, si dirige ad affrontare lo Sternritter \"M\" assieme a Byakuya ed a Hitsugaya. Nonostante stesse combattendo senza la benda viene ferito gravemente. In quel momento compare Yachiru che, rivelando di essere lo spirito della spada Nozarashi, gli consegna l'energia per poter finalmente rilasciare il suo Bankai. Grazie ad esso riesce a mettere in difficolt\u00e0 il suo avversario, ma non riuscendo a contenere la potenza del Bankai perde l'utilizzo di un braccio. Una volta ripresosi disattiva il Bankai e aiuta Byakuya e Hitsugaya a fronteggiare il nemico.\nPassati dieci anni dalla sconfitta di Ywach, Zaraki \u00e8 ancora Capitano dell'undicesima divisione con Ikkaku come luogotenente.\nSubordinati.\nEcco una lista dei suoi subordinati, sia quelli attuali che quelli che per poco tempo sono passati sotto il suo comando:\nCapacit\u00e0 personali.\nZaraki possiede delle abilit\u00e0 quasi impareggiabili persino per gli altri capitani, che come i suoi avversari lo definiscono \"un vero mostro\": la sua forza fisica \u00e8 impressionante e gli permette di atterrare personaggi del calibro di Komamura o Nnoitra Jirga con poco sforzo nonch\u00e9 di sfondare muri e tagliare interi edifici con relativa facilit\u00e0; vanta inoltre una resistenza incredibile, grazie alla quale \u00e8 in grado di uscire con pochissimi danni da attacchi violentissimi e di continuare a combattere a piena potenza anche con ferite che ucciderebbero uno shinigami comune: \u00e8 stato infatti in grado di resistere alla potenza combinata delle Zanpakut\u014d di Komamura e T\u014dsen e ha combattuto egregiamente con Nnoitra anche quando questi aveva sfoderato la sua Resurrecci\u00f3n. Si \u00e8 inoltre dimostrato in grado di respingere il Cero di un Espada con una sola mano.\nNon possiede grandi capacit\u00e0 analitiche ma \u00e8 comunque in grado di elaborare velocemente strategie che, seppur semplici, si dimostrano molto efficaci.\nPrevalentemente brandisce la sua spada con una sola mano, sferrando fendenti potentissimi ma nel contempo molto rapidi; la sua tecnica pi\u00f9 potente \u00e8 tuttavia il \"Kendo\", che consiste nel combattere tenendo la spada con entrambe le mani: cos\u00ec facendo si focalizza l'energia spirituale nella spada e se ne aumenta a dismisura la forza distruttiva. Kenpachi afferma, tuttavia, di non amare il suo utilizzo perch\u00e9 la ritiene \"roba da fighette\" e perch\u00e9, data la sua potenza, ucciderebbe facilmente l'avversario senza pi\u00f9 divertirsi.\nNonostante il suo quantitativo di reiatsu sia straordinario (l'unico paragonabile a quello di Ichigo) in realt\u00e0 esso, anche senza benda, \u00e8 solo una parte irrisoria della vera quantit\u00e0 di reiatsu di cui \u00e8 dotato Zaraki che, a detta di Unohana, da bambino era molto pi\u00f9 potente che da adulto: quando combatte contro il capitano della Quarta Divisione per poter risvegliare i suoi veri poteri e finalmente conoscere il nome della sua spada, cosa che gli darebbe accesso allo Shikai, Kenpachi arriva in punto di morte per circa cento volte e ognuna di esse risveglia una certa quantit\u00e0 di reiatsu sopita in lui, facendo quindi intendere che la sua reale quantit\u00e0 di reiatsu sia a dir poco colossale.\nZanpakut\u014d.\nFino alla saga della guerra dei mille anni Kenpachi \u00e8 l'unico capitano a non conoscere il nome della propria Zanpakut\u014d, di conseguenza non era in grado di utilizzare n\u00e9 lo Shikai n\u00e9 tanto meno il Bankai; alla fine del combattimento con Ichigo, nonostante il disinteresse fino ad allora mostrato per la capacit\u00e0 di \"combattere insieme alla propria spada\", lo shinigami si sforza di chiamarla non ottenendo per\u00f2 alcun risultato, in quanto ancora incapace di comprenderne veramente il potere. \u00c8 solo dopo lo scontro con Unohana che la stessa Zanpakuto si rivolge per la prima volta a Zaraki rivelandogli il proprio nome, Nozarashi (\u91ce\u6652, letteralmente \"consumata dalle intemperie / ossa esposte in un campo\", in riferimento al \"Nozarashi Kiko\" di Matsuo Bash\u014d).\nNella sua forma sigillata la spada risulta insolitamente lunga, dalla lama completamente senza filo e rovinata in pi\u00f9 punti e dal guardamano il cui motivo ricorda quello di un osso; l'elsa bianca e il fodero sono inoltre avvolti da bende.\nLo Shikai viene rilasciato al comando \"ingurgita / bevi\" (\u5451\u3081 \"nome\"): l'arma diventa un'enorme mannaia dal lungo manico fasciato da bende e dalla punta squadrata, racchiusa in una bordatura su cui \u00e8 presente un foro dal quale pendono alcuni filamenti. Il design di Nozarashi in questo stato di rilascio sembra essere ispirato alla mannaia cinese da carne. Quest'arma si \u00e8 dimostrata straordinariamente potente, tanto che Kenpachi \u00e8 stato in grado di polverizzare un gigantesco meteorite che avrebbe devastato il Seireitei con un solo fendente.\nDurante lo scontro con lo Stern Ritter \"M\" Yachiru rivela a Kenpachi che \u00e8 lei il vero spirito della spada e subito dopo gli fa ottenere il Bankai: questo rende la pelle del capitano rossa e gli fa spuntare un paio di corna sulla fronte dandogli a tutti gli effetti l'aspetto di un Oni; la mannaia dello Shikai si spezza e riduce le sue dimensioni ma aumenta a dismisura la forza fisica, la velocit\u00e0 e i riflessi del capitano, tanto da renderlo capace di staccare il braccio dello Stern Ritter con un solo morso e successivamente dividerlo in due con un unico fendente. In questo stato, tuttavia, Zaraki non sembra essere in grado di controllarsi, tanto che la sola pressione del suo reiatsu \u00e8 cos\u00ec elevata da quasi tranciare in due il suo stesso braccio ad ogni colpo.\nPoteri e abilit\u00e0.\nNel \"libro delle anime\" di Bleach, il databook ufficiale della serie redatto da Tite Kubo, \u00e8 presente uno schema che riassume tutte le sue caratteristiche:"}
{"id": "1348126", "revid": "228587", "url": "https://it.wikipedia.org/wiki?curid=1348126", "title": "Quattro amiche e un paio di jeans (serie)", "text": "Quattro amiche e un paio di jeans \u00e8 una serie di libri per ragazze di Ann Brashares. Edita in Italia dalla Fabbri, i libri raccontano della storia di quattro ragazze che acquistano un paio di jeans magici che va bene ad ognuna di loro, anche se hanno tutte taglie diverse. I personaggi principali sono Bridget Vreeland, Lena Kaligaris, Carmen Lowell, e Tabitha \"Tibby\" Rollins. Dal primo libro \u00e8 stato tratto un film nel 2005. Nel 2008 \u00e8 uscito il sequel, tratto dal quarto e ultimo libro della Brashares, \"Per sempre in blu. Quattro amiche e un paio di jeans\"."}
{"id": "1348133", "revid": "1391549", "url": "https://it.wikipedia.org/wiki?curid=1348133", "title": "Contea di Pulaski (Arkansas)", "text": "La contea di Pulaski, in inglese Pulaski County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 361.474 abitanti. Il capoluogo di contea \u00e8 Little Rock.\nStoria.\nLa contea di Pulaski fu costituita nel 1818."}
{"id": "1348136", "revid": "78273", "url": "https://it.wikipedia.org/wiki?curid=1348136", "title": "Scylding", "text": ""}
{"id": "1348137", "revid": "287204", "url": "https://it.wikipedia.org/wiki?curid=1348137", "title": "Gypsid", "text": ""}
{"id": "1348138", "revid": "287204", "url": "https://it.wikipedia.org/wiki?curid=1348138", "title": "Salid", "text": ""}
{"id": "1348140", "revid": "287204", "url": "https://it.wikipedia.org/wiki?curid=1348140", "title": "Cambid", "text": ""}
{"id": "1348142", "revid": "287204", "url": "https://it.wikipedia.org/wiki?curid=1348142", "title": "Argid", "text": ""}
{"id": "1348143", "revid": "1429175", "url": "https://it.wikipedia.org/wiki?curid=1348143", "title": "Megan Burns", "text": "Biografia.\nHa interpretato il ruolo di Hannah nel film \"28 giorni dopo\".\nAlla Mostra internazionale d'arte cinematografica di Venezia del 2000 ha ricevuto Premio Marcello Mastroianni per la sua interpretazione nel film \"Liam\"."}
{"id": "1348144", "revid": "287204", "url": "https://it.wikipedia.org/wiki?curid=1348144", "title": "Calcid", "text": ""}
{"id": "1348145", "revid": "287204", "url": "https://it.wikipedia.org/wiki?curid=1348145", "title": "Durid", "text": ""}
{"id": "1348146", "revid": "287204", "url": "https://it.wikipedia.org/wiki?curid=1348146", "title": "Cryid", "text": ""}
{"id": "1348147", "revid": "1745361", "url": "https://it.wikipedia.org/wiki?curid=1348147", "title": "Capriccio", "text": ""}
{"id": "1348148", "revid": "287204", "url": "https://it.wikipedia.org/wiki?curid=1348148", "title": "Via Cappello", "text": "Via Cappello \u00e8 un'importante strada pedonale che si trova a Verona; situata nel cuore del centro storico, corrisponde ad un tratto dell'antico \"cardo\" massimo della Verona romana, proseguendo via Leoni e terminando in piazza Erbe.\nStoria.\nIn et\u00e0 romana, la strada corrispondeva a quel tratto di cardine massimo che immetteva nel foro di Verona, l'attuale piazza Erbe. Dopo l'edificazione della chiesa di San Sebastiano, cominci\u00f2 ad essere popolarmente chiamata \"strada San Sebastian\", anche se negli statuti cittadini del 1450 venne ufficialmente definita \"via Regia verso ponte delle Navi\", compresa la sua continuazione in via Leoni. Detta anche \"via degli Ebrei\" nel XVII secolo, per la presenza di una sinagoga, nella revisione toponomastica del 1822 veniva per\u00f2 ancora chiamata \"via San Sebastiano\", assumendo l'attuale toponimo di \"via Cappello\" solamente nel 1871. Quest'ultima denominazione deriva dall'insegna di un'osteria che a inizio Novecento era ancora in servizio, collocata nell'attuale casa di Giulietta, dove il simbolo del cappello si pu\u00f2 ancora vedere raffigurato nella chiave di volta dell'arco del cortile.\nDescrizione.\nLa strada inizia da piazza Erbe e termina in corrispondenza dell'intersezione con vicolo Amanti, in prossimit\u00e0 di porta Leoni, da cui poi prosegue l'omonima via Leoni. In quest'ultimo tratto di strada, la seconda guerra mondiale ha portato ad un sconvolgimento della morfologia di questa porzione di citt\u00e0: gli ordigni lanciati dagli alleati durante i bombardamenti aerei hanno infatti provocato la distruzione della barocca chiesa di San Sebastiano, di cui sopravvive solo il campanile e al posto della quale \u00e8 stata realizzata la biblioteca civica, inaugurata il 2 giugno 1980 e realizzata su progetto di Pier Luigi Nervi, mentre di fronte \u00e8 andato completamente perduto palazzo Bertani, edificio del XV secolo che rappresentava uno dei pi\u00f9 importanti esempi di gotico fiorito in citt\u00e0.\nDa qui, addentrandosi verso il cuore della citt\u00e0, via Cappello tende a restringersi repentinamente e ad assumere il tipico aspetto di molte vie centrali veronesi. In questo secondo tratto della strada si trovano alcuni edifici interessanti dal punto di vista storico e artistico: il primo si trova al civico 35 e si tratta di palazzo Gemma, monumentale esempio di architettura settecentesca classicheggiante, al cui interno nasconde un elegante cortile dotato di puteale marmoreo; quasi di fronte, al civico 12, si trova l'edificio pi\u00f9 interessante, palazzo Negri, realizzato all'inizio dell'Ottocento e caratterizzato da una dimensione notevole e per questo motivo difficilmente osservabile dalla stretta via Cappello, dotato all'interno di un grande e sontuoso atrio, con un grande scalone marmoreo che conduce al piano nobile; quindi la famosa casa di Giulietta, che si distingue dagli altri palazzi prospicienti la strada per il paramento in mattoni di laterizio a vista, con un aspetto tipicamente medievale e ingentilito solamente da una finestra rinascimentale; infine, ormai gi\u00e0 in piazza Erbe, si trova al civico 3 la casa-torre detta dei Scalabrini, recante in alto un orologio e coronata da una merlatura ghibellina."}
{"id": "1348149", "revid": "6340", "url": "https://it.wikipedia.org/wiki?curid=1348149", "title": "Skj\u00f6ldung", "text": ""}
{"id": "1348150", "revid": "125266639", "url": "https://it.wikipedia.org/wiki?curid=1348150", "title": "Kate Austen", "text": "Kate Austen, nome completo Katherine Anne Austen, \u00e8 un personaggio della serie televisiva \"Lost\", interpretato da Evangeline Lilly.\nNella storia Kate \u00e8 un personaggio difficile con un passato complicato e segreto da svelare: \u00e8 una criminale ricercata dalla polizia e dall'FBI.\nBiografia.\nPrima dello schianto.\nNata e cresciuta nello Iowa, Kate \u00e8 figlia della cameriera Diane Janssen e di Sam Austen, sergente maggiore del 75\u00ba Ranger Regiment e veterano della guerra del Golfo. Quando Kate ha cinque anni i suoi genitori divorziano e Diane sposa un uomo violento e alcolizzato di nome Wayne Janssen. Quando \u00e8 ancora una bambina Kate viene scoperta a rubare in un negozio, ma la fa franca poich\u00e9 Jacob si offre di pagare la merce rubata; Jacob chiede a Kate di non rubare mai pi\u00f9. Molti anni dopo Kate uccide Wayne dopo aver scoperto che era il suo padre biologico, omicidio che confessa alla madre prima di sparire. Diane chiama le autorit\u00e0, cos\u00ec Kate viene arrestata e scortata dallo sceriffo Edward Mars. Kate riesce temporaneamente a fuggire e va a parlare con Sam, il quale le dice di non averle mai rivelato che Wayne era il suo vero padre perch\u00e9 sapeva che l'avrebbe ucciso.\nKate vola a Miami sotto lo pseudonimo di \"Monica\", dove presto sposa un ufficiale di polizia chiamato Kevin Callis. A seguito di un pericolo di gravidanza scampato e dell'acquisto da parte di Kevin di due biglietti della Oceanic per la Costa Rica per la loro luna di miele, Kate confessa a Kevin il suo passato da fuggitiva e corregge il suo caff\u00e8 con un sedativo prima di sparire. Dopo mesi di spostamenti lungo gli Stati Uniti sotto diversi falsi nomi, Kate apprende che Diane \u00e8 affetta da cancro, cos\u00ec decide di andarla a visitare. Kate chiede aiuto al suo amico d'infanzia Tom Brennan che organizza un incontro tra Kate e Diane. Quando Kate prova a scusarsi con lei, Diane inizia ad urlare di paura, costringendo Kate e Tom a lasciare velocemente l'ospedale. Un agente di polizia spara per\u00f2 verso la loro auto, uccidendo Tom e costringendo Kate a fuggire a piedi dal luogo dell'incidente.\nMesi dopo Kate organizza insieme ad alcuni criminali una rapina nel Nuovo Messico per rubare la cassetta di sicurezza dove si trova l'aeroplanino giocattolo di Tom.\nSuccessivamente Kate vola in Australia dove, mentre dorme in un ovile, viene scoperta da un agricoltore di nome Ray Mullen. Presentandosi come una escursionista canadese, Kate lavora nella fattoria per tre mesi. Quando Ray scopre che Kate \u00e8 una fuggitiva la denuncia per incassare la taglia di 23000$. Scortata dallo sceriffo Mars, Kate si imbarcher\u00e0 sul volo 815 della Oceanic Airlines diretto a Los Angeles che precipiter\u00e0 sull'isola.\nDopo lo schianto.\nPrima stagione.\nDopo essere sopravvissuta allo schianto, Kate si imbatte in Jack Shephard, che vuole che la ragazza gli cucia una ferita alla spalla. Quella notte i due esplorano l'area interna dell'isola alla ricerca area della cabina di pilotaggio dell'aereo, accompagnati da Charlie. Una volta l\u00ec vengono per\u00f2 sorpresi dall'apparizione del \"mostro\", che uccide il pilota. Dopo il ritorno alla spiaggia si unisce ad altri sopravvissuti per accompagnare Sayid nel suo tentativo di migliorare la ricezione di un messaggio disturbato. Dopo essere ritornata, Kate esamina le condizioni dello sceriffo Marsh, che tenter\u00e0 di strangolarla. Successivamente si trova a parlare con lo sceriffo, che le chieder\u00e0 di ucciderlo; ella chiede a Sawyer di farlo, ma quest'ultimo fallisce peggiorando solo le condizioni di Mars e costringendo Jack a farlo lui. Quando Jack scopre delle grotte naturali nell'isola e propone di trasferirsi l\u00e0, Kate decide di rimanere alla spiaggia. Successivamente, quando Sawyer viene torturato da Sayid per farsi dire dove ha messo gli inalatori per l'asma di Shannon che molti credono abbia lui, quest'ultimo dice a Kate che le riveler\u00e0 dove essi si trovino solo dopo che l'avr\u00e0 baciato. Dopo il bacio, Sawyer le dice che non li ha lui.\nQuando scopre la valigetta dello sceriffo, lei e Sawyer lottano per averne il possesso, ma Kate chiede aiuto a Jack per risolvere la faccenda, il quale decide che apriranno la cassetta insieme. Kate continua ad avere un atteggiamento di aiuto al campo, e si unisce al gruppo che andr\u00e0 alla ricerca dei rapiti Claire e Charlie e che torner\u00e0 solo con quest'ultimo. Quando, due settimane dopo, Claire ritorna, Kate collabora anche nella cattura di Ethan. Mentre si trova alle grotte con Jack, viene incaricata di andare a recuperare l'alcol quando arriva Locke che trasporta Boone ferito mortalmente. Kate fa una deviazione quando scopre nella giungla Claire avere le doglie, trovandosi costretta a far partorire il bambino senza l'aiuto di Jack.\nQuando la Rousseau arriva alla spiaggia per avvertire i sopravvissuti dell'imminente arrivo degli Altri, questa conduce Kate, Jack, Locke, Hurley e Arzt alla Roccia Nera per recuperare la dinamite da portare alla botola scoperta nella giungla. Una volta fatta esplodere la botola, lei e gli altri scrutano dentro.\nSeconda stagione.\nKate scende per prima all'interno della botola, seguita poco dopo da Locke. Una volta dentro viene bloccata da Desmond. Kate si introduce in un condotto di aerazione ed arriva in una stanza con un computer, si arma con un fucile e riesce a sopraffare Desmond dopo l'arrivo di Jack. Ella danneggia il computer con un colpo partito accidentalmente, causando il panico in Desmond che fugge via. Kate far\u00e0 parte del turno a rotazione per digitare i numeri nel computer. Mentre sta raccogliendo della frutta Kate vede un cavallo nero come quello che aveva provocato l'incidente stradale grazie a cui era riuscita a fuggire dallo sceriffo Mars, prima di precipitare sull'isola. Quando ritorna al bunker, in preda alle allucinazioni crede che Wayne stia comunicando con lei attraverso Sawyer e sembra iniziare ad uscire fuori di testa, lasciando il Cigno confusa. Alla fine torner\u00e0 al Cigno per prendersi cura di Sawyer e gli confesser\u00e0 parzialmente il suo delitto credendo di parlare con Wayne. Quando Michael va alla ricerca di suo figlio Walt con Jack, Locke e Sawyer, Kate decide di seguirli di nascosto, ma viene catturata dagli Altri. Cos\u00ec, quando Jack si rifiuta di accondiscendere alla richiesta di Tom di consegnare le armi, quest'ultimo mostra Kate presa in ostaggio costringendo gli uomini ad arrendersi.\nQuando il bambino di Claire si ammala, Kate si unisce a lei in una spedizione nella giungla per andare a cercare la Rousseau e chiederle aiuto. Le tre si inoltrano nella giungla, dove scoprono la stazione Caduceo. Successivamente, Kate e Jack scoprono un misterioso carico di cibo nella giungla. I due ritornano al Cigno, dove l'ostaggio \"Henry Gale\" si \u00e8 rivelato essere un impostore. In seguito, Kate e Jack ritornano nella linea di confine dove hanno incontrato gli Altri per proporre loro uno scambio di ostaggi tra Ben e Walt. I due si accampano per la notte ed improvvisamente un esausto e ferito Michael sbuca fuori dalla boscaglia. Michael li invita a seguirlo al campo degli Altri quando si sar\u00e0 ristabilito. Il giorno dopo, Kate, Jack, Sawyer e Hurley accompagnano Michael alla volta del campo degli Altri, ma, traditi da quest'ultimo, subiscono un'imboscata, vengono imbavagliati e condotti al molo dagli Altri.\nTerza stagione.\nKate viene rinchiusa in una gabbia opposta a quella di Sawyer e viene costretta, insieme a quest'ultimo, a lavorare per gli Altri in una cava di pietra sotto il controllo di Pickett. Dopo aver scoperto di trovarsi su un'isola diversa da quella principale (l'isola Idra), Kate e Sawyer hanno un rapporto sessuale senza sapere di essere osservati da Jack attraverso un monitor di sorveglianza. Quando Jack la contatta attraverso la radio di Pickett, la informa di avere un buon vantaggio per fuggire, cos\u00ec lei e Sawyer scappano verso la spiaggia. Li incontrano Alex, che d\u00e0 loro la sua barca dopo che essi hanno salvato il suo fidanzato Karl che stava subendo il lavaggio del cervello.\nUna volta alla spiaggia dell'isola principale, Kate riprende Sayid e Locke per non essersi preoccupati di salvare Jack, quindi va con essi nella giungla e trova la Rousseau, la quale \u00e8 d'accordo nell'aiutarli dopo aver appreso di sua figlia Alex. I quattro si inoltrano nella giungla, dove scoprono la stazione Fiamma. Li vengono a contatto con Mikhail Bakunin, uno degli Altri, e lo prendono ostaggio. I quattro riprendono il loro cammino arrivando alla baracche degli Altri, dove scorgono Jack che nel frattempo ha socializzato con gli Altri. Quella sera Kate avvicina Jack, ma gli Altri catturano lei e Sayid. Kate viene addormentata con il gas ed il giorno dopo si sveglia nella giungla ammanettata a Juliet. Le due si dirigono alla spiaggia con Jack e Sayid.\nDopo essere ritornati, Kate \u00e8 ancora diffidente nei confronti di Juliet, specialmente quando quest'ultima instaura una relazione con Jack. Successivamente, apprende dell'arrivo sull'isola di Naomi. In seguito a Kate viene illustrato il piano di Jack e Juliet per affrontare gli Altri dato il loro imminente arrivo. Lei va insieme alla maggior parte dei sopravvissuti verso la torre radio. Durante il tragitto, Sawyer le dice che sta tornando indietro ad aiutare gli altri sopravvissuti alla spiaggia. Il gruppo incappa in Alex e Ben e prende ostaggio quest'ultimo.\nQuarta stagione.\nKate segue la scia di sangue di Naomi fino ad essere attaccata dalla stessa, che improvvisamente muore. Dopo il confronto tra Jack e John, Kate decide di andare con il primo, ma interroga Sawyer quando questi decide di andare con Locke. Successivamente, Kate e Jack fanno l'incontro di Daniel Faraday, paracadutatosi sull'isola, credendo che sia arrivato per salvarli. Dopo aver trovato anche Miles Straume, Kate e Jack conducono i due membri dell'equipaggio del \"Kahana\" al corpo di Naomi sotto la minaccia di una pistola.\nIn seguito, il gruppo trova Frank Lapidus, arrivato sull'isola con l'elicottero. Dopo aver appreso la posizione dell'ultimo membro del team, Charlotte Staples Lewis, Kate accompagna Sayid e Miles alle baracche. L\u00ec vengono per\u00f2 catturati da Locke. Kate decide di rimanere alla baracche, nel tentativo di estrapolare informazioni su quello che si sa di lei nella terraferma a Miles. Miles le dice che le risponder\u00e0 solo se pu\u00f2 prima parlare con Ben, cos\u00ec Kate organizza l'incontro ma viene scovata da Locke. Kate passa la notte con Sawyer e gli dice di non essere incinta; Sawyer si mostra esageratamente sollevato, facendo infuriare Kate che torna alla spiaggia. Quando Sawyer ritorna con Miles e Aaron, ella decide di prendersi cura di Aaron quando Sawyer rivela della sparizione di Claire. Successivamente, Kate e Sayid decidono di seguire Jack e Sawyer, partiti per salvare Hurley, per aiutarli nel caso venissero attaccati dai mercenari di Martin Keamy. I due incontrano per\u00f2 gli Altri, e si uniscono a loro per sconfiggere i mercenari. I Sei della Oceanic e Sawyer, che ha deciso di andare dove va Kate, salgono tutti a bordo dell'elicottero di Lapidus diretto al cargo, ma durante la tratta si scopre che l'elicottero perde carburante e va alleggerito. Decide di sacrificarsi Sawyer che, dopo aver sussurrato a Kate un favore da compiere per lui ed averla baciata, si getta nell'oceano, consentendo ai compagni di proseguire.\nDopo l'isola.\nQuarta stagione.\nDopo essere ritornata, Kate si presenta al suo processo per l'assassinio del padre. Kate incontra la madre a cui restano pochi mesi di vita; quest'ultima le dice di non voler pi\u00f9 testimoniare contro di lei a patto che possa incontrare suo nipote. Kate rifiuta il patto, ma Diane vuole riconciliarsi con la figlia e non testimonia comunque a suo sfavore. Al processo le viene proposto l'accordo che prevede dieci anni di probatoria con l'obbligo di non poter lasciare la California, che Kate accetta senza rimpianti dato che adesso ha un figlio a cui badare.\nDopo il processo, Kate inizia una relazione stabile con Jack, il quale recita anche il ruolo di padre di Aaron. La relazione va avanti, e Jack chiede a Kate di sposarlo, la quale accetta felicemente. Il loro rapporto si incrina quando Jack intuisce che Kate sta segretamente svolgendo dei lavori per Sawyer, ed un giorno, dopo un'accesa discussione, Jack abbandona l'appartamento mettendo fine alla loro relazione.\nQuinta stagione.\nKate viene a sorpresa visitata da un avvocato che chiede un campione di sangue di Kate ed Aaron per determinare il loro grado di parentela. Norton, il legale, si rifiuta di rivelare chi sia il suo cliente e Kate nega lui il campione di sangue. Kate va a visitare Sun e rivela all'amica che dei misteriosi avvocati sono andati a trovarla per indagare se Aaron sia veramente suo figlio. Sun la mette in guardia e le dice che il loro intento \u00e8 solo quello di prendere Aaron, e che Kate dunque dovr\u00e0 fare qualsiasi cosa per proteggerlo. Cos\u00ec Kate lascia Aaron alle cure di Sun e si reca all'ufficio di Norton; una volt\u00e0 l\u00ec Norton si rifiuta di acconsentire alla sua richiesta di incontrare il suo cliente e la informa perentorio che perder\u00e0 il bambino. Pertanto Kate e Jack pedinano Norton fino alla casa del suo cliente, il quale si rivela essere Carole Littleton, la madre di Claire. Jack entra nell'appartamento per parlare con la donna, dove si rende conto che lei non \u00e8 il cliente che Kate sta cercando. In seguito, quando incontra Ben al molo, Kate capisce il cliente \u00e8 lui.\nKate per\u00f2 si rende conto di non essere in grado di crescere Aaron e decide di lasciarlo a sua nonna Carole prima di imbarcarsi per il volo 316 della Ajira Airways.\nIl ritorno sull'isola nel 1977.\nDurante il volo, Kate viene colpita da un fascio di luce e finisce, insieme a Jack e Hurley, sull'isola nel 1977. Poco dopo i tre incontrano Sawyer (ora in una relazione sentimentale con Juliet) che li informa dello sfasamento temporale e del fatto che adesso lui e gli altri rimasti sull'isola lavorano per il Progetto DHARMA. Anche Kate ne diviene membro assumendo il compito di meccanico.\nDopo che Sayid ha sparato al piccolo Ben, Kate gli salva la vita portandolo da Richard Alpert. Successivamente, Kate si rifiuta di assecondare il piano di Jack di far esplodere la bomba all'idrogeno e torna alla Base del Progetto DHARMA, dove viene catturata e messa nel sottomarino insieme a Sawyer e Juliet.\nL\u00ec convince i due a fuggire dal sottomarino per fermare Jack e Sayid intenti a far esplodere la bomba H sul Cigno. Cos\u00ec i tre rubano un mazzo di chiavi da un componente dell'equipaggio, quindi impongono al comandante del \"Galaga\" di riemergere. Tornati sull'isola, i tre si riuniscono con Jack, Jin, Sayid e Hurley. Nonostante Sawyer tenti di persuadere Jack a non usare la bomba, i suoi tentativi risultano vani. Cos\u00ec Kate dice a Jack che se egli crede veramente che far detonare la bomba sia la migliore cosa da fare lei lo aiuter\u00e0.\nOra sono tutti dalla stessa parte. Jack si avvicina al Cigno con la bomba, ma viene notato da Phil, arrivato come rinforzo per proteggere gli scavi; si scatena cos\u00ec un conflitto a fuoco tra i sopravvissuti e il Progetto DHARMA, ma James riesce a prendere in ostaggio Phil permettendo a Jack di gettare nel foro la bomba, la quale tuttavia non esplode. La sacca \u00e8 per\u00f2 ormai perforata, e tutti gli oggetti di metallo nell'area cominciano ad essere attratti verso il foro; Juliet viene colpita e accidentalmente avvolta da una catena finendo all'interno del foro e, nonostante gli sforzi di Kate e James per salvarla, vi precipita dentro.\nTuttavia Juliet, all'ignaro degli altri, riesce a sopravvivere alla caduta, raggiungendo la bomba ancora inesplosa. Comincia cos\u00ec a colpirla con rabbia con le sue ultime forze, fino a farla esplodere.\nSesta stagione.\nSull'isola.\nKate si risveglia dopo la deflagrazione della bomba insieme a Sawyer, Miles, Hurley, Jin e Jack nel 2007.\nDopo aver assistito impotente alla morte di Juliet, Kate e gli altri del gruppo si dirigono al Tempio, seguendo le indicazioni date da Jacob a Hurley.\nSawyer riesce a scappare dal Tempio durante una discussione. Kate si offre di andarlo a recuperare, accompagnata da Jin e da due Altri, i quali rivelano che Claire \u00e8 ancora viva.\nBen presto anche la ragazza scappa, stordendo gli Altri e abbandonando Jin. Si riunisce con Sawyer alla Base: l'uomo sta piangendo nella casa che era stata sua e di Juliet, e si d\u00e0 la colpa della morte della donna, perch\u00e9 \u00e8 stato lui a farla rimanere sull'isola. Kate lo lascia e si incammina, decisa a ritrovare Claire\nMentre \u00e8 di ritorno al Tempio, Kate incontra Jack ed Hurley diretti al Faro; Kate rifiuta di unirsi a loro e preferisce proseguire sulla sua strada alla ricerca di Claire.\nKate, tornata al Tempio, riesce ad avere un colloquio con Claire e le dice della sorte di Aaron.\nNel contempo il falso Locke, sotto le sembianze del fumo nero, entra nel Tempio e stermina chiunque si trovi sulla sua strada. Kate riesce a salvarsi scendendo nella buca in cui \u00e8 prigioniera Claire.\nSulle note della ninna nanna di Claire, Kate lascia il Tempio con gli Altri, Sayid, Claire ed il falso Locke.\nAll'inizio apparentemente pacifica nei confronti di Kate, Claire la aggredisce rivelando tutta la sua rabbia nei confronti della ragazza che le ha portato via il suo bambino. Kate chiede aiuto a Sayid che invece resta solo a guardare. A salvarla \u00e8 il falso Locke, che spiega a Claire come Kate abbia solo fatto quello che doveva. Pi\u00f9 tardi, parla con Kate e le dice che anche lui ha avuto una madre pazza, prima di assumere la forma attuale. Tornati al campo, Claire abbraccia Kate e la perdona.\nNella realt\u00e0 parallela.\nLo scoppio della bomba ha creato una realt\u00e0 alternativa nella quale il volo Oceanic 815 riesce ad atterrare senza problemi a Los Angeles nel 2004, mentre l'isola \u00e8 sprofondata nell'oceano.\nKate riesce a sfuggire allo sceriffo e, fuori dall'aeroporto, dirotta un taxi, che per\u00f2 ha gi\u00e0 un passeggero a bordo: Claire.\nL'autista del taxi riesce a scappare ed \u00e8 la fuggitiva a dover impugnare il volante. Poco dopo, fa scendere anche Claire dall'auto e si dirige verso un'officina, dove si fa togliere le manette. Mentre si cambia, trova nella borsa che ha preso a Claire tutto il necessario per accudire un bambino e una foto della ragazza incinta. Kate torna cos\u00ec sui suoi passi e prima accompagna Claire dalla famiglia che avrebbe dovuto adottare il bambino (ora per\u00f2 costituita solo dalla potenziale madre, che \u00e8 stata lasciata dal marito e non vuole pi\u00f9 adottare il piccolo), quindi all'ospedale, dopo che Claire comincia ad avere le contrazioni. Accudita da un medico, il dottor Goodspeed, Claire accetta di prendere delle medicine per ritardare il parto, ora troppo anticipato. In seguito, dopo aver sviato dei detective a caccia di Kate, d\u00e0 alla ragazza la sua carta di credito e le due si salutano.\nDurante una fuga verr\u00e0 arrestata da Sawyer, che la condurr\u00e0 nella prigione della centrale di polizia. L\u00ec arriveranno anche Sayid e Desmond (costituitosi appositamente per incontrare i suoi due ex-compagni). I tre riusciranno a fuggire, grazie all'aiuto di Ana Lucia, prima di essere trasferiti al carcere della contea. Kate si recher\u00e0 assieme a Desmond ad un concerto organizzato dalla famiglia Widmore, in cui suoneranno anche i Driveshaft; l\u00ec incontrer\u00e0 Claire, che durante la serata verr\u00e0 assistita nel parto proprio da Kate e Charlie, come accadde sull'isola; sar\u00e0 questo evento a risvegliare nei tre i ricordi sopiti dell'esperienza nell'isola.\nSuccessivamente sar\u00e0 proprio Kate a convincere Jack ad \"farsi una ragione\" della propria morte, e sieder\u00e0 accanto a lui nel momento finale, in cui la luce brillante invader\u00e0 la chiesa.\nCapacit\u00e0.\nKate \u00e8 una criminale dotata di grandi capacit\u00e0 manipolative che utilizza soprattutto sugli uomini per raggiungere i suoi scopi.\nHa ottenuto una breve formazione sulle tecniche di sopravvivenza e nell'uso delle armi da suo padre adottivo, un soldato del 75th Ranger Regiment. \u00c8 in grado di seguire le tracce degli uomini e degli animali, ma non ai livelli di John Locke e Mr. Eko.\n\u00c8 in grado di difendersi discretamente in un combattimento corpo a corpo.\nConcezione e sviluppo del personaggio.\nInizialmente, gli sceneggiatori avrebbero voluto che la protagonista della serie fosse proprio Kate, la quale avrebbe dovuto avere una famiglia sull'aereo, i cui componenti sarebbero morti durante l'incidente, ma la ABC si oppose alla decisione di far morire Jack nella prima puntata, quindi il personaggio di Kate fu cambiato radicalmente. Evangeline Lilly, tra l'altro, ha rischiato di non poter recitare nella serie, in quanto, essendo canadese, ha avuto difficolt\u00e0 a trovare un visto per poter lavorare negli Stati Uniti (la serie, infatti, \u00e8 stata girata alle Hawaii), quindi, nel frattempo, gli sceneggiatori hanno provinato anche altre attrici, tra cui Yunjin Kim, che poi non fu presa nel ruolo in quanto nel frattempo Evangeline Lilly era riuscita ad ottenere tutti i documenti per poter lavorare negli Stati Uniti. Tuttavia, gli sceneggiatori vollero comunque tenere l'attrice coreana nella serie, sicch\u00e9 scrissero appositamente per lei il personaggio di Sun."}
{"id": "1348155", "revid": "1873140", "url": "https://it.wikipedia.org/wiki?curid=1348155", "title": "Paco Plaza", "text": "Tra i film che ebbero pi\u00f9 successo: \"El segundo nombre\" e \"I delitti della luna piena\" - (\"Romasanta\"). \nBiografia.\nPaco Plaza si diploma inizialmente in \"Regia Cinematografica\" a Madrid e si laurea in \"Scienze della Formazione\" a Valencia. La sua carriera da regista inizia con dei cortometraggi che lo lanciarono nel mondo del cinema. Esordisce nel 1995 con il film \"Tropismos\", ma non ha molto successo. Deve aspettare il 2003 per dirigere il suo capolavoro \"Second Name\" ed il 2004 per \"I delitti della luna piena\". Il suo ultimo lavoro con la collaborazione di Jaume Balaguer\u00f3 nel 2007 con \"Rec\". Successivamente porta in scena Rec 2 e Rec 3 - La genesi, diretto interamente da lui."}
{"id": "1348159", "revid": "767487", "url": "https://it.wikipedia.org/wiki?curid=1348159", "title": "500 lire &quot;Mondiali di Calcio&quot; - II emissione", "text": "Oltre ad un dittico composto dalle monete d'argendo da 200 lire e 500 lire, la Zecca di Roma, per commemorare i mondiali di calcio tenutisi in Italia nel 1990, ha coniato anche una singola moneta d'argento da 500 lire. \nDati tecnici.\nAl dritto \u00e8 ritratta al centro un'allegoria della Repubblica Italiana volta a sinistra nelle cui chiome si vede, sulla destra, l'immagine della Coppa del Mondo, in giro \u00e8 scritto \"\" mentre la firma dell'autore si trova in basso lungo il bordo. \nAl rovescio \u00e8 rappresentata una colomba con l'ulivo nel becco, simbolo di pace, sotto di essa sono riportate la data e il segno di zecca ; sullo sfondo \u00e8 disegnato un pallone da calcio che diviene immagine del globo terrestre. In giro \u00e8 scritto \"\", in basso lungo il bordo \u00e8 riportata l'indicazione del valore.\nNel contorno: \"\" in rilievo\nIl diametro \u00e8 di 29 mm, il peso di 11 g e il titolo \u00e8 di 835/1000\nLa moneta \u00e8 presentata nella duplice versione fior di conio e fondo specchio, rispettivamente in 67.500 e 24.500 esemplari."}
{"id": "1348168", "revid": "1494169", "url": "https://it.wikipedia.org/wiki?curid=1348168", "title": "Oggetti non stellari nella costellazione del Cane Minore", "text": "Principali oggetti non stellari presenti nella Costellazione del Cane Minore."}
{"id": "1348171", "revid": "852776", "url": "https://it.wikipedia.org/wiki?curid=1348171", "title": "Gerald Green (cestista)", "text": "Biografia.\n\u00c8 fratello di Garlon e cugino di Danny, a loro volta cestisti.\nGerald Green viene soprannominato il \"guerriero con quattro dita\" perch\u00e9 a causa di un incidente di cui fu vittima all'et\u00e0 di 11 anni con un canestro in giardino perse met\u00e0 dell'anulare della mano destra. Dopo di allora solo 5 anni pi\u00f9 tardi ha tentato un'altra schiacciata.\nCaratteristiche tecniche.\nGiocatore molto atletico molto abile a schiacciare in quanto dotato di grande elevazione, oltre ad avere un atteggiamento grintoso in campo.\nCarriera.\nHigh school.\nGerald Green cresce nella squadra della Gulf Shores Academy. Negli anni qui, riusc\u00ec a farsi notare, diventando uno dei migliori. Ha anche partecipato e vinto nella McDonald's All-American Slam Dunk Contest, battendo l'ex Duke Josh McRoberts. I suoi Nickname sono tanti: \"G - Money\", \"Double G\", \"Ice\", \"High 5\"; per il suo stile di gioco \u00e8 stato spesso paragonato a Tracy McGrady.\nNBA (2005-2009).\nBoston Celtics (2005-2007).\nGerald Green doveva originariamente passare alla Oklahoma State University, ma decise di dichiararsi eleggibile per il draft NBA 2005. Nel Draft venne scelto come 18\u00ba dai Boston Celtics.\nDurante la pre-season si fece notare con buonissime prestazioni, ma nella stagione NBA incontr\u00f2 alcune difficolt\u00e0, non riuscendo a trovare spazio (coperto nel proprio ruolo dall'All Star e capitano biancoverde Paul Pierce). Viene quindi mandato ripetutamente in D-League per accumulare minuti e esperienza.\nAlla fine della stagione, chiude con 11,8 minuti, 5,2 punti e 1,2 rimbalzi di media a partita. Si fa notare particolarmente con un buzzer beater contro i Pacers e con due schiacciate contro i Raptors.\nNonostante le sue buonissime prestazioni nella parte finale della stagione 2005-06, in quella successiva part\u00ec lentamente, chiuso non solo da Paul Pierce, ma anche da Wally Szczerbiak. Infortunatisi entrambi, riusc\u00ec a giocare di pi\u00f9, facendo il suo debutto in quintetto base contro i 76ers. Col ritorno di Wally Szczerbiak perse nuovamente il posto in quintetto.\nTermin\u00f2 la stagione con 10,4 punti, 2,6 rimbalzi e 1,0 assist di media.\nIl 17 febbraio 2007 partecip\u00f2 allo Slam Dunk Contest, vincendolo a scapito di Nate Robinson, Dwight Howard e Tyrus Thomas.\nMinnesota Timberwolves (2007-2008).\nIl 31 luglio 2007 passa ai Minnesota Timberwolves, nell'ambito dell'operazione che porta Kevin Garnett ai Boston Celtics.\nParentesi agli Houston Rockets (2008).\nIl 21 febbraio 2008 \u00e8 stato ceduto agli Houston Rockets, squadra della sua citt\u00e0 natale, in cambio di Kirk Snyder e una seconda scelta al draft NBA 2010. Tuttavia l'8 marzo viene tagliato dai Rockets, dopo una sola partita giocata con la squadra texana, e diventa cos\u00ec free agent.\nDallas Mavericks (2008-2009).\nIl 1\u00ba luglio 2008 firma un contratto annuale con i Dallas Mavericks, con i quali disputa 38 partite.\nCon i Mavs disputa per la prima volta in carriera i playoffs, in cui gioca 6 partite.\nEsperienze all'estero: Russia e Cina (2009-2011).\nIl 12 dicembre 2009 si accas\u00f2 in Russia al Lokomotiv Kuban, mentre la stagione seguente ha militato nelle file del Krasnye Krylya Samara, sempre in Russia; nel 2011 ha invece giocato in Cina, con i Foshan Dralions.\nD-League e ritorno nella NBA (2011-).\nLos Angeles D-Fenders (2011-2012) e New Jersey Nets (2012).\nIl 13 dicembre 2011 torn\u00f2 nella NBA firmando con i Los Angeles Lakers, per essere per\u00f2 tagliato il 22 dicembre, poco prima dell'avvio della stagione regolare.\nIl 28 dicembre firm\u00f2 con i Los Angeles D-Fenders, squadra della NBA Development League affiliata proprio ai Los Angeles Lakers.\nIl 27 febbraio i New Jersey Nets lo misero sotto contratto per 10 giorni, tuttavia le buone prestazioni verranno premiate con altri 10 giorni di contratto firmato nel mese di marzo; una volta scaduto questo ulteriore contratto, la squadra del New Jersey gli fa firmare un accordo fino alla fine della stagione. Il momento migliore della seconda carriera di Green in NBA avvenne l'11 marzo 2012, nella partita contro gli Houston Rockets: con un prodigioso stacco da terra, che lo porta con la testa oltre l'anello, esegu\u00ec una schiacciata \"windmill\" completando uno spettacolare alley-oop. Chiuse la stagione con 12,9 punti, 1,1 assist e 3,5 rimbalzi di media in 31 partite giocate.\nIndiana Pacers (2012-2013).\nIl 12 luglio 2012, nuovamente free agent, firm\u00f2 un contratto triennale con gli Indiana Pacers.\nA Indiana torna a disputare i play-off a 4 anni di distanza. I Pacers nei PO arrivano fino alle finali di Conference dove vengono sconfitti in gara-7 dai Miami Heat di LeBron James.\nPhoenix Suns (2013-2015).\nIl 27 luglio 2013 pass\u00f2 via trade insieme a Miles Plumlee e una futura prima scelta ai Phoenix Suns in cambio di Luis Scola che and\u00f2 agli Indiana Pacers. Con la franchigia dell'Arizona disputa un'ottima stagione culminata con un career high di 41 punti nella sfida casalinga contro gli Oklahoma City Thunder. Nonostante il suo grande contributo la squadra non raggiunge per\u00f2 i playoff piazzandosi nona a ovest con un record di 48 vittorie e 34 sconfitte. Tir\u00f2 molto bene da 3 punti in stagione (40%) e fu il migliore nella lega come percentuali nei tiri dall'angolo sinistro (54,1%).\nPer via delle sue prestazioni \u00e8 stato candidato al MIP, arrivando secondo dietro al compagno di squadra Goran Dragi\u0107.\nL'anno successivo, seppur con un leggero calo, Gerald Green mantiene delle buone statistiche, ma ancora una volta i Suns non raggiungono i play-off (il record finale della squadra \u00e8 stato di 39 vittorie e 43 sconfitte, 9 vittorie in meno dell'anno precedente).\nMiami Heat (2015-2016).\nIl 10 luglio 2015 passa ai Miami Heat.\nCon la franchigia della Florida ricopr\u00ec il ruolo di riserva di Dwyane Wade. Vista la sua duttilit\u00e0 pot\u00e9 giocare anche da ala piccola e per questo il 27 Novembre part\u00ec titolare al posto dell'infortunato Luol Deng. Quel giorno Green mise a segno 25 punti, contribuendo alla vittoria degli Heat sui New York Knicks per 97-78.\nIl 2 aprile 2016 Green miglior\u00f2 il suo record stagionale di punti nella gara esterna vinta per 112-106 contro i Sacramento Kings: questa volta Green (che part\u00ec nel quintetto base come guardia al posto dell'infortunato Dwyane Wade) segn\u00f2 30 punti.\nTorn\u00f2 dopo tre anni a giocare nei play-off, in cui gioc\u00f2 12 delle 14 partite degli Heat (tutte da subentrato, non riuscendo per la terza volta in carriera a disputare una partita da titolare nella post-season) che dopo aver vinto la serie contro gli Charlotte Hornets per 4-3, col medesimo risultato persero quella contro i Toronto Raptors nelle semifinali di conference.\nRitorno ai Boston Celtics (2016-2017).\nIl 27 luglio 2016 torn\u00f2 a giocare nei Boston Celtics. L'8 gennaio 2017 segn\u00f2 15 punti in 15 minuti nella gara interna vinta 117-108 contro i New Orleans Pelicans. Nella partita successiva giocata (e persa per 114-106) in trasferta contro i Toronto Raptors Green segn\u00f2 14 punti. A fine anno Green disput\u00f2 47 partite in RS, con la squadra che si qualific\u00f2 alla post-season da prima a est. Gerald per la prima volta gioc\u00f2 da titolare nella post-season, anche se non fu fisso in quanto di 13 partite giocate (su 18 totali) n\u00e9 gioc\u00f2 7 da titolare. I Celtics dopo aver eliminato in ordine Chicago Bulls (4-2 dopo essere andati sotto 0-2) e Washington Wizards (4-3), vennero eliminati per 4-1 dai Cleveland Cavaliers nelle finali di Conference. Nonostante le ottime prestazioni fornite, a fine anno non venne rifirmato dai celtici.\nMilwaukee Bucks, ritorno agli Houston Rockets e ritiro (2017-2021).\nIl 24 settembre 2017 firm\u00f2 con i Milwaukee Bucks, che il 15 ottobre durante la pre-season lo tagliarono.\nIl 28 dicembre 2017 firm\u00f2 un contratto non garantito con gli Houston Rockets, tornando cos\u00ec a giocare nella squadra della sua citt\u00e0. Il 4 gennaio 2018 segn\u00f2 27 punti nella vittoria esterna per 116-98 contro gli Orlando Magic. Il 5 gennaio 2018 segn\u00f2 29 punti nella sconfitta interna per 124-114 contro i Golden State Warriors. A seguito delle ottime prestazioni nelle prime 5 partite con i Rockets venne tagliato Bobby Brown per far s\u00ec che il suo contratto diventasse garantito.\nIl 5 febbraio 2020 venne ceduto via trade ai Denver Nuggets, da cui venne tagliato dopo 1 giorno.\nIl 1\u00b0 dicembre 2020 fece ritorno agli Houston Rockets, venendo tagliato 18 giorni dopo.\nIl 22 ottobre 2021, dopo una stagione da svincolato, annuncia il proprio ritiro dalla pallacanestro."}
{"id": "1348175", "revid": "114325", "url": "https://it.wikipedia.org/wiki?curid=1348175", "title": "Dan (re)", "text": ""}
{"id": "1348177", "revid": "71155", "url": "https://it.wikipedia.org/wiki?curid=1348177", "title": "Kong Fuzi", "text": ""}
{"id": "1348179", "revid": "16073", "url": "https://it.wikipedia.org/wiki?curid=1348179", "title": "Skj\u00f6ldunga saga", "text": ""}
{"id": "1348180", "revid": "16073", "url": "https://it.wikipedia.org/wiki?curid=1348180", "title": "Saga di Skjoldung", "text": ""}
{"id": "1348182", "revid": "15756", "url": "https://it.wikipedia.org/wiki?curid=1348182", "title": "Hattu\u0161ili III", "text": "Il \"Re\" del Nord.\nUltimo dei figli di Mur\u0161ili II e della sposa principale Gassulawiya, pareva destinato a non sopravvivere all'infanzia per la salute che subito mostr\u00f2 particolarmente cagionevole; per questa ragione il padre lo \"consacr\u00f2\" alla dea \"Ishtar di Samuha\", di cui poi fu sacerdote ed a cui rimase devoto fino alla fine dei suoi giorni.\nSuo fratello maggiore Muwatalli II era il \"Tuhkanti\" designato dal padre, ed infatti alla morte di questi (1295) fu lui a salire al trono; Hattusili invece intraprese inizialmente la \"carriera\" religiosa come sacerdote di Ishtar, per poi venire nominato dal fratello \"Gal Mesedi\", capo delle guardie reali.\nQuelli di inizio 13^ secolo furono anni di grandi tensioni tra le due potenze egemoni del vicino Oriente, gli Ittiti ed appunto gli Egizi; i due imperi si toccavano in area siriana, e lo scontro era inevitabile. In preparazione a questo, Muwatalli spost\u00f2 la capitale pi\u00f9 a Sud, a Tarhuntassa, in zona pi\u00f9 prossima alle operazioni militari, dividendo cos\u00ec l'impero in due parti, e nomin\u00f2 proprio Hattusili governatore del Nord, in un vasto territorio di difficile controllo per le continue incursioni dei barbari Kaska dalla regione del Ponto anatolico. Il territorio su cui regnava Hattusili comprendeva oltre alla storica capitale \u1e2aattu\u0161a anche la citt\u00e0 di Hakpis, ove si install\u00f2 la corte.\nHattusili lavor\u00f2 con grande diplomazia, approcciando il problema della poca stabilit\u00e0 del confine Nord in modo totalmente diverso dal passato: oltre a ripopolare la zona a Nord di Hattusa con famiglie ittite provenienti dalle zone meridionali dell'Impero, strinse accordi proprio con le trib\u00f9 Kaska, con concessioni ed aiuti, che ebbero l'effetto di limitare al minimo le scorrerie di queste popolazioni che flagellavano da decenni il Nord Ittita.\nQuando scoppi\u00f2 definitivamente la guerra con l'Egitto, uno scontro epocale tra le due superpotenze egemoni preannunciato da quasi un secolo di schermaglie, Muwatalli affid\u00f2 proprio ad Hattusili il comando delle forze militari ittite.\nNel 1274 a.C. Egizi ed Ittiti si scontrarono nella celeberrima battaglia di Kadesh, in area siriana, sul confine tra i due imperi, con le forze egiziane guidate da Ramses II in persona. Lo scontro vide schierati decine di migliaia di soldati su ambo i fronti e, dopo un favorevole inizio per gli Ittiti, si concluse senza autentici vincitori e con gravi perdite su ambo i fronti.\nTuttavia gli Ittiti non solo mantennero tutti i domini dell'area siriana compresi gli ultimi territori sottratti agli Egizi dove il faraone aveva contrattaccato, ma si spinsero ancora pi\u00f9 a Sud nel controllo del territorio, sottraendo protettorati agli Egizi e risultando alla fine gli effettivi vincitori dello scontro, nel quale lo stesso Ramses sfugg\u00ec di un soffio alla cattura.\nSulla via del ritorno al Nord, durante una cerimonia religiosa, il quarantenne Hattu\u0161ili conobbe una giovane sacerdotessa di Ishtar appena quindicenne, Puduhepa figlia del Sacerdote Pentishparri, se ne innamor\u00f2 e la spos\u00f2.\nNacque cos\u00ec in modo anomalo un legame che sarebbe durato a lungo ed avrebbe caratterizzato la vita politica Ittita, dal momento che Puduhepa risulter\u00e0 in assoluto la donna pi\u00f9 influente della storia Ittita.\nTornato ad Hapkis, in qualit\u00e0 di governatore del Nord, riconquist\u00f2 la citt\u00e0 \"sacra\" di Nerik, riedificandola e rendendola splendida; in memoria di questo evento diede il nome di \"Nerikkaili\" al figlio maggiore (la cui madre \u00e9 ignota: Puduhepa o pi\u00f9 probabilmente una consorte precedentemente sposata), che verr\u00e0 designato in un primo momento, quando Hattusili sar\u00e0 Re, suo tuhkanti, principe ereditario.\nAd Hapkis Hattusili crebbe il secondogenito del fratello Muwatalli, il principe Kurunta, inviatogli dal padre preoccupato che una eventuale congiura di palazzo potesse eliminargli entrambi gli eredi; tale legame, e la figura di Kurunta, segneranno profondamente la prossima fase della storia ittita.\nLa Guerra Civile: Hattusili Re.\nAlla morte di Muwatalli, avvenuta nel 1272 a.C. per cause ignote, ascese al trono il figlio \"Urhi-Teshub\", fratello maggiore di Kurunta, ed erede designato dal padre stesso; Urhi-Teshub era un figlio di \"secondo rango\", ma ascese al trono verosimilmente per assenza di eredi di primo rango assumendo il nome di Mur\u0161ili III.\nInizialmente i rapporti tra zio e nipote furono buoni, ma verosimilmente iniziarono a deteriorarsi quando questi riport\u00f2 la capitale nella storica sede di \u1e2aattu\u0161a riducendo quindi considerevolmente i territori controllati da Hattu\u0161ili. Quando in seguito tuttavia Mur\u0161ili comunic\u00f2 allo zio che lo avrebbe rimosso anche dal governatorato di Nerik, questi insorse, ribellandosi, e sfidando apertamente il nipote allo scontro.\nMur\u0161ili III sal\u00ec a Nord convinto di poter contare sull'appoggio dei sudditi e delle popolazioni locali, sottovalutando in maniera fatale il prestigio conquistato dallo zio sul campo, l'appoggio che gli garantiva la nobilt\u00e0 Ittita nonch\u00e9 i buoni rapporti con le popolazioni locali, Kaska in primis, che infatti si schierarono al fianco di Hattusili.\nMursili fu cos\u00ec costretto a retrocedere, si mise in salvo nella roccaforte di Samuha dove per\u00f2 lo zio lo accerchi\u00f2 e alla fine sconfisse (1265).\nHattusili depose il nipote, con cui tuttavia fu clemente, affidandogli un governatorato nella regione siriana di Nuhashshi, ed ascese al trono con il titolo di Hattusili III; la capitale dell'impero rest\u00f2 ad Hattusa, mentre affid\u00f2 l'area della seconda capitale Tarhuntassa al nipote Kurunta, che durante la guerra civile era rimasto al suo fianco.\nHattusili Re, la diplomazia al potere.\nAl contrario dell'eccellente ed irruento uomo di campo che era stato, l'Hattusili sovrano dimostro' di essere un attento e temperato diplomatico: intesse' relazioni con tutti i maggiori stati dell'epoca, strinse una serie di matrimoni politici tramite la sua numerosa famiglia, si lego' alla casa regnante babilonese, egiziana, amorrita; in tutto questo sullo sfondo l'attenta presenza della regina Puduhepa, consorte perfetta ed a suo modo innovativa, che addirittura coltivo' relazioni personali con i sovrani stranieri, ed indirizzo' la politica e non solo la vita religiosa, caso senza precedenti nella storia Ittita ed in genere nel mondo antico.\nIl tema diplomatico del suo regno fu in parte legato alla maturit\u00e0 raggiunta (Hattusili sale al trono ormai cinquantenne) ed in parte alla necessit\u00e0 di legittimarsi, dal momento che Hattusili era divenuto re per un \"colpo di Stato\".\nLa preoccupazione principale fu dunque quella del riconoscimento pieno da parte delle altre potenze dell'epoca, anche per scongiurare i tentativi di riconquista della corona da parte di Mursili, che nel frattempo, rimosso dalla Siria e inviato ad Alasiya/Cipro, era fuggito e stava cercando di intessere relazioni internazionali proprie per riguadagnare il trono.\nIl trattato con Ramses il Grande.\nAnche in questo contesto, oltre che per i timori della crescita Assira, va inquadrato lo storico trattato di Kadesh, sottoscritto a Pi-Ramesse nel Dicembre del 1259, da Hattu\u0161ili col faraone Ramses II, i due grandi avversari in campo a Kadesh 15 anni prima, basato sui modelli ittiti, che, grazie alle riproduzioni sui monumenti egizi, \u00e8 divenuto il pi\u00f9 antico e meglio noto trattato di pace della storia, e per questo una copia dello stesso \u00e8 esposta oggi all'ingresso del palazzo dell'ONU a New York.\nIl trattato non parla di cessioni territoriali e sancisce quindi lo Status quo ed il rispetto dei rispettivi protettorati, impegna le due potenze al mutuo soccorso in caso di aggressioni esterne, sancisce regole per la reciproca estradizione di prigionieri e fuggitivi e stabilisce una relazione di amicizia e collaborazione tra i due imperi, fino ad allora acerrimi rivali.\nIl trattato, con tanto di rispettivi dei chiamati a fare da testimoni, fu sottoscritto, oltre che dai due sovrani, anche dalla Regina Regnante ittita Puduhepa con il proprio sigillo imperiale, episodio senza precedenti che attesta la differente concezione femminile nelle due culture.\nPer Hattusili tale accordo fu di estrema importanza poich\u00e9 signific\u00f2, oltre che un atto di significativa stabilit\u00e0 per l'impero ittita, il proprio personale, definitivo riconoscimento come legittimo sovrano, conquistando una verginit\u00e0 che mancava al proprio regno, viziato di origine dal colpo di stato del 1265.\nRameses, nel quadro delle nuove relazioni tra i due stati, spos\u00f2 nel 1246 a.C. una figlia di Hattu\u0161ili, di cui ci \u00e8 giunto il solo nome egizio: Maathorneferura. La principessa era figlia proprio della regina Puduhepa, che dopo il trattato intrattenne un fitto e acuto rapporto epistolare personale col faraone, proseguito anche dopo la morte del marito.\nLa successione.\nGli ultimi anni di regno furono completamente volti al mantenimento dell'unione familiare, segno evidente della preoccupazione del sovrano per un possibile ulteriore scontro tra i rami della famiglia reale; in particolare Hattusili sottoline\u00f2 frequentemente nei testi ufficiali il rapporto fraterno tra il nipote Kurunta e suo figlio Tudhaliya, probabilmente pi\u00f9 giovane del cugino di qualche anno, ma cresciuto assieme a questi ad Hapkis.\n\u00c8 palese il timore di Hattusili di eventuali rivendicazioni che Kurunta potesse avanzare sul trono che era stato di suo padre Muwatalli II prima e poi di suo fratello Mur\u0161ili III, e cerc\u00f2 di preservarne intatta la lealt\u00e0 non solo confermandogli la reggenza di Tarhuntassa a pi\u00f9 riprese, ma con continui benefit e concessioni che potessero soddisfarlo.\nSorprendentemente a succedere ad Hattusili non fu il figlio maggiore Nerikkaili, nominato \"Tuhkanti\" fino dall'inizio del regno del padre, ma il minore, Tudhaliya; gli storici hanno molto dibattuto sulle ragioni di tale cambiamento di rotta, anche se come opportunamente sottolinea Bryce la carriera di Tudhaliya ricalco' fin dalla giovinezza quella del padre, dando l'impressione di essere stato scelto ed addestrato per governare gi\u00e0 da lungo tempo.\nAlla morte di Hattusili, quasi ottantenne nel 1237, sal\u00ec cos\u00ec al trono, Tudhaliya IV, forse senza essere mai stato nominato tuhkanti, ma venendo probabilmente associato direttamente al padre in una breve coreggenza.\nGli studiosi ipotizzavano inizialmente che Nerikkaili potesse essere premorto al padre e che questa fosse la ragione dell'ascesa di Tudhaliya, ma \u00e8 proprio il nuovo re, nell'unica tavoletta bronzea ittita mai rinvenuta, quella del trattato col cugino Kurunta, a spiegare che \"...mio padre rimosse mio fratello maggiore dal ruolo di tuhkanti, innalzandomi a re...\"; al primo posto nell'elenco dei testimoni del trattato compare proprio il principe Nerikkaili, a conferma che il passaggio di consegne a Tudhaliya sia stata una scelta precisa di Hattusili.\nSorprendentemente ritroveremo Nerikkaili ancora nel ruolo di \"tuhkanti\" all'inizio del regno di Tudhaliya: egli compare con tale titolo infatti nel cosiddetto \"trattato di Sahurunuwa\" (1240-35 ca.), che precede di pochi anni la tavoletta bronzea (1235-33 ca.).\nL'ipotesi pi\u00f9 accreditata \u00e8 che il Re non avesse ancora eredi maschi all'epoca del primo e li avesse avuti invece al tempo della seconda (circostanza che ci fornisce la data approssimativa di nascita dell'erede di Tudhaliya, Arnuwanda III), e che avesse voluto in tale maniera \"risarcire\" il fratello privato della successione dal padre.\nIn generale il regno di Hattusili, a dispetto del burrascoso inizio, fu pacifico, con poche rivolte e scontri armati, anche se alcuni storici come Bryce lo giudicano eccessivamente lungo, conservativo e privo della necessaria energia, caratteristica che alla lunga avrebbe indebolito l'impero; il filo conduttore del sovrano, oltre alla diplomazia, fu il timore che la sua posizione e quella della sua famiglia potessero essere messe in discussione da oppositori esterni ed interni, e si spese lungamente per legittimarsi."}
{"id": "1348191", "revid": "161273", "url": "https://it.wikipedia.org/wiki?curid=1348191", "title": "NGC 2485", "text": "NGC 2485 \u00e8 una galassia a spirale nella costellazione del Cane Minore.\n\u00c8 un oggetto sfuggente, individuabile non senza difficolt\u00e0 3,5 gradi a NE della brillante stella Procione; in aggiunta a ci\u00f2, \u00e8 pure oscurata da una stellina di undicesima magnitudine. Si tratta di una galassia dalla forma molto regolare, con i bracci disposti ordinatamente intorno al nucleo, rendendola simile nella forma ad un mulinello. Dista dalla Via Lattea circa 225 milioni di anni-luce."}
{"id": "1348195", "revid": "158913", "url": "https://it.wikipedia.org/wiki?curid=1348195", "title": "0765", "text": "0765 \u00e8 il prefisso telefonico del distretto di Poggio Mirteto, appartenente al compartimento di Roma.\nIl distretto comprende tutta la bassa Sabina, ossia la parte sud-occidentale della provincia di Rieti e alcuni comuni della provincia di Roma. Confina con i distretti di Terni (0744) a nord, di Rieti (0746) a est, di Avezzano (0863), di Tivoli (0774) e di Roma (06) a sud e di Viterbo (0761) a ovest.\nAree locali e comuni.\nIl distretto di Poggio Mirteto comprende 50 comuni inclusi nelle 2 aree locali di Poggio Mirteto (ex settori di Forano, Poggio Mirteto e Torri in Sabina) e Poggio Moiano (ex settori di Orvinio, Poggio Moiano e Rocca Sinibalda). I comuni compresi nel distretto sono: Ascrea, Belmonte in Sabina, Cantalupo in Sabina, Casaprota, Casperia, Castel di Tora, Castelnuovo di Farfa, Civitella San Paolo (RM), Collalto Sabino, Colle di Tora, Collegiove, Collevecchio, Concerviano, Fara in Sabina, Fiano Romano (RM), Filacciano (RM), Forano, Frasso Sabino, Longone Sabino, Marcetelli, Mompeo, Monte San Giovanni in Sabina, Montebuono, Monteleone Sabino, Montenero Sabino, Montopoli di Sabina, Nazzano (RM), Nespolo, Orvinio, Paganico Sabino, Poggio Catino, Poggio Mirteto, Poggio Moiano, Poggio Nativo, Poggio San Lorenzo, Ponzano Romano (RM), Pozzaglia Sabina, Rocca Sinibalda, Roccantica, Salisano, Scandriglia, Selci, Stimigliano, Tarano, Toffia, Torri in Sabina, Torricella in Sabina, Torrita Tiberina (RM), Turania e Varco Sabino ."}
{"id": "1348196", "revid": "1305772", "url": "https://it.wikipedia.org/wiki?curid=1348196", "title": "Monty Ross", "text": "Biografia.\nNegli anni settanta incontr\u00f2 il regista afroamericano Spike Lee al Morehouse College, e divent\u00f2 il suo migliore amico e il produttore di molti suoi film, da \"Lola Darling\" (1986) a \"Clockers\" (1995). Partecip\u00f2 come attore anche ad altri film di Lee, come \"\" e \"Malcolm X\".\nNel 1996 debutt\u00f2 nella regia, dirigendo il film d'azione \"Reasons\"."}
{"id": "1348197", "revid": "33689", "url": "https://it.wikipedia.org/wiki?curid=1348197", "title": "Alexander Cartwright", "text": "\u00c8 considerato uno dei pionieri del moderno gioco del baseball.\nFu uno dei fondatori del Knickerbocker Base Ball Club di New York, il primo club organizzato di baseball della storia. Contribu\u00ec alla prima formalizzazione delle regole del gioco, che defin\u00ec concetti quali il territorio foul, la distanza tra le basi e gli inning da tre eliminazioni.\nNel 1849 lasci\u00f2 New York per trasferirsi alle Hawaii, dove ricopr\u00ec il ruolo di capo dei vigili del fuoco ad Honolulu.\nNel 1938 fu inserito nella Baseball Hall of Fame nella categoria dei dirigenti sportivi."}
{"id": "1348200", "revid": "1543377", "url": "https://it.wikipedia.org/wiki?curid=1348200", "title": "Zdzis\u0142aw Filipkiewicz", "text": "Carriera.\nHa disputato con la le Olimpiadi di Berlino 1936, giocando cinque partite."}
{"id": "1348207", "revid": "1953061", "url": "https://it.wikipedia.org/wiki?curid=1348207", "title": "Borgo metropolitano di Barnsley", "text": "Barnsley \u00e8 un borgo metropolitano del South Yorkshire, Inghilterra, Regno Unito, con sede nel nucleo urbano omonimo.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Barnsley con i distretti urbani di Cudworth, Darfield, Darton, Dearne, Dodworth, Hoyland Nether, Penistone, Royston, Wombwell e Worsborough, con il distretto rurale di Penistone, parte del distretto rurale di Hemsworth e del distretto rurale di Wortley.\nLocalit\u00e0 e parrocchie.\nLe localit\u00e0 del distretto includono:\nLe parrocchie sono:"}
{"id": "1348208", "revid": "174925", "url": "https://it.wikipedia.org/wiki?curid=1348208", "title": "Tudhalia IV", "text": ""}
{"id": "1348212", "revid": "1494169", "url": "https://it.wikipedia.org/wiki?curid=1348212", "title": "Oggetti non stellari nella costellazione del Capricorno", "text": "Principali oggetti non stellari visibili nella costellazione del Capricorno."}
{"id": "1348214", "revid": "767487", "url": "https://it.wikipedia.org/wiki?curid=1348214", "title": "Florian Grzechowiak", "text": "Carriera.\nHa disputato con la le Olimpiadi di Berlino 1936, giocando cinque partite."}
{"id": "1348219", "revid": "767487", "url": "https://it.wikipedia.org/wiki?curid=1348219", "title": "Zdzis\u0142aw Kasprzak", "text": "Carriera.\nHa disputato con la le Olimpiadi di Berlino 1936, giocando quattro partite."}
{"id": "1348220", "revid": "599013", "url": "https://it.wikipedia.org/wiki?curid=1348220", "title": "James Haydon", "text": "Carriera.\n\u00c8 stato attivo nel mondo delle competizioni motociclistiche su pista, gareggiando sia in varie edizioni del motomondiale che in quelle del campionato mondiale Superbike.\nIl suo esordio nel motomondiale risale al motomondiale 1992, quale wild card nel Gran Premio motociclistico di Gran Bretagna, in seguito si \u00e8 alternato tra le classi 250 e 500 con alcune apparizioni sporadiche nelle gare mondiali; la prima stagione completa \u00e8 stata effettuata con la Harris Yamaha 500 del team Harris Grand Prix nel motomondiale 1995.\nDopo un altro anno di competizioni, ha cambiato categoria, passando alla Superbike e gareggiando nei mondiali dal 1997 al 2003.\nNella stagione 2004 ha fatto un nuovo rientro parziale nel motomondiale, per alcuni Gran Premi in sella ad una Proton KR5 del Proton Team KR in MotoGP."}
{"id": "1348223", "revid": "287204", "url": "https://it.wikipedia.org/wiki?curid=1348223", "title": "Arnuwanda III", "text": "Figlio maggiore e Tuhkanti (erede designato) di Tudhaliya IV, ascese al trono alla morte di questi, in un clima di generale pacificazione, almeno apparente, dell'impero.\nAvendo tuttavia notizie di disordini interni nel corso del suo breve regno, gli storici hanno dedotto un quadro di instabilit\u00e0 politica interna piuttosto accentuata, legato probabilmente alla presenza di una famiglia reale che, tra figli di mogli e di concubine, risultava essere assai allargata, con una lunga serie di potenziali pretendenti al trono. \nTra questi sicuramente il ramo degli eredi pi\u00f9 o meno diretti del vecchio re Mur\u0161ili III, cugino di Tudhalia IV, detronizzato al termine della guerra civile del 1265 da Hattu\u0161ili III (nonno di Arnuwanda stesso). \nTra i vari pretendenti alla corona vanno inclusi Kurunta (qualora ancora in vita all'epoca) ed Hartapu, rispettivamente fratello e figlio di Mur\u0161ili III, prima reggenti di Tarhuntassa come vassalli ittiti e verosimilmente gi\u00e0 staccatosi dal potere centrale all'ascesa di Arnuwanda; in realt\u00e0 oggi gli studiosi concordano quasi totalmente sul distacco di Tarhuntassa da \u1e2aattu\u0161a, ma non sulle modalit\u00e0, ed ipotizzano diversi scenari.\nIl pi\u00f9 probabile, visto che nessuna fonte a noi giunta parla di uno scontro armato tra le due citt\u00e0 Ittite nel 13^ secolo, \u00e8 quello di un distacco politico di Kurunta da \u1e2aattu\u0161a, una dichiarazione di indipendenza che avrebbe portato ad una effettiva spaccatura in due dell'Impero con due \"Grandi Re\", forse verso la fine del regno di Tudhaliya IV (1220-15 a.C.) o alla sua morte (1209) o a quella di Arnuwanda III (1207); scenari quest'ultimi due poco probabili, visto che all'epoca Kurunta sarebbe stato quasi ottantenne!\nArnuwanda III mor\u00ec assai giovane, forse neppure trentenne, in cause sconosciute (ma presumibilmente non di morte violenta), senza prole, e cos\u00ec gli succedette il fratello, asceso come \u0160uppiluliuma II, che sar\u00e0 l'ultimo re dell'Impero ittita."}
{"id": "1348228", "revid": "1868812", "url": "https://it.wikipedia.org/wiki?curid=1348228", "title": "Borgo metropolitano di Doncaster", "text": "Doncaster \u00e8 un borgo metropolitano del South Yorkshire, Inghilterra, Regno Unito, con sede nel nucleo urbano omonimo. Il sindaco \u00e8 eletto direttamente dai cittadini.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Doncaster con i distretti urbani di Adwick le Street, Bentley with Arksey, Conisborough, Mexborough e Tickhill, con il distretto rurale di Doncaster, parte del distretto rurale di Thorne, del distretto rurale di East Retford e del distretto rurale di Worksop.\nLocalit\u00e0 e parrocchie.\nLe localit\u00e0 del distretto includono:\nLe parrocchie sono:"}
{"id": "1348229", "revid": "767487", "url": "https://it.wikipedia.org/wiki?curid=1348229", "title": "500 lire &quot;Ponte Milvio&quot;", "text": "Per commemorare i 2100 anni dall'edificazione di Ponte Milvio a Roma nel 1991 \u00e8 stata coniata una moneta da 500 lire in argento. \nDati tecnici.\nAl dritto \u00e8 ritratta l'allegoria dell'Italia volta a sinistra e coronata dal ponte Milvio tra le cui chiome, che divengono le acque del Tevere, si trova il gonfalone della citt\u00e0 di Roma; in basso si trova la firma dell'autore . In giro \u00e8 scritto \"\" . \nAl rovescio al centro \u00e8 rappresentato il ponte Milvio, in alto lungo il bordo \u00e8 scritto \"\", a destra sta la data. L'indicazione del valore e il segno di zecca , posto sotto di esso, sono in esergo.\nNel contorno: fra tre stelle e fronde d'alloro ripetuto per tre volte in rilievo\nIl diametro \u00e8 di 32 mm, il peso: 15 g e il titolo \u00e8 di 835/1000\nLa tiratura complessiva \u00e8 di 71.500 esemplari\nLa moneta \u00e8 stata coniata in fior di conio e con il fondo a specchio, rispettivamente in 58.000 e 13.500 esemplari.\nQuesta moneta \u00e8 stata eletta moneta dell'anno fra quelle del 1991 dai lettori del World Coins News negli Stati Uniti."}
{"id": "1348230", "revid": "111319", "url": "https://it.wikipedia.org/wiki?curid=1348230", "title": "Jakub Kopf", "text": "Carriera.\nHa disputato con la le Olimpiadi di Berlino 1936, giocando due partite."}
{"id": "1348234", "revid": "289247", "url": "https://it.wikipedia.org/wiki?curid=1348234", "title": "FC Li\u00e9geois", "text": ""}
{"id": "1348235", "revid": "1160255", "url": "https://it.wikipedia.org/wiki?curid=1348235", "title": "Coupe de Championnat 1896-1897", "text": "La Coupe de Championnat 1896-1897 \u00e8 stata la seconda edizione della massima serie del campionato belga di calcio disputata tra il 1\u00ba novembre 1896 e il 2 maggio 1897 e conclusa con la vittoria del Racing Club de Bruxelles, al suo primo titolo.\nCapocannoniere del torneo fu Samuel Hickson del FC Li\u00e9geois.\nFormula.\nLe squadre partecipanti al campionato furono sei e disputarono un turno di andata e ritorno per un totale di dieci partite.\nLo Sporting Club de Bruxelles alla fine della stagione si sciolse.\nClassifica finale.\nLegenda:\nNote:"}
{"id": "1348237", "revid": "767487", "url": "https://it.wikipedia.org/wiki?curid=1348237", "title": "Ewaryst \u0141\u00f3j", "text": "Carriera.\nHa disputato con la le Olimpiadi di Berlino 1936, giocando sei partite."}
{"id": "1348238", "revid": "1953061", "url": "https://it.wikipedia.org/wiki?curid=1348238", "title": "Borgo metropolitano di Rotherham", "text": "Rotherham \u00e8 un borgo metropolitano del South Yorkshire, Inghilterra, Regno Unito, con sede nel nucleo urbano omonimo.\nIl distretto fu creato con il Local Government Act 1972, il 1\u00ba aprile 1974 dalla fusione del precedente county borough di Rotherham con i distretti urbani di Maltby and Rawmarsh, Swinton e Wath upon Dearne, con il distretto rurale di Rotherham e il distretto rurale di Kiveton Park.\nLocalit\u00e0 e parrocchie.\nLe localit\u00e0 del distretto includono:\nLe parrocchie sono:"}
{"id": "1348240", "revid": "24281", "url": "https://it.wikipedia.org/wiki?curid=1348240", "title": "You (Radiohead)", "text": ""}
{"id": "1348241", "revid": "1160255", "url": "https://it.wikipedia.org/wiki?curid=1348241", "title": "Coupe de Championnat 1897-1898", "text": "La Coupe de Championnat 1897-1898 \u00e8 stata la terza edizione della massima serie del campionato belga di calcio disputata tra il 31 ottobre 1897 e il 20 marzo 1898 e conclusa con la vittoria del FC Li\u00e9geois, al suo secondo titolo.\nCapocannoniere del torneo fu Franz K\u00f6nig (Racing Club Bruxelles)\nFormula.\nLe squadre partecipanti furono cinque, una in meno rispetto alla stagione precedente, e disputarono un turno di andata e ritorno per un totale di otto partite.\nClassifica finale.\nLegenda:\nNote:"}
{"id": "1348244", "revid": "767487", "url": "https://it.wikipedia.org/wiki?curid=1348244", "title": "Janusz Patrzykont", "text": "Carriera.\nHa disputato con la le Olimpiadi di Berlino 1936, giocando tre partite."}
{"id": "1348245", "revid": "287204", "url": "https://it.wikipedia.org/wiki?curid=1348245", "title": "NGC 6907", "text": "NGC 6907 \u00e8 una galassia a spirale nella costellazione del Capricorno.\nSi individua, con strumenti di almeno 150mm di apertura, circa 5 gradi a ovest della stella . Con grandi strumenti si pu\u00f2 notare la presenza di due bracci di spirale molto spessi e luminosi nel tratto vicino al nucleo, il pi\u00f9 notevole dei quali si estende nella parte orientale, che conferiscono alla galassia un tipico aspetto a lettera S. La sua distanza dalla Via Lattea \u00e8 stimata sui 137 milioni di anni-luce."}
{"id": "1348248", "revid": "1543377", "url": "https://it.wikipedia.org/wiki?curid=1348248", "title": "Andrzej Pluci\u0144ski", "text": "Carriera.\nHa disputato con la le Olimpiadi di Berlino 1936, giocando sei partite."}
{"id": "1348249", "revid": "1160255", "url": "https://it.wikipedia.org/wiki?curid=1348249", "title": "Division 1 1898-1899", "text": "La Division 1 1898-1899 \u00e8 stata la quarta edizione della massima serie del campionato belga di calcio disputata tra il 30 ottobre 1898 e il 16 aprile 1899 e conclusa con la vittoria del FC Li\u00e9geois, al suo terzo titolo.\nCapocannoniere del torneo si conferm\u00f2 Franz K\u00f6nig (Racing Club Bruxelles)\nFormula.\nLe squadre partecipanti furono nove e vennero suddivise in due gironi, uno da 4 e l'altro da 5. I vincitori dei raggruppamenti si incontrarono in una finale disputata con andata e ritorno per l'assegnazione del titolo.\nClassifica finale.\nGruppo A.\nLegenda:\nNote:\nGruppo B.\nLegenda:\nNote:\nFinale.\nL'incontro di andata si disput\u00f2 il 19 marzo mentre quello di ritorno il 16 aprile 1899."}
{"id": "1348251", "revid": "115549", "url": "https://it.wikipedia.org/wiki?curid=1348251", "title": "FC Brugeois", "text": ""}
{"id": "1348253", "revid": "300067", "url": "https://it.wikipedia.org/wiki?curid=1348253", "title": "Zenon R\u00f3\u017cycki", "text": "Carriera.\nHa disputato con la le Olimpiadi di Berlino 1936, giocando sei partite."}
{"id": "1348261", "revid": "767487", "url": "https://it.wikipedia.org/wiki?curid=1348261", "title": "Pawe\u0142 Stok", "text": "Carriera.\nHa disputato con la le Olimpiadi di Berlino 1936, giocando tre partite."}
{"id": "1348263", "revid": "1877829", "url": "https://it.wikipedia.org/wiki?curid=1348263", "title": "\u0160uppiluliuma II", "text": "Un trono instabile.\nFiglio di Tudhaliya IV, sale al trono alla morte per cause sconosciute del fratello Arnuwanda III nel 1207 a.C., verosimilmente con grande opposizione da parte di altre fazioni di una famiglia reale ittita sempre pi\u00f9 allargata e con svariati pretendenti alla corona; come anche i suoi predecessori \u00e8 preoccupatissimo di legittimare la sua posizione, difendendo il trono da una serie di minacce, forse pi\u00f9 interne che esterne. Va ricordato che il ramo familiare di Supiluliuma era salito al potere nel 1265 quando, dopo una rapida guerra civile, suo nonno Hattu\u0161ili III aveva deposto il nipote Mur\u0161ili III, figlio di suo fratello Muwatalli II, sovrano in carica; da quel momento l'instabilit\u00e0 interna ed i pretendenti alla corona erano aumentati sensibilmente.\nSuppiluliuma \u00e8 l'ultimo sovrano conosciuto, e con ogni probabilit\u00e0 l'ultimo in assoluto, della grande avventura imperiale Ittita. Egli tent\u00f2 comunque di opporsi con vigore ad una situazione di declino che stava pian piano attanagliando l'impero, con una serie di imprese militari.\nDue imperi ittiti?\nSi fa sempre pi\u00f9 strada tra gli studiosi l'ipotesi di un distacco, armato o politico, della capitale secondaria del regno, Tarhuntassa (assegnata da Hattu\u0161ili III al nipote Kurunta, fratello del re deposto, come governatore vassallo gi\u00e0 nel 1265 a.C.), dalla casa madre di \u1e2aattu\u0161a, con una spaccatura in due dell'impero, avvenuta probabilmente proprio all'inizio del regno di Suppiluliuma II o nel corso di quello di suo padre Tudhaliya IV. Tarhuntassa potrebbe essersi tirata dietro l'area Sud occidentale anatolica: da qui verosimilmente la notizia di una serie di vittoriose campagne militari in tali regioni (da sempre parte dell'impero Ittita ed evidentemente in questa fase distaccatesene) intraprese da Suppiluliuma II contro Masa, Lukka, Ikuna, fino ad arrivare proprio alla riconquista ed annessione di Tarhuntassa.\nIscrizioni decifrate proprio nell'area di Tarhuntassa fanno riferimento ad un \"...Gran Re Hartapu, figlio del Gran Re Mursili...\", il che ha lasciato ipotizzare a gran parte del mondo accademico che si tratti del figlio del detronizzato Mur\u0161ili III che in qualche modo potrebbe aver riconquistato parte del regno del padre, installandosi su una Tarhuntassa resasi indipendente dal potere centrale di Hattusa.\nIn tal caso la sua avventura regale potrebbe essersi conclusa proprio con la campagna armata di riconquista condotta da Suppiluliuma II di cui abbiamo notizia nelle iscrizioni di Sudburg.\nAltri hanno invece sostenuto che, fermo restando il ruolo di Hartapu, sul finire del 13^ secolo l'intera area costiera citata nelle iscrizioni del Sudburg fosse gi\u00e0 stata occupata dalle prime ondate dei cosiddetti Popoli del Mare, e che questi avessero pertanto gi\u00e0 spazzato via Tarhuntassa ed il regno di Hartapu; tali stranieri secondo questa teoria sarebbero quindi gli avversari poi battuti da Suppiluliuma nella azione di riconquista di cui ci da notizia appunto nelle iscrizioni del Sudburg.\nIl conflitto fratricida finale tra Hattusa e Tarhuntassa, e la contrapposizione nei decenni precedenti tra le due capitali che deve aver minato le basi politiche ed economiche degli Ittiti, unite alla devastante carestia che colp\u00ec l'Anatolia sul finire del 13^ secolo, possono aiutare a comprendere come uno degli imperi piu organizzati dell'antichit\u00e0, con un esercito formato ed equipaggiato, sia potuto inopinatamente cadere di l\u00ec a poco sotto l'avanzata di un branco di predoni disperati: i Popoli del Mare.\nSi ha notizia anche di una probabilmente successiva vittoriosa campagna militare navale da parte di Suppiluliuma (l'unica della storia Ittita) contro l'isola di Alasiya (Cipro), la cui conquista viene poi ultimata via terra in quello che resta l'ultimo successo militare Ittita di cui abbiamo notizia. \u00c8 assai probabile che l'isola, una volta vassallo ittita e riannessa da Tudhaliya solo pochi decenni prima, fosse gi\u00e0 caduta in mano ai Popoli del mare; Bryce ipotizza che l'attacco all'Isola servisse per garantire porti sicuri in un periodo di probabile carestia, implicando cos\u00ec il non completo controllo da parte di Suppiluliuma dell'area costiera Sud anatolica, usualmente utilizzata per importare grano e cereali; di stesso avviso Singer e la Jasink che vede in tale campagna un'azione dimostrativa verso un nemico totalmente nuovo della potenza ittita anche sul mare.\nLa fine: l'invasione dei popoli del Mare.\n\u00c8 in questo clima di disordini ed instabilit\u00e0 politica che giunse la fine, impensabile solo poche decadi prima: l'impero ittita, che aveva prosperato per oltre 500 anni, fu infatti inopinatamente distrutto dall'invasione dei misteriosi Popoli del Mare attorno al 1180-1170 a.C., evento di cui abbiamo notizia indiretta dalle fonti egizie di Ramses III (che parla chiaramente di distruzione della terra di Hatti da parte dei Popoli del Mare) e dalle registrazioni del regno vassallo ittita di Ugarit il cui reggente implora l'intervento del sovrano Ittita:\nGli studiosi hanno molto dibattuto ed ancora dibattono su queste \"orde\", sulla loro origine e composizione; vocalizzando la scrittura egizia che non prevedeva vocali, possiamo dedurre i nomi di alcuni di questi popoli: Peleset (Filistei?), Ekwesh (Ahhiyawa?), Djekker, Shekelesh (origini anatoliche poi stanziati in Sicilia?), Weshesh, Denyen (Dauni, dalla Cilicia), Lukka (noti da fonti ittite, abitanti della Licia), Teresh (Tyrsenoi delle fonti Greche: antenati degli Etruschi?), Sherden (origini anatoliche poi stanziati in Sardegna?).\nComunque si trattava di gente senza pi\u00f9 terra, con famiglie e bestiame al seguito, che, spinta da fame e da un perdurante, generale periodo di carestia, si muoveva su carri e navi, che non occupava ma razziava e distruggeva ci\u00f2 che incontrava sul proprio cammino.\nSono loro i principali se non oramai unici indiziati della fine della cultura micenea, della devastazione dell'area anatolica oltre che del crollo dell'impero Ittita; si noti come nell'elenco dei componenti vi siano molti popoli le cui terre erano state aggredite dai Popoli del mare: alcuni degli aggrediti si erano evidentemente poi uniti agli aggressori.\nResta un mistero come una simile banda, che si alimentava delle popolazioni che essa stessa aveva razziato, possa aver sconfitto gli eserciti pi\u00f9 organizzati del mondo antico.\nNon si hanno notizie scritte di scontri tra gli Ittiti ed i Popoli del Mare, n\u00e9 di dove essi siano avvenuti, se per mare o per terra; ci\u00f2 che \u00e8 certo \u00e8 che la capitale Hattusa \u00e8 gi\u00e0 bruciata nel 1178 a.C. quando Ramses III ferma non senza fatica l'avanzata via terra dei Popoli del Mare nell'area siriana nella battaglia di Djahi, prima di sconfiggerli definitivamente nello scontro navale del Delta del Nilo.\nOggi gli storici in luogo della tradizionale visione dell'assalto e del successivo sacco e incendio di Hattusa, propendono per uno scenario meno violento: la capitale sarebbe stata progressivamente abbandonata dalla corte e le istituzioni, con una disgregazione graduale; al momento della caduta della capitale la famiglia reale ittita sarebbe gi\u00e0 riparata altrove, probabilmente a Karkemish.\nGli invasori trovarono cosi, verosimilmente, una citt\u00e0 vuota, che non era pi\u00f9 il fulcro che per secoli aveva rappresentato il cuore e la guida del grande impero Ittita, che usciva per sempre dalla storia.\nDopo la caduta, le trib\u00f9 barbare dei Kaska, storici rivali del Nord, riottosi da sempre al giogo Ittita, controllarono brevemente le zone del cuore dell'impero, nei dintorni della capitale \u1e2aattu\u0161a, del cui incendio finale restano i pi\u00f9 seri indiziati."}
{"id": "1348264", "revid": "111319", "url": "https://it.wikipedia.org/wiki?curid=1348264", "title": "Edward Szostak", "text": "Carriera.\nHa disputato con la le Olimpiadi di Berlino 1936, giocando due partite."}
{"id": "1348266", "revid": "258735", "url": "https://it.wikipedia.org/wiki?curid=1348266", "title": "3M", "text": "3M Company, (conosciuta precedentemente come \"Minnesota Mining and Manufacturing Company\"), \u00e8 un'azienda multinazionale statunitense presente in tutto il mondo, fondata nel 1902.\nOpera nel settore industriale, producendo prodotti e soluzioni, come: dispositivi di protezione individuale, adesivi, abrasivi, pellicole rifrangenti, protezioni antincendio, prodotti dentali, materiali elettrici e circuiti elettronici. \u00c8 inoltre proprietaria del marchio \"Scotch\" e \"Post-it\" considerati di grande qualit\u00e0, rispettivamente come nastro adesivo e bigliettino adesivo.\nDati e statistiche.\nAl 2019 l'azienda conta 65 consociate in 71 Paesi con circa 91.000 dipendenti.\nNel 2017, 3M ha incassato 31.7 miliardi di $ in vendite totali, classificandosi al 97\u00ba posto nella classifica \"Fortune 500\" del 2018 delle maggiori societ\u00e0 statunitensi per il maggior fatturato totale."}
{"id": "1348267", "revid": "599013", "url": "https://it.wikipedia.org/wiki?curid=1348267", "title": "Jos\u00e9 Luis Vidigal", "text": ""}
{"id": "1348270", "revid": "729019", "url": "https://it.wikipedia.org/wiki?curid=1348270", "title": "North Lincolnshire", "text": "Il North Lincolnshire \u00e8 un borough e autorit\u00e0 unitaria del Lincolnshire (contea cerimoniale), Inghilterra, Regno Unito, con sede a Scunthorpe.\nL'autorit\u00e0 fu creata con il Local Government Act 1972, il 1\u00ba aprile, 1974 dalla fusione dei borough di Glanford e Scunthorpe e il sud di Boothferry.\nLocalit\u00e0 e parrocchie.\nLe localit\u00e0 del distretto includono:\nLe parrocchie sono:"}
{"id": "1348272", "revid": "287204", "url": "https://it.wikipedia.org/wiki?curid=1348272", "title": "Jose Luis Vidigal", "text": ""}
{"id": "1348273", "revid": "23117", "url": "https://it.wikipedia.org/wiki?curid=1348273", "title": "Jos\u00e9 Vidigal", "text": ""}
{"id": "1348277", "revid": "23117", "url": "https://it.wikipedia.org/wiki?curid=1348277", "title": "Jose Vidigal", "text": ""}
{"id": "1348281", "revid": "37401", "url": "https://it.wikipedia.org/wiki?curid=1348281", "title": "Tudhalia I", "text": ""}
{"id": "1348283", "revid": "287204", "url": "https://it.wikipedia.org/wiki?curid=1348283", "title": "North East Lincolnshire", "text": "Il North East Lincolnshire \u00e8 un borough e autorit\u00e0 unitaria del Lincolnshire (contea cerimoniale), Inghilterra, Regno Unito, con sede a Grimsby.\nL'autorit\u00e0 fu creata il 1\u00ba aprile 1996 all'abolizione dell'Humberside dalla fusione dei borough di Cleethorpes e Great Grimsby.\nLocalit\u00e0 e parrocchie.\nLe localit\u00e0 del distretto includono:\nLe parrocchie sono:"}
{"id": "1348285", "revid": "1543377", "url": "https://it.wikipedia.org/wiki?curid=1348285", "title": "Acqua fossile", "text": "L'acqua fossile \u00e8 acqua bloccata in una falda acquifera per un periodo molto superiore al normale ciclo dell'acqua, restando in questo luogo del sottosuolo per migliaia, milioni, o addirittura miliardi di anni. Quando i mutamenti geologici sigillano lo strato acquifero da ulteriori \"ricariche\", l'acqua resta intrappolata all'interno e viene descritta come acqua fossile. Il metodo del carbonio-14 ha rivelato che alcune riserve d'acqua risalgono a 40.000 anni fa, prima dell'ultima glaciazione. Nel 2013, un gruppo di ricercatori inglesi e canadesi, guidati da Chris Ballentine dell'Universit\u00e0 di Manchester, ha rinvenuto, al fondo di 2,4\u00a0km di trivellazione in una miniera di rame e zinco dell'Ontario, un giacimento di acqua fossile risalente ad almeno un miliardo di anni prima se non, probabilmente, a 2,7 miliardi di anni.\nLe falde acquifere di Ogallala negli Stati Uniti, e del Deserto libico sono le pi\u00f9 conosciute riserve di acqua fossile. Si considera lo sfruttamento di questa acqua al pari di una industria mineraria, in quanto si tratta di una risorsa non rinnovabile.\nUn esempio di sfruttamento di tali falde \u00e8 il progetto libico denominato Grande fiume artificiale (\"Great Man-made River\"), che ha lo scopo di convogliare acque fossili e renderle disponibili all'utilizzo umano, sfruttando un bacino sotterraneo di 35\u00a0000\u00a0km\u00b3 situato sotto il deserto del Sahara."}
{"id": "1348286", "revid": "1793244", "url": "https://it.wikipedia.org/wiki?curid=1348286", "title": "John Krasinski", "text": "Biografia.\nCarriera.\nNato a Newton, Massachusetts, John Krasinski cresce in una famiglia cattolica: suo padre, un medico interno, ha origini polacche, mentre la madre, un'infermiera, ha origini irlandesi. Frequenta prima la Newton High School, dove fa la conoscenza del futuro collega B. J. Novak, con cui collabora per una messinscena teatrale, quindi la Brown University, dove si laurea come drammaturgo.\nDopo un esordio nel 2000 come sceneggiatore per il \"Late Night with Conan O'Brien\", oltre ad alcune brevi comparse sugli schermi, a partire dal 2005 Krasinski impersona Jim Halpert nel mockumentary televisivo \"The Office\", riedizione statunitense dell'omonimo show britannico. Il ruolo da personaggio comprimario in tale serie gli conferir\u00e0 ampia popolarit\u00e0, fino all'ottenimento dei primi riconoscimenti in carriera. Reciter\u00e0 continuativamente nella serie fino alla conclusione di essa, nel 2013.\nContestualmente, Krasinski continua a fare comparse al cinema, oltre a dedicarsi a nuovi percorsi artistici, come il doppiaggio, prestando infatti la propria voce al personaggio di Lancillotto, in \"Shrek terzo\". Nel 2008, Krasinski esordisce come regista, con il film \"Brief Interviews with Hideous Men\", del quale \u00e8 anche produttore. Nel 2016, l'attore fa il suo esordio a teatro, nell'opera \"Dry Powder\", che gli frutta peraltro un Theatre World Award come miglior debuttante. Nel 2018 torna a calcare le scene di una serie televisiva, impersonando il protagonista Jack Ryan nell'omonima serie prodotta da Amazon.\nNel 2018 viene rilasciato il film horror \"A Quiet Place - Un posto tranquillo\", in cui Krasinski figura non solo come attore protagonista, affiancato dalla moglie Emily Blunt, ma anche come regista e sceneggiatore: a posteriori, l'uomo ha definito la sua pellicola come una \u00ablettera d'amore\u00bb ai propri figli. Il lungometraggio si rivela un successo, e viene insignito di numerosi premi, raggiungendo anche la nomination agli Oscar. L'ottima accoglienza del film spinge pertanto Krasinski a preparare il diretto seguito del film, \"A Quiet Place II,\" per il quale riveste il ruolo di regista, sceneggiatore e produttore.\nVita privata.\nNel 2009 si fidanza con l'attrice inglese Emily Blunt. La coppia si \u00e8 sposata il 10 luglio 2010, a Cernobbio, sul lago di Como, con rito privato. La coppia ha due figlie: Hazel, nata il 16 febbraio 2014, e Violet, nata nel giugno 2016.\nNel 2018, Krasinski \u00e8 stato inserito alla trentaseiesima posizione dell'annuale classifica delle cento personalit\u00e0 pi\u00f9 influenti al mondo, stilata dal \"Time\". In occasione della pandemia di COVID-19, Krasinski ha avviato la serie online \"Some Good News\", in risposta allo stesso clima di allarme scatenatosi con i provvedimenti di quarantena presi da varie nazioni nel mondo, ospitando diversi attori di fama mondiale, come Steve Carell, Robert De Niro e Matthew McConaughey.\nPremi e riconoscimenti.\nCritics' Choice Awards\nPremio Emmy\nProducers Guild of America Awards\nScreen Actors Guild Award\nSatellite Award\nSaturn Award\nPeople's Choice Award\nTeen Choice Award\nTheatre World Award\nDoppiatori italiani.\nNelle versioni in italiano dei suoi film \u00e8 stato doppiato da:\nDa doppiatore \u00e8 sostituito da:"}
{"id": "1348288", "revid": "11105207", "url": "https://it.wikipedia.org/wiki?curid=1348288", "title": "City of Sheffield", "text": ""}
{"id": "1348290", "revid": "339392", "url": "https://it.wikipedia.org/wiki?curid=1348290", "title": "Metropolitan Borough of Rotherham", "text": ""}
{"id": "1348292", "revid": "339392", "url": "https://it.wikipedia.org/wiki?curid=1348292", "title": "Metropolitan Borough of Barnsley", "text": ""}
{"id": "1348293", "revid": "339392", "url": "https://it.wikipedia.org/wiki?curid=1348293", "title": "Metropolitan Borough of Doncaster", "text": ""}
{"id": "1348297", "revid": "15756", "url": "https://it.wikipedia.org/wiki?curid=1348297", "title": "Ehsan Jami", "text": "\u00c8 membro del consiglio comunale di Leidschendam-Voorburg per il Partito del lavoro. Nel 2007 \u00e8 stato cofondatore del Centraal Comit\u00e9 voor Ex-moslims (\"Comitato centrale degli ex-musulmani\").\nBiografia.\nEhsan Jami \u00e8 nato il 20 aprile 1985 a Mashhad, in Iran. Il padre \u00e8 un medico, la madre una convertita al Cristianesimo da adulta. Come figlio di un medico, Jami aveva notevoli privilegi nella Repubblica Islamica dell'Iran. In una intervista ha affermato: \"I miei nonni erano musulmani, ma mio padre non era religioso e mi ha permesso di cercare la mia verit\u00e0.\" In un'altra intervista ha per\u00f2 descritto il padre come un musulmano.. L'impegno politico del padre di Jami costrinsero la famiglia a lasciare il paese e cos\u00ec con i genitori e la sorella maggiore, a nove anni Jami giunse nei Paesi Bassi (1994) dove ottenne la nazionalit\u00e0 olandese.\nCarriera.\nJami ha studiato scienze gestionali in Olanda e dal 2003 ha aderito al Partito dei lavoratori venendo eletto nel marzo 2006 al consiglio comunale di Leidschendam-Voorburg.\nDopo gli attentati dell'11 settembre 2001, Jami cominci\u00f2 a leggere il Corano e le \u02bea\u1e25\u0101d\u012bth prendendo coscienza di non potervisi identificare. Jami criticava Maometto, definendolo un \"criminale\". Insieme a Loubna Berrada (fondatore del \"Advisory Committee for Integration\", corrente conservatrice del Partito liberale), Jami ha fondato il Centraal Comit\u00e9 voor Ex-moslims (\"Comitato centrale degli ex musulmani\") nel 2007, organizzazione appoggiata da Afshin Ellian che si propone di aiutare gli apostati dell'Islam. Berrada abbandon\u00f2 l'organizzazione poco dopo la fondazione perch\u00e9 reputava che Jami sfidava troppo l'Islam in s\u00e9: \"Io non intendo confrontarmi con l'Islam in quanto tale. Io voglio solo diffondere l'idea che i musulmani dovrebbero poter lasciare l'Islam senza essere minacciati\"\nIl 4 agosto 2007 Jami \u00e8 stato assalito nella citt\u00e0 di Voorburg da tre sconosciuti. L'episodio \u00e8 stato collegato alle attivit\u00e0 del comitato. L'ufficio di coordinamento nazionale antiterrorismo, l'ufficio della procura e la polizia durante una riunione del successivo 6 agosto hanno deliberato che la necessit\u00e0 di \"misure aggiuntive\" per la protezione di Jami."}
{"id": "1348299", "revid": "1378703", "url": "https://it.wikipedia.org/wiki?curid=1348299", "title": "Live in Cleveland", "text": "Live in Cleveland \u00e8 un album live di Meat Loaf. La maggior parte delle canzoni sono tratte da \"Bat Out of Hell\", e include anche due cover. Il titolo dell'album contiene un'informazione sviante, dato che in realt\u00e0 le canzoni vennero registrati all'Hammersmith Odeon a Londra, e non a Cleveland.\nTracce.\nI brani sono stati scritti da Jim Steinman, tranne dove \u00e8 annotato."}
{"id": "1348302", "revid": "436907", "url": "https://it.wikipedia.org/wiki?curid=1348302", "title": "Drill (EP)", "text": "Drill \u00e8 il primo EP del gruppo musicale britannico Radiohead, pubblicato il 5 maggio 1992 dalla Parlophone.\nDescrizione.\nCon questo CD i Radiohead debuttano al 101\u00ba posto della classifica inglese. \u00c8 considerata una rarit\u00e0 tra i fan della band e non \u00e8 facile da rintracciare.\nTutte le tracce di questo EP sono state registrate come demo presso il Courtyard Studio di Oxon e il gruppo ha cambiato il loro nome da \"On A Friday\" in \"Radiohead\" solo il mese successivo alla registrazione, prodotta da Chris Hufford e mixata da Timm Baldwin.\nLe tracce \"Prove Yourself\", \"Thinking About You\" e \"You\" verranno registrate nuovamente per l'inserimento nel primo album dei Radiohead, \"Pablo Honey\" (1993). La traccia \"Thinking About You\" proviene dalla demo \"Manic Hedgehog\", mentre \"You\" \u00e8 in una nuova versione rispetto all'originale presente nella demo."}
{"id": "1348303", "revid": "1684799", "url": "https://it.wikipedia.org/wiki?curid=1348303", "title": "Centraal Comit\u00e9 voor Ex-moslims", "text": "Il Centraal Comit\u00e9 voor Ex-moslims (Comitato centrale per ex musulmani) \u00e8 un'organizzazione olandese che si propone di aiutare i musulmani che vogliono lasciare l'Islam esercitando il diritto costituzionale della libert\u00e0 di religione. Lavora, inoltre, per superare il tab\u00f9 dell'apostasia nel Mondo musulmano e per avviare un dibattito sulla violazione dei diritti delle donne nelle societ\u00e0 islamiche."}
{"id": "1348305", "revid": "11105308", "url": "https://it.wikipedia.org/wiki?curid=1348305", "title": "Kingston-upon-Hull", "text": ""}
{"id": "1348306", "revid": "123177029", "url": "https://it.wikipedia.org/wiki?curid=1348306", "title": "Dutasteride", "text": "La dutasteride \u00e8 un farmaco ad azione inibente 5-alfa-reduttasi nelle due isoforme I e II. \u00c8 stata approvata come farmaco contro l'iperplasia prostatica benigna (aumento del volume della prostata). A differenza di finasteride e di minoxidil per uso topico, non \u00e8 stata approvata dalla European Medicine Agency (EMA) n\u00e9 dalla Food and Drug Administration (FDA) per l'utilizzo nella calvizie androgenetica.\nSono stati comunque effettuati dei \"trials\" (esperimenti di tipo scientifico sull'utilizzo di un farmaco) da una nota casa farmaceutica per un suo eventuale utilizzo nei soggetti con alopecia. Gli studi hanno dimostrato che il blocco di entrambe le isoforme della 5-AR ha effetti positivi nella lotta contro la calvizie androgenetica mentre non \u00e8 stato ancora determinato il dosaggio (attualmente contro l'iperplasia prostatica si usa la dose di 0,5\u00a0mg/die). In Italia il farmaco \u00e8 venduto dalla societ\u00e0 farmaceutica GlaxoSmithKline con il nome commerciale di Avodart e Duagen nella forma di capsule da 0,5\u00a0mg.\nFarmacodinamica.\nLa dutasteride riduce i livelli sierici di diidrotestosterone (DHT) inibendo l'enzima 5-alfa-reduttasi, sia l'isoforma di tipo 1 sia di tipo 2, responsabile della trasformazione del testosterone in DHT. L'effetto del farmaco si manifesta entro 1-2 settimane con una riduzione di diidrotestosterone intorno al 90%.\nIl farmaco presenta inoltre un effetto spiccato di riduzione del volume della prostata che pu\u00f2 evidenziarsi gi\u00e0 a un mese dall'inizio del trattamento. \nAl dodicesimo mese il volume totale della prostata si riduce mediamente del 23,6% in corso di trattamento con dutasteride.\nIl volume della zona transizionale della prostata comincia a ridursi gi\u00e0 dal primo mese e prosegue fino a 2 anni, con una riduzione media del volume di tale zona del 17,8%.\nLa riduzione del volume della ghiandola registrata nei primi 2 anni si mantiene a distanza di altri 2 anni e comporta un miglioramento dei sintomi accusati dal paziente, una riduzione del rischio di ritenzione d'urina e degli interventi chirurgici associati all'ipertrofia prostatica.\nFarmacocinetica.\nDopo somministrazione per via orale dutasteride viene rapidamente assorbita dal tratto gastrointestinale. La concentrazione plasmatica massima (Cmax) viene raggiunta entro 1-3 ore (Tmax). La biodisponibilit\u00e0 assoluta \u00e8 di circa il 60% e non viene influenzata dal cibo.\nIl volume di distribuzione \u00e8 ampio (300-500 litri) e il legame con le proteine plasmatiche \u00e8 elevato, circa 99,5%. La quantit\u00e0 di dutasteride che passa dal torrente ematico al liquido seminale \u00e8 mediamente dell'11,5%. Il farmaco \u00e8 ampiamente metabolizzato in vivo dal citocromo P450 (isoenzimi CYP3A4 e CYP3A5).\nCirca il 5%-6% di una dose somministrata \u00e8 escreta immodificata nelle feci. La quantit\u00e0 rimanente \u00e8 escreta sempre nelle feci tramite 4 metaboliti principali e 6 metaboliti minori. Nell'uomo solo minime tracce di dutasteride immodificata vengono eliminate con le urine.\nUsi clinici.\nDutasteride \u00e8 utilizzata nel trattamento dei sintomi dell'iperplasia prostatica benigna (IPB). La molecola \u00e8 efficace nel determinare un miglioramento dei disturbi urinari, una riduzione del rischio di ritenzione acuta d'urina e delle probabilit\u00e0 di dover essere sottoposti a intervento chirurgico. Gli effetti positivi della terapia sono ancor pi\u00f9 evidenti nei pazienti a elevato rischio di progressione della malattia, calcolato sulla base dell'et\u00e0, del valore iniziale di PSA e del volume prostatico (&gt; 40 mL). In questa particolare categoria di pazienti, la terapia ideale \u00e8 rappresentata dalla combinazione della dutasteride con un farmaco alfa-litico, perch\u00e9 risulta pi\u00f9 efficace rispetto all'impiego dell'alfa-litico da solo.\nEffetti collaterali e indesiderati.\nL'incidenza degli effetti collaterali di dutasteride \u00e8 risultata identica a quella di finasteride (disfunzione erettile, calo della libido, modifica della densit\u00e0/quantit\u00e0 dello sperma), mentre si hanno poche informazioni sulle conseguenze negative nella terapia a lungo termine. La comparsa di disfunzione erettile e/o calo della libido \u00e8 comunque piuttosto rara, con un'incidenza inferiore al 10%, sia nel caso di una monoterapia con dutasteride sia di una terapia di associazione con un alfa-litico.\nNegli studi clinici tali effetti collaterali sono stati riportati per la maggior parte nei primi 6-12 mesi di trattamento, e la loro incidenza si riduce significativamente nel tempo.\nL'impatto clinico degli eventi avversi della sfera sessuale si deve considerare basso, tenendo presente che solo pochi pazienti abbandonano la terapia con dutasteride per questa specifica motivazione.\nSindrome post finasteride.\nAnche la dutasteride, essendo un inibitore della 5 alfa reduttasi come la finasteride, pu\u00f2 causare la sindrome post finasteride; tale sindrome si manifesta con sintomi che si possono protrarre anche a vita, essi sono:\nControindicazioni.\nIl farmaco \u00e8 controindicato nei soggetti con ipersensibilit\u00e0 nota alla soia, alle arachidi, al principio attivo oppure a uno qualsiasi degli eccipienti. \u00c8 inoltre controindicato in soggetti con grave insufficienza epatica.\nIl farmaco causa difetti di nascita in embrioni e feti di sesso maschile (ma non nel genere femminile). Dutasteride ha effetti teratogeni nei feti di sesso maschile. Il farmaco pu\u00f2 provocare anomalie dello sviluppo fisiologico se durante la gestazione una donna gravida \u00e8 esposta alla molecola. Le donne in gravidanza non devono maneggiare le capsule in quanto la dutasteride viene assorbita attraverso la pelle.\nDosi terapeutiche.\nLa dose raccomandata di dutasteride \u00e8 di 0,5\u00a0mg, equivalenti a una capsula, una volta al giorno per via orale, con o senza cibo. Le capsule non devono essere frantumate o masticate ma deglutite intere in quanto il contatto con il contenuto pu\u00f2 provocare irritazione a carico della mucosa orofaringea. Pu\u00f2 essere necessario attendere fino a 6 mesi prima di ottenere una risposta al trattamento sebbene un miglioramento possa essere osservato anche precocemente. Nei soggetti anziani non \u00e8 necessario alcun aggiustamento della dose.\nInterazioni.\nDutasteride viene eliminata soprattutto per metabolismo catalizzato da CYP3A4 e CYP3A5. In soggetti trattati contemporaneamente con inibitori moderati del CYP3A4 e della glicoproteina P (ad esempio verapamil o diltiazem) le concentrazioni sieriche del farmaco possono aumentare da 1,6 a 1,8 volte paragonate a quelle riscontrate con altri pazienti.\nLa co-somministrazione con farmaci noti per esercitare una potente azione di inibizione dell'enzima CYP3A4 (ad esempio ritonavir, indinavir, nefazodone, itraconazolo, ketoconazolo) \u00e8 possibile che determini un rilevante aumento delle concentrazioni sieriche della molecola.\n\u00c8 interessante notare che nel corso di uno studio scientifico (per altro interessante un numero limitato di pazienti e di breve durata, 2 settimane) eseguito su maschi volontari sani, dutasteride ai dosaggi usuali non ha mostrato alcun effetto sulla farmacocinetica di tamsulosina o di terazosina, farmaci spesso somministrati ai medesimi pazienti che necessitano di dutasteride.\nAvvertenze e precauzioni d'uso.\nCome per Ia finasteride, Ia maggiore preoccupazione in corso di trattamento con dutasteride \u00e8 la possibilit\u00e0 che il farmaco possa interferire con Ia diagnosi precoce del cancro alla prostata. Infatti la concentrazione sierica del PSA (antigene prostatico specifico), che rappresenta un marcatore di grande importanza per rilevare la presenza di un eventuale cancro alla prostata, risulta influenzata dalla terapia con dutasteride. Questa diminuisce la concentrazione media del PSA di circa il 50% dopo circa 6 mesi di trattamento, anche se ulteriori riduzioni si possono verificare fino a 36 mesi daIl'inizio del trattamento. Pertanto i soggetti in trattamento con dutasteride devono effettuare un nuovo dosaggio del PSA dopo 6 mesi dall'inizio del trattamento, e tale valore pu\u00f2 essere considerato il nuovo valore basale di PSA in quel soggetto (PSA \"nadir\"). Successivamente si consiglia di controllare periodicamente (cadenza semestrale) i valori di PSA, e in condizioni di normalit\u00e0, si dovrebbe osservare un'ulteriore riduzione o una stabilit\u00e0 dei livelli plasmatici. In caso di incrementi del marcatore rispetto al valore di PSA \"nadir\" in corso di terapia con dutasteride, si deve sospettare la presenza di un cancro alla prostata (e in particolare di cancro di grado elevato), e pertanto al paziente deve essere suggerito di effettuare la biopsia prostatica. \u00c8 importante sottolineare che, anche se il valore assoluto del PSA rientra all'interno deIl'intervallo normale per gli uomini che non assumono un inibitore della 5-alfa-reduttasi, [3] I'incremento rispetto al valore PSA \"nadir\", deve essere considerato clinicamente rilevante e sospetto per la presenza di un tumore. Questa evidenza suggerisce che il PSA conserva, e addirittura incrementa, il suo valore diagnostico in corso di terapia con dutasteride\nLa Food and Drug Administration nel giugno 2011 ha informato i professionisti della salute che gli inibitori della 5-alfa-reduttasi possono determinare una riduzione generale (intorno al 23%) delle forme tumorali di basso grado (punteggio Gleason 6 o inferiore) ma incrementare il rischio di cancro prostatico di alto grado (punteggio Gleason 8-10) proprio a seguito dell'effetto di \"mascheramento\u201d sopra citato. Gli inibitori della 5-alfa-reduttasi continuano a non essere approvati per la prevenzione del cancro alla prostata.\nChimica.\nDi seguito la modalit\u00e0 di sintesi chimica della dutasteride:"}
{"id": "1348308", "revid": "729019", "url": "https://it.wikipedia.org/wiki?curid=1348308", "title": "Zentralrat der Ex-Muslime", "text": "Il Zentralrat der Ex-Muslime (Consiglio centrale degli ex musulmani) \u00e8 un'associazione secolare e non religiosa tedesca che accoglie ex musulmani. Fondata il 21 gennaio 2007, ha pi\u00f9 di 100 aderenti.\nOggi \u00e8 ramificata nel Regno Unito ed in Scandinavia. Un'organizzazione analoga esiste anche nei Paesi Bassi."}
{"id": "1348312", "revid": "287204", "url": "https://it.wikipedia.org/wiki?curid=1348312", "title": "Feldjagerkorps", "text": ""}
{"id": "1348314", "revid": "647919", "url": "https://it.wikipedia.org/wiki?curid=1348314", "title": "Campionato svizzero di calcio 2005-2006", "text": ""}
{"id": "1348316", "revid": "104458", "url": "https://it.wikipedia.org/wiki?curid=1348316", "title": "Campionato svizzero di calcio 2006-2007", "text": ""}
{"id": "1348318", "revid": "149587", "url": "https://it.wikipedia.org/wiki?curid=1348318", "title": "Campionato svizzero di calcio 2004-2005", "text": ""}
{"id": "1348323", "revid": "729019", "url": "https://it.wikipedia.org/wiki?curid=1348323", "title": "Stazione di Formia-Gaeta", "text": "La stazione di Formia-Gaeta \u00e8 una stazione ferroviaria posta sulla linea Roma-Napoli, a servizio delle citt\u00e0 di Formia.\nStoria.\nLa stazione venne inaugurata il 3 maggio 1892, con il nome di \"Formia\", insieme alla linea ferroviaria Sparanise-Gaeta: questa prima stazione era composta da due binari passanti pi\u00f9 un piccolo scalo merci.\nNel 1927, con l'attivazione della \"Direttissima\" Roma-Napoli, passante anch'essa per Formia, la stazione divenne un importante nodo d'interscambio, e venne per questo motivo dotata di altri binari e notevolmente ampliata. Per organizzare un migliore traffico ferroviario sulla linea Sparanise-Gaeta vennero create due tipologie di treni: da un lato convogli che percorrevano la tratta Formia-Sparanise, dall'altro un servizio a spola tra Formia e Gaeta.\nIl fabbricato viaggiatori originario, distrutto durante la seconda guerra mondiale, venne sostituito da un nuovo edificio al termine del conflitto, inaugurato nel 1949.\nNel 1957 la linea da Formia a Sparanise venne chiusa mentre resistette, fino al 1966, quella pi\u00f9 frequentata per Gaeta, poi servita dai pullman INT delle FS fino al 1980. Con la riforma regionale dei trasporti, tutte le corse da e per Gaeta, con diramazione Serapo, passarono all'ACOTRAL, ora COTRAL.\nUn duro colpo all'impianto si ebbe negli anni duemila, con la soppressione nel 2012 del capolinea delle autolinee interurbane sempre attive dal secondo dopoguerra ed al servizio di un vasto comprensorio. Nel medesimo anno la stazione assunse la nuova denominazione di Formia-Gaeta.\nNell'estate del 1975, vi fu girata una breve sequenza del film cult \"Febbre da cavallo\", di Steno, uscito l'anno dopo nelle sale.\nStrutture e impianti.\nLa stazione \u00e8 dotata di 5 binari passanti, muniti di banchine con pensiline e sottopassaggi ed ascensori, per il servizio viaggiatori, pi\u00f9 un binario tronco utilizzato per il servizio a spola con Gaeta. Formia disponeva anche di uno scalo merci con magazzino, in seguito sostituito da un parcheggio multi piano.\nIn uscita dalla stazione, in direzione Roma sono presenti due gallerie, una a doppio binario, usata dalla ferrovia Roma-Napoli, l'altra a binario unico, usata in passato dalla linea ferroviaria Sparanise-Gaeta.\nIl fabbricato viaggiatori dispone di diversi servizi quali biglietteria ufficiale Trenitalia, servizi igienici, bar e cappella cattolica.\nMovimento.\nLa stazione \u00e8 servita dai treni regionali della relazione suburbana FL7 svolta da Trenitalia nell'ambito del contratto di servizio stipulato con la Regione Lazio, nonch\u00e9 da relazioni a lunga percorrenza svolte anch'esse da Trenitalia attraverso i treni Intercity giorno ed Intercity Notte.\nServizi.\nLa stazione, i cui servizi sono curati da Centostazioni e che RFI classifica come \"gold\", dispone di:"}
{"id": "1348327", "revid": "729019", "url": "https://it.wikipedia.org/wiki?curid=1348327", "title": "Boston (borough)", "text": "Boston \u00e8 un distretto con status di borough del Lincolnshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione del borough di Boston con il distretto rurale di Boston.\nParrocchie civili.\nLe parrocchie, che non coprono l'area del capoluogo, sono:"}
{"id": "1348331", "revid": "1005847", "url": "https://it.wikipedia.org/wiki?curid=1348331", "title": "Akira Machida", "text": "Vita.\nInizi\u00f2 la sua carriera nel 1959, come avvocato esordiente. Dal 1961 riveste gli incarichi di giudice assistente ai Tribunali di Tokyo, Sapporo, e al Dipartimento degli Affari Civili della Suprema Corte. Nel 1971 divenne giudice a Sapporo. Dopo altri incarichi, nel 1977 diviene giudice a Tokyo. Dal 1984 al 1991 diventa Segretario Generale della Suprema Corte nipponica. Nel 1991 diventa Presidente del Tribunale di K\u014dfu, nel 1993 del Tribunale di Chiba, nel 1994 a Tokyo e nel 1998 a Fukuoka.\nViene proclamato Giudice Capo della Corte suprema del Giappone il 6 novembre 2002, e durante il suo mandato risolver\u00e0 numerose vertenze a livello internazionale. Si \u00e8 ritirato dalla carica all'et\u00e0 di 70 anni, il 15 ottobre 2006."}
{"id": "1348332", "revid": "663330", "url": "https://it.wikipedia.org/wiki?curid=1348332", "title": "Ernest Dickerson", "text": " \u00c8 stato il direttore della fotografia di molti film diretti da Spike Lee, come \"Lola Darling\", \"Fa' la cosa giusta\" e \"Malcolm X\".\nBiografia.\nDickerson incontr\u00f2 Spike Lee alla New York University. La prima collaborazione tra i due risale al 1980, quando Dickerson fotograf\u00f2 il cortometraggio \"The Answer\", diretto da Lee. Nel 1981 firm\u00f2 la fotografia nel secondo cortometraggio di Spike Lee, \"Sarah\", liberamente tratto da un racconto scritto da una sua compagna di universit\u00e0, dedicato alla nonna materna di Lee, che ne \u00e8 anche la produttrice, in collaborazione con Bill Lee che ne firm\u00f2 la colonna sonora. Nel 1983 Dickerson diresse la fotografia del primo lungometraggio di Lee, \"\", quindi fotograf\u00f2 tutti i film del regista afroamericano fino al 1992.\nNello stesso anno debutt\u00f2 nella regia, dirigendo il thriller \"Juice\", interpretato dal rapper Tupac Shakur. La sua regia pi\u00f9 nota \u00e8 il thriller \"Never Die Alone\", girato nel 2004. Nel 2006 ha diretto un episodio della seconda serie di \"Masters of Horror\".\nDickerson ha diretto anche alcuni episodi di note serie televisive, come \"\", \"Night Visions\" e \"The L Word\"."}
{"id": "1348337", "revid": "1494169", "url": "https://it.wikipedia.org/wiki?curid=1348337", "title": "Malgioglio", "text": ""}
{"id": "1348338", "revid": "547034", "url": "https://it.wikipedia.org/wiki?curid=1348338", "title": "East Lindsey", "text": "East Lindsey \u00e8 un distretto del Lincolnshire, Inghilterra, Regno Unito, con sede a Manby.\nIl distretto fu creato con il Local Government Act 1972, il 1\u00ba aprile 1974 da parte della precedente contea di Lindsey, dalla fusione del municipal borough di Louth con i distretti urbani di Alford, Horncastle, Mablethorpe and Sutton, Skegness e Woodhall Spa con il distretto rurale di Horncastle, il distretto rurale di Louth e il distretto rurale di Spilsby."}
{"id": "1348340", "revid": "344503", "url": "https://it.wikipedia.org/wiki?curid=1348340", "title": "Logan Lerman", "text": "Biografia.\nLerman \u00e8 nato e cresciuto a Beverly Hills, California. La sua famiglia \u00e8 di religione ebraica. Sua madre, Lisa Goldman, \u00e8 la sua manager, e suo padre, Larry Lerman, \u00e8 un uomo d'affari. Ha due fratelli, Lindsey e Lucas. Ha frequentato la Beverly Hills High School.\nLa sua famiglia possiede l'azienda di impianti ortopedici Lerman&amp;Son, fondata dal bisnonno di Logan, Jacob Lerman, nella Berlino del 1915. Jacob e i suoi familiari erano di origine ebraico-polacca, e dovettero lasciare la Germania a causa del regime nazista. Anche altri antenati di Logan Lerman erano ebrei immigrati da Europa orientale (Polonia, Russia e Lituania).\nLerman si \u00e8 definito ossessionato dal cinema, e di essere stato \"scolpito\" dai film. Ha espresso interesse nello scrivere, produrre e dirigere. Wes Anderson, Stanley Kubrick, David Fincher e Peter Bogdanovich sono alcuni fra i suoi registi preferiti e ha citato \"American Beauty\", \"\" e \"Se mi lasci ti cancello\" come alcuni fra i suoi film preferiti.\nCarriera.\nLerman ha dichiarato di avere una grande passione per il mondo del cinema fin da piccolo. \u00c8 apparso in alcuni spot pubblicitari negli anni novanta, ed \u00e8 apparso sul grande schermo con \"Il patriota\" nel 2000, dove interpreta uno dei figli pi\u00f9 piccoli del personaggio interpretato da Mel Gibson. Lo stesso anno ha recitato in \"What Women Want - Quello che le donne vogliono\", interpretando il personaggio di Gibson da piccolo. L'apparizione seguente \u00e8 stata nel film \"I ragazzi della mia vita\" (2001). Nel 2004 ha recitato nel film \"The Butterfly Effect\", interpretando una versione pi\u00f9 giovane del personaggio di Ashton Kutcher.\nIl film TV del 2003 \"A Painted House\" ha fatto vincere a Lerman un Young Artist Award. Nel 2004, ha recitato nella serie televisiva \"Jack &amp; Bobby\", interpretando Robert \"Bobby\" McCallister, destinato a diventare Presidente degli USA. La serie \u00e8 stata trasmessa in Italia dal 5 febbraio 2009 al 23 aprile 2009 sulla piattaforma pay digitale Premium Gallery. La serie gli ha permesso di aggiudicarsi un altro Young Artist Award.\nLerman \u00e8 apparso in \"Hoot\" (2006), tratto dall'omonimo romanzo per ragazzi di Carl Hiaasen, dove ha interpretato il protagonista Roy Eberhardt. Dopo il film ha conquistato il suo terzo Young Artist Award. Nel 2007 Lerman \u00e8 apparso in \"Number 23\", dove ha interpretato Robin Sparrow, figlio del personaggio di Jim Carrey, Walter Sparrow. Lo stesso anno ha recitato nel western \"Quel treno per Yuma\", dove ha impersonato William Evans, il figlio del personaggio di Christian Bale; Lerman ha ricevuto delle buone critiche per la sua performance ed \u00e8 stato nuovamente nominato per un Young Artist Award (2008).\nNel 2008 ha recitato nella commedia \"Ti presento Bill\" (il suo personaggio non \u00e8 mai stato chiamato per nome), e nel 2009 \u00e8 apparso nel film \"Gamer\", interpretando Simon, un adolescente appassionato di videogiochi. Nell'estate del 2009 ha avuto un ruolo di protagonista insieme a Ren\u00e9e Zellweger nella commedia \"My One and Only\", interpretando la giovane versione di George Hamilton - un aspirante scrittore, che decide di accompagnare sua madre e suo fratello in giro per il paese, allo scopo di trovare un nuovo compagno per la madre.\nLerman ha recitato nel 2010 nel film \"Percy Jackson e gli dei dell'Olimpo - Il ladro di fulmini\", nel ruolo del protagonista Percy. Il film \u00e8 basato sul primo romanzo dell'omonima saga (\"Percy Jackson e gli dei dell'Olimpo\") scritta da Rick Riordan. Ha inoltre firmato per produrre altri due film della saga, ma ha confessato che gli piacerebbe essere il protagonista in tutti e cinque. Interpreta in seguito D'Artagnan nella versione in 3D del film \"I tre moschettieri\", per la regia di Paul W. S. Anderson, che ha iniziato le riprese nell'agosto 2010. Lerman \u00e8 stato scelto per il ruolo senza aver sostenuto un'audizione. Nel 2012 \u00e8 uscito il film \"Noi siamo infinito\", che vede Lerman come protagonista accanto a Emma Watson.\nNel 2013 recita nel film \"Stuck in Love\" nel ruolo di Lou e partecipa al seguito della saga che lo vede protagonista in \"Percy Jackson e gli dei dell'Olimpo - Il mare dei mostri\". Partecipa, inoltre, alle riprese di \"Noah\", dove veste i panni di uno dei figli di No\u00e8, Cam, e \"Fury\", interpretando il giovane soldato Norman Ellison. Nel 2016 e nel 2017 ha ruoli da protagonista nei film \"Indignazione\" e \"The Vanishing of Sidney Hall,\" dove ricopre anche il ruolo di produttore.\nNel 2020 interpreta il personaggio di Jonah Heidelbaum nella serie \"Hunters\".\nVita privata.\nIl migliore amico di Lerman \u00e8 l'attore Dean Collins, con il quale ha recitato in \"Jack &amp; Bobby\"; sono rimasti buoni amici anche dopo la cancellazione della serie, e hanno lavorato di nuovo insieme in \"Hoot\". Nel loro tempo libero, lavorano e producono piccoli video, che vengono editi su YouTube nel loro canale \"monkeynuts1069\". Nel 2006 Collins e Lerman hanno formato una band, gli Indigo, con il musicista Daniel Pashman; Collins \u00e8 il cantante, Lerman suona la tastiera e la chitarra, e Pashman suona la batteria.\nDoppiatori italiani.\nNelle versioni in italiano dei suoi film, Logan Lerman \u00e8 stato doppiato da:"}
{"id": "1348343", "revid": "287204", "url": "https://it.wikipedia.org/wiki?curid=1348343", "title": "West Lindsey", "text": "West Lindsey \u00e8 un distretto del Lincolnshire, Inghilterra, Regno Unito, con sede a Gainsborough.\nIl distretto fu creato con il Local Government Act 1972, il 1\u00ba aprile 1974 da parte della precedente contea di Lindsey, dalla fusione dei distretti urbani di Gainsborough e Market Rasen con il distretto rurale di Caistor, il distretto rurale di Gainsborough e il distretto rurale di Welton."}
{"id": "1348344", "revid": "71433", "url": "https://it.wikipedia.org/wiki?curid=1348344", "title": "Laureen Holly", "text": ""}
{"id": "1348345", "revid": "97949944", "url": "https://it.wikipedia.org/wiki?curid=1348345", "title": "Venier (disambigua)", "text": ""}
{"id": "1348360", "revid": "767487", "url": "https://it.wikipedia.org/wiki?curid=1348360", "title": "South Kesteven", "text": "South Kesteven \u00e8 un distretto del Lincolnshire, Inghilterra, Regno Unito, con sede a Grantham.\nIl distretto fu creato con il Local Government Act 1972, il 1\u00ba aprile 1974 dalla fusione del municipal borough di Grantham e Stamford con il distretto urbano di Bourne con il distretto rurale di South Kesteven e il distretto rurale di West Kesteven."}
{"id": "1348361", "revid": "15756", "url": "https://it.wikipedia.org/wiki?curid=1348361", "title": "Shark Boy", "text": "Dall'agosto 2004 Shark Boy gestisce una scuola di wrestling chiamata \"The Shark Tank\" nell'Ohio.\nCarriera.\nRoll cominci\u00f2 ad allenarsi sotto la guida di Les Thatcher nell'ottobre 1995. Debutt\u00f2 il 31 marzo 1997 nella Heartland Wrestling Association di Thatcher, lottando con una maschera col nome di El Piranha.\nPoco tempo dopo Roll lott\u00f2 nella Independent Wrestling Association, dove svilupp\u00f2 il personaggio di Shark Boy, ispirandosi parzialmente alla canzone \"I Come From the Water\" dei Toadies.\nIl 19 marzo 1999, Shark Boy combatt\u00e9 alla seconda edizione del \"Brian Pillman Memorial Show\", battendo Matt Stryker, Tarek the Great e Chip Fairway in un torneo, ricevendo cos\u00ec un trofeo. Dopo quel match, numerosi wrestler della World Championship Wrestling e della World Wrestling Federation, compresi Al Snow, Mankind e D'Lo Brown entrarono nel ring ed innalzarono Shark Boy sulle loro spalle. Shark Boy lott\u00f2 anche nelle edizioni 1998, 2000 e 2001.\nCome risultato della sua esposizione ai media grazie alla partecipazione ai Brian Pillman Memorial Shows e grazie al grande numero di sostenitori, Shark Boy firm\u00f2 un contratto con la World Championship Wrestling nel 1999. Fece numerose apparizioni su \"WCW Saturday Night\" prima di essere licenziato dopo sei mesi all'inizio del 2000.\nNel novembre 2002 Shark Boy fece un tour in Europa con la World Wrestling All-Stars.\nIl 6 dicembre dello stesso anno sconfisse Frankie Kazarian in un pay-per-view della federazione.\nTotal Nonstop Action (2002, 2003-2010, 2014-2015).\nShark Boy debutt\u00f2 nella Total Nonstop Action il 31 luglio 2002, perdendo contro Jimmy Rave in un dark match. Il 7 agosto Shark Boy, Kid Kash e Slick J persero da The S.A.T. in un six-man tag team match nel pay-per-view settimanale della TNA.\nShark Boy cominci\u00f2 ad apparire con frequenza sui ring della TNA a met\u00e0 2003, feudando con gli Harris Brothers, dando vita ad un tag team con New Jack. Nel settembre 2003, Shark Boy firm\u00f2 un contratto di un anno con la TNA.\nNel 2004 form\u00f2 un tag team con D-Ray 3000; il duo fu poi affiancato da Goldy Locks. Il tag team si sciolse nel tardo 2004 e Shark Boy cominci\u00f2 ad apparire sporadicamente nella TNA. Torn\u00f2 alla TNA con frequenza regolare a met\u00e0 2005, vincendo un six-competitor match a Slammiversary 2005 il 19 giugno.\nNel 2008 cominci\u00f2 una storyline che lo vide ripetutamente sconfitto e, dopo i match, malmenato dal wrestler di turno. Dopo l'ennesimo match perso contro Tomko e, a seguito dei colpi subiti, Shark Boy entr\u00f2 in coma e, al suo risveglio, cominci\u00f2 a comportarsi come Stone Cold Steve Austin. Di fatto, ci\u00f2 lo port\u00f2 ad un cambio di gimmick, che risult\u00f2 essere identica a quella dell'ex wrestler WWE, compresa la mossa finale e le catchphrase che lo port\u00f2 anche a ricominciare a vincere, seppur contro wrestler low o mid carder. Oltre a ci\u00f2, form\u00f2 anche un tag team con Curry Man. Dopo mesi e mesi di inattivit\u00e0, viene licenziato.\nIl 15 ottobre 2014 a Impact Wrestling perde contro Tyrus. Ritorna alla TNA l'8 luglio 2015 a Impact Wrestling perde contro Ethan Carter III.\nTitoli e riconoscimenti.\nAtlantic Pro Wrestling\nBuckeye Pro Wrestling\nHeartland Wrestling Association\nIndependent Wrestling Association Mid-South\nNWA East\nAltri titoli\nVita privata.\nRoll \u00e8 sposato ed ha un figlio di nome Dylan.\nLa disputa legale con la Miramax.\nL'8 giugno 2005 Roll inizi\u00f2 una causa contro la Miramax Films, accusandola di aver pubblicato \"Le avventure di Sharkboy e Lavagirl in 3-D\" nonostante avesse registrato per s\u00e9 il nome \"Shark Boy\" e richiedendo ogni \"soldo, profitto e vantaggio illegalmente guadagnato\". Nel novembre 2005 emerse che la Miramax tent\u00f2 di far cadere la causa, chiedendo che la corte annullasse il trademark di Roll sulla base del fatto che Roll \"\u00e8 un maschio i cui servizi sono resi solo quando veste un costume in stile squalo\".\nNell'aprile 2007 la vicenda termin\u00f2 con un imprecisato risarcimento."}
{"id": "1348364", "revid": "110157", "url": "https://it.wikipedia.org/wiki?curid=1348364", "title": "North Kesteven", "text": "North Kesteven \u00e8 un distretto del Lincolnshire, Inghilterra, Regno Unito, con sede a Sleaford.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Sleaford con il distretto rurale di East Kesteven e il distretto rurale di North Kesteven, dalla precedente contea di Kesteven."}
{"id": "1348365", "revid": "2221769", "url": "https://it.wikipedia.org/wiki?curid=1348365", "title": "Cattedrale dei Santi Pietro e Paolo (Washington)", "text": "La cattedrale dei Santi Pietro e Paolo di Washington (in inglese: \"Cathedral Church of Saint Peter and Saint Paul in the City and Diocese of Washington\"), detta anche Washington National Cathedral, \u00e8 un luogo di culto della Chiesa episcopale degli Stati Uniti d'America sito nella capitale federale della nazione. \u00c8 la sesta cattedrale pi\u00f9 vasta al mondo e la seconda chiesa pi\u00f9 grande degli USA.\nStoria.\nLa prima idea della costruzione di una grandiosa cattedrale nazionale americana, dopo il successo dei moti della rivolta statunitense, era sorta nel 1792 e gi\u00e0 l'ingegnere civile ed architetto Pierre Charles L'Enfant aveva destinato a Washington un grande terreno per accogliere la cattedrale.\nA causa per\u00f2 della situazione internazionale e delle scarse finanze del novello governo, il progetto venne abbandonato e su tale area sorge oggi invece la National Portrait Gallery.\nL'idea riprese con forza dopo il congresso del 6 gennaio 1893 che istituiva la Chiesa protestante episcopale degli Stati Uniti d'America, e la costruzione ebbe inizio il 29 settembre 1907, reificando cos\u00ec il sogno del principale luogo di culto della neonata Chiesa negli USA. Alla cerimonia di fondazione partecip\u00f2 anche l'allora Presidente degli Stati Uniti Theodore Roosevelt.\nNel 1912 la Bethlehem Chapel venne terminata ed aperta quindi al pubblico culto ed all'officiatura del servizio liturgico. I lavori andarono avanti per 83 anni e l'inaugurazione della chiesa si ebbe solo nel 1990 alla presenza di George H. W. Bush.\nMartin Luther King tenne la sua ultima predica dal pulpito di questa chiesa, prima di essere assassinato.\nLa cattedrale.\nArte ed architettura.\nIl disegno finale che venne presentato per la costruzione della cattedrale, era in pieno neogotico ed arrivava a mischiare diversi tratti dello stile gotico medioevale, chiaramente identificabile negli archi a sesto acuto e nella grande variet\u00e0 delle volte interne o nelle vetrate che ravvicinano questa struttura alle pi\u00f9 classiche ed originali cattedrali inglesi o francesi.\nLa Washington National Cathedral consiste in una struttura essenzialmente rettangolare con nove navate interne con l'intersezione di un transetto a sei navate. All'intersezione dei due transetti si trova la \"Gloria in Excelsis Tower\", alta alla sua cima 206 metri dal livello del mare e rappresenta nel contempo il punto pi\u00f9 alto di Washington; la Pilgrim Observation Gallery - che occupa la parte esterna che conduce alla grande torre - consente inoltre di avere una splendida vista sul panorama della citt\u00e0. Unica nel Nord America, la torre centrale della cattedrale ha due serie di campane: 53 ordinarie e 10 a pedale. La cattedrale sorge sul Mount Saint Alban ed occupa in totale un'area di 230.000 m\u00b2.\nIl portale centrale dispone di un timpano sul quale \u00e8 raffigurato a bassorilievo \"il cammino del pellegrino\".\nLa pietra utilizzata nella costruzione \u00e8 una pietra gialla tipica dello stato dell'Indiana, anche se non mancano i moderni materiali utilizzati per la costruzione delle parti pi\u00f9 delicate come il tetto o le campane, con l'intento di rendere la struttura solida e duratura.\nIl pulpito \u00e8 stato intagliato secondo le forme di quello della cattedrale di Canterbury, mentre la cattedra episcopale \u00e8 stata modellata sulle forme di quella dell'Abbazia di Glastonbury. L'altare maggiore, detto \"Altare di Gerusalemme\" (\"Jerusalem Altar\"), \u00e8 realizzato con pietre provenienti dalla Cava di Salomone presso Gerusalemme in Terrasanta, la stessa dalla quale la leggenda vuole siano stati estratti i materiali per la costruzione del famoso Tempio di Salomone. Sul pavimento, di fronte all'altare, si trovano dieci pietre provenienti dalla Cappella di Mos\u00e8 sul Monte Sinai e simboleggiano i dieci comandamenti come fondamento per la costituzione dell'altare.\nLe opere artistiche sono innumerevoli, tra cui 200 vetrate, di cui la pi\u00f9 famosa \u00e8 indubbiamente la \"Space Window\", realizzata in onore dell'allunaggio del 1969, che include un frammento di pietra lunare al suo centro. Molti degli elementi decorativi hanno chiari richiami al simbolismo cristiano, anche se non manca di commemorare i personaggi fondamentali della storia americana, rappresentati in un grande mosaico nel nartece della struttura, oltre alle bandiere di tutti gli stati americani che adornano la navata centrale.\nLa cattedrale \u00e8 stata costruita con molte \"imperfezioni\" a riprendere la filosofia medioevale che intendeva Dio come l'unico essere perfetto. Questo \u00e8 ravvisabile soprattutto nelle cappelle laterali che sono state realizzate in stile Normanno, Romanico o Gotico tradizionale, a voler riprendere i modelli comuni in Europa.\nGli architetti.\nGran parte del progetto per la cattedrale venne realizzato da George Frederick Bodley, un architetto divenuto famoso per la sua tendenza al neogotico inglese. Il paesaggista Frederick Law Olmsted fu invece uno dei contributori al progetto, occupandosi prevalentemente dell'area dell'altare maggiore e del presbiterio. Dopo la morte di Bodley nel 1907 il suo collaboratore pi\u00f9 stretto, Henry Vaughan fece alcune revisioni sul disegno originale, ma i lavori vennero inevitabilmente interrotti durante la Prima guerra mondiale e lo stesso Vaughan mor\u00ec nel 1917. Quando i lavori ripresero, il capitolo scelse il newyorkese studio di architettura Frohman, Robb and Little per portare l'opera a compimento. Philip Hubert Frohman, che era stato precoce nel proprio apprendistato, era assolutamente d'accordo nel voler mantenere il progetto originario di Bodley, inclusa l'aggiunta della terza torre e dell'ampliamento della grande facciata ovest, seppur con alcuni piccoli aggiustamenti. Alla morte di Frohman nel 1972, i progetti non vennero pi\u00f9 variati.\nOrgani a canne.\nL'organo a canne principale della cattedrale \u00e8 stato costruito nel 1938 dall'organaro statunitense Ernest M. Skinner ed ampiamente modificato ed ampliato dalla ditta organaria Aeolian Company nel 1963, nel 1970 e nel 1975. Lo strumento attuale, con 159 registri per un totale di canne, \u00e8 tra i 20 organi pi\u00f9 grandi al mondo. Esso conta quattro tastiere di 61 note ciascuna ed una pedaliera di 32 note ed \u00e8 a trasmissione elettrica.\nNella cattedrale si trovano altre due organi: uno positivo a trasmissione elettrica a sistema multiplo, mobile, e quello della Bethlehem Chapel.\nIl doccione di Dart Fener.\nUna delle maggiori stranezze della cattedrale \u00e8 certamente un doccione col volto di Dart Fener, il famoso cattivo della saga di \"Guerre stellari\", frutto di un concorso indetto negli anni ottanta tra i bambini per la creazione di una gargolla da apporre nella cattedrale, per il quale venne scelto uno dei soggetti pi\u00f9 popolari dell'epoca.\nDurante gli anni ottanta, periodo in cui venivano erette le torri a ovest della cattedrale di Washington e pochi anni prima che venisse terminata l'intera struttura, la rivista per ragazzi \"National Geographic World\" indisse un concorso nel quale i bambini partecipanti furono invitati a disegnare delle immagini che sarebbero state utilizzati come modello dei doccioni dell'edificio. Le figure vincitrici della competizione furono una ragazza con i codini che indossa le bretelle, un procione, un uomo con grandi denti che porta un ombrello e la maschera di Dart Fener, il pi\u00f9 famoso cattivo della serie \"Guerre stellari\", che venne proposta da un giovane di Kearney (Nebraska) di nome Cristopher Rader e che si piazz\u00f2 al terzo posto. Quest'ultima, dopo essere stata scolpita da Jay Hall Carpenter, che prese a modello delle immagini delle pellicole della serie, venne in seguito tradotta in calcare da Patrick J. Plunkett e collocata sul lato esterno settentrionale della chiesa. Oggi il doccione di Dart Fener \u00e8 uno degli elementi decorativi pi\u00f9 famosi della struttura, \u00e8 divenuto un'attrazione per molti fan della serie di George Lucas ed \u00e8 stato talvolta citato nella cultura di massa. Quello raffigurante il volto di Dart Fener \u00e8 uno dei 112 doccioni e gargolle in calcare della Cattedrale dei Santi Pietro e Paolo ed \u00e8 posto sotto i pinnacoli della torre a nord-ovest. Esso fa parte del sistema di drenaggio della struttura ed \u00e8 finalizzato a deviare l'acqua piovana che potrebbe altrimenti erodere i muri di pietra. Essendo di piccole dimensioni e posto poco sotto i pinnacoli, il doccione di Dart Fener \u00e8 difficile da vedere a occhio nudo e per notarlo \u00e8 necessario servirsi di un binocolo."}
{"id": "1348366", "revid": "827882", "url": "https://it.wikipedia.org/wiki?curid=1348366", "title": "South Holland (Regno Unito)", "text": "South Holland \u00e8 un distretto del Lincolnshire, Inghilterra, Regno Unito, con sede a Spalding.\nIl distretto fu creato con il Local Government Act 1972, il 1\u00ba aprile 1974 dalla fusione del distretto urbano di Spalding con il distretto rurale di East Elloe e il distretto rurale di Spalding, della precedente contea di Holland."}
{"id": "1348369", "revid": "339392", "url": "https://it.wikipedia.org/wiki?curid=1348369", "title": "Caisse d'Epargne-Illes Balears", "text": ""}
{"id": "1348372", "revid": "987147", "url": "https://it.wikipedia.org/wiki?curid=1348372", "title": "Limbo (ballo)", "text": "Il Limbo \u00e8 un ballo originario dell'isola di Trinidad, anche se spesso erroneamente gli vengono attribuite origini hawaiane. Il ballerino deve danzare a tempo con una musica caraibica, e allo stesso tempo passare al di sotto di un bastone orizzontale senza toccarlo o senza cadere all'indietro. Solitamente la danza viene eseguita da un certo numero di persone, e quando una di esse tocca il bastone con il petto o il terreno con la schiena viene eliminata. Quando tutti i danzatori sono passati sotto l'asticella questa viene abbassata e il turno ricomincia da capo. La danza continua sino a che non rimane un solo ballerino, che \u00e8 il vincitore.\nNegli ultimi anni il limbo ha goduto di crescente popolarit\u00e0 e viene spesso usato come danza per rompere il ghiaccio e socializzare, nei villaggi turistici e nelle crociere."}
{"id": "1348379", "revid": "112059268", "url": "https://it.wikipedia.org/wiki?curid=1348379", "title": "Lennart Torstenson", "text": "Ebbe un ruolo chiave nella Guerra dei trent'anni, nella quale contribu\u00ec grandemente alla vittoria della Svezia.\nGiovinezza e prime esperienze militari.\nTorstenson nacque a Forstena, nella regione del V\u00e4sterg\u00f6tland, nella Svezia meridionale. I suoi genitori erano M\u00e4rta Nilsdotter Posse e Torsten Lennartson, signore di Forstena, un tempo comandante della fortezza di \u00c4lvsborg, e sostenitore del re Sigismondo, detronizzato nel 1599 dal duca Carlo. I genitori di Lennart, nel 1603, anno della sua nascita, furono costretti a fuggire dal paese proprio a causa della dichiarata lealt\u00e0 del padre al deposto Sigismondo, e Lennart fu lasciato alle cure di parenti; suo padre rientr\u00f2 in Svezia solo vent'anni dopo. Lo zio paterno di Lennart, Anders Lennartsson, alto Connestabile di Svezia, era benvoluto dal nuovo re Carlo, ma cadde nella battaglia di Kirkholma del 1605.\nAll'et\u00e0 di quindici anni Lennart divenne paggio del giovane re Gustavo Adolfo, e gli fu concesso di assistere alla guerra tra Svezia e Polonia per il possesso della Livonia, dal 1620 al 1622, e in particolare alla presa di Riga del 1621; in seguito, all'et\u00e0 di vent'anni, egli intraprese un lungo viaggio allo scopo di conoscere i paesi stranieri.\nNel gennaio del 1626 Lennart partecip\u00f2 come portabandiera alla battaglia di Wallhof (dove gli svedesi, forti di 1.000 fanti, 2.100 cavalieri e 6 cannoni, sconfissero 2.000 polacchi con 3 cannoni, procurando al nemico 1.150 perdite senza subirne praticamente nessuna) e prese parte alla campagna in Prussia del 1628-1629. Secondo la tradizione, durante una battaglia Gustavo Adolfo ordin\u00f2 a Torstenson di consegnare un ordine ad un ufficiale; lungo il percorso, egli si rese conto che il nemico aveva cambiato la disposizione delle proprie forze, e modific\u00f2 di conseguenza l'ordine. Al suo ritorno, il re si accorse del cambiamento, e quando Torstenson gli comunic\u00f2 la sua variazione dell'ordine, Gustavo alz\u00f2 la mano, ma in seguito cambi\u00f2 idea e disse: \"Lennart, questo avrebbe potuto costarvi la vita, ma forse sareste pi\u00f9 adatto come generale che come paggio di corte\".\nGuerra dei trent'anni.\nNel 1629 Lennart fu posto al comando dell'artiglieria svedese, e sbarc\u00f2 in Germania assieme al resto dell'esercito quando Gustavo Adolfo intraprese l'invasione del Sacro Romano Impero (vedi la fase svedese della Guerra dei trent'anni); grazie al suo ruolo pot\u00e9 contribuire efficacemente alle vittorie riportate dagli svedesi nelle battaglie di Breitenfeld (26.000 svedesi e 18.000 sassoni, che per\u00f2 disertarono all'inizio della battaglia, con 30 cannoni opposti a 30.000 imperiali con 40 cannoni) e di Rain (40.000 svedesi contro 25.000 imperiali). Nel corso dello stesso anno, fu fatto prigioniero dalle truppe imperiali durante la battaglia dell'Alte Veste (46.000 svedesi contro 40.000 imperiali), e trattenuto per quasi un anno ad Ingolstadt; ritornato al servizio dell'esercito svedese, si distinse nel corso della battaglia di Wittstock (16.000 svedesi contro 19.000 imperiali), al comando di Johan Ban\u00e9r, e nel corso della strenua difesa delle basi svedesi in Pomerania nel 1637-1638. Partecip\u00f2 inoltre alla battaglia di Chemnitz (20.000 svedesi contro 8.000 imperiali), e alla puntata svedese in Boemia del 1639. Nel 1641, tuttavia, fu costretto a rientrare in patria, a causa delle cattive condizioni di salute derivategli dall'anno di prigionia; qui entr\u00f2 a far parte del Consiglio Privato di Svezia.\nL'improvvisa morte di Ban\u00e9r nel maggio del 1641 costrinse Lennart a ritornare in Germania, dove gli fu conferito il titolo di feldmaresciallo e assunse il grado di Generalissimo delle forze svedesi e Governatore Generale della Pomerania. Egli pass\u00f2 subito all'offensiva, marciando attraverso il Brandeburgo e la Slesia fino alla Moravia, catturando la maggior parte delle fortezze avversarie lungo il percorso; il tentativo delle forze imperiali di recuperare le posizioni perdute venne stroncato nella seconda battaglia di Breitenfeld del 2 novembre 1642, dove Torstenson (al comando di 15.000 svedesi) distrusse quasi completamente le forze nemiche (18.000 imperiali): il bilancio fu di 2.000 morti e 2.000 feriti nelle file svedesi contro 10.000 morti e feriti e 5.000 prigionieri tra gli imperiali.\nNel 1643 egli invase ancora la Moravia, ma dovette accorrere al nord per contrastare l'improvviso attacco portato ai domini svedesi dalla Danimarca; nonostante le difficolt\u00e0 dovute al predominio dei mari da parte della flotta danese, Torstenson, con il suo fulmineo intervento, paralizz\u00f2 di fatto le forze di terra danesi, costringendo alla fine il re Cristiano IV di Danimarca a firmare il Trattato di Br\u00f6msebro, vantaggioso per la Svezia. Questo conflitto locale, proprio per le incisive azioni di Lennart, prese il nome di guerra di Torstenson e coinvolse 24.600 svedesi, con i loro alleati delle Province Unite, contro 26.000 danesi e 6.000 tedeschi.\nRisolto il problema danese, nel 1644 egli condusse ancora una volta le sue truppe in Germania, sconfiggendo gli imperiali nella battaglia di J\u00fcterbog; in novembre penetr\u00f2 in Boemia (l'esercito svedese, composto da 9.000 cavalieri, 6.000 fanti e 60 cannoni, si trov\u00f2 a fronteggiare un'armata imperiale che contava 10.000 cavalieri, 5.000 fanti e 26 cannoni, comandata da Melchior von Hatzfeld) e con la grande vittoria riportata 50 km a sud-est di Praga, nella battaglia di Jankov del 6 marzo 1645 (con 4.000-4.500 morti e feriti e altri 4.500 prigionieri, al prezzo di 1.500-2.000 perdite), apr\u00ec la strada verso Vienna. Tuttavia le truppe svedesi, nonostante raggiungessero il Danubio, non furono in grado di procedere oltre, e in dicembre Torstenson, afflitto dalla gotta, fu costretto a rinunciare al comando e rientrare in Svezia.\nNel 1647 fu nominato conte di Ortala e, dal 1648 al 1651 fu Governatore Generale delle province svedesi occidentali. Mor\u00ec a Stoccolma, il 7 aprile 1651; il suo corpo fu sepolto con una solenne cerimonia nella Chiesa di Riddarholmen, dove riposano i grandi personaggi della storia svedese. Torstenson fu certamente uno dei pi\u00f9 grandi comandanti della guerra dei trent'anni, distinguendosi soprattutto per la sua conduzione dinamica delle truppe e la rapidit\u00e0 dei suoi spostamenti, nonostante dovesse spesso esercitare il comando da una lettiga, a causa delle sue condizioni di salute; fu inoltre uno dei principali esperti di artiglieria e di ingegneria militare dell'esercito svedese."}
{"id": "1348383", "revid": "123993165", "url": "https://it.wikipedia.org/wiki?curid=1348383", "title": "Akhal-Teke", "text": "Akhal-Teke \u00e8 una razza equina tipica del Turkmenistan, di cui \u00e8 simbolo nazionale. \u00c8 una delle pi\u00f9 antiche razze equine del mondo che discende direttamente dal cavallo turcomanno ed \u00e8 stata creata dalle trib\u00f9 Tek\u00e8 che vivevano nelle oasi del Turkmenistan. Per il colore brillante del suo manto viene chiamato \"il cavallo dorato\".\nStoria.\nA causa della sua zona di origine le possibilit\u00e0 di incrocio con altre razze \u00e8 stata drasticamente ridotta. Tuttavia si registra un tentativo, peraltro fallimentare, di miglioramento attraverso l'utilizzo di Purosangue. L'utilizzo principale di questo cavallo era per le corse, tanto che l'Akhal-Tek\u00e8 conserva un \"fondo\" notevole. Poich\u00e9 il cavallo nelle trib\u00f9 orientali veniva e viene tenuto in grande considerazione come simbolo di ricchezza e poich\u00e9 esso ha rappresentato per secoli un fondamentale mezzo di fuga e di salvezza in caso di attacchi improvvisi ad esso era riservata un'attenzione particolare. Esso veniva protetto con coperte dal freddo e dal caldo e veniva alimentato con mangimi a base di grasso animale (lardo, burro), uova, mais ed orzo. \nNell'antichit\u00e0 il cavallo era secondo solo al padrone di casa.\nAllevato in zone aride in condizioni di vita molto dure l'Akhal-Tek\u00e8 risulta un cavallo molto agile e resistente, capace di resistere in zone assai calde o assai fredde. \u00c8 quindi ottimo per vari tipi di discipline, come endurance, trekking e salto ad ostacoli.\nIn occidente questo cavallo \u00e8 apprezzato anche per la tipicit\u00e0 del suo pelo il quale nei secoli ha assunto una particolare forma conica che gli permette di riflettere una quantit\u00e0 notevole di luce solare. Questa particolarit\u00e0, assieme alla spiccata lunghezza degli arti, che aumenta la distanza del corpo dal suolo, ha permesso a questo cavallo di sopravvivere al clima estremo del deserto.\nAspetti morfologici.\nLa testa \u00e8 di tipo orientale, collo e corpo snelli e allungati, spalle oblique, quarti inclinati e gambe lunghe e potenti dotate di ottimi piedi.&lt;br&gt; \nMantello in prevalenza baio, sauro, cremello, isabella, palomino, con caratteristici riflessi metallici."}
{"id": "1348385", "revid": "2208340", "url": "https://it.wikipedia.org/wiki?curid=1348385", "title": "Sh\u014dichi Yokoi", "text": "Biografia.\nNel 1941 venne arruolato nell'Esercito imperiale giapponese e inviato nell'isola di Guam, sul fronte del Pacifico. Quando le forze statunitensi conquistarono definitivamente l'isola nel 1944, Yokoi si nascose in una grotta nella giungla. Scopr\u00ec della fine della guerra solo nel 1952, ma rimase nascosto fino al 1972 dopo aver vissuto nella giungla per ben 28 anni. I primi 20 anni li condivise con altri due compagni che morirono 8 anni prima del suo ritrovamento. In tutto questo tempo us\u00f2 come utensili la dotazione militare sua e dei suoi compagni. Si fabbricava gli abiti con fibra ricavata dalle piante di ibisco. Si nutriva anche di corteccia d'alberi.\nRiportato in Giappone e scoperti i tragici esiti della guerra, al suo arrivo dichiar\u00f2: \u00abHo vergogna di ritornare vivo\u00bb. Durante una visita al Palazzo Imperiale, nonostante non avesse mai incontrato l'imperatore, Yokoi disse: \u00abSua Maest\u00e0, sono ritornato... Sono profondamente dispiaciuto di non aver potuto servirla bene. Il mondo \u00e8 sicuramente cambiato, ma la mia determinazione nel servirla non cambier\u00e0 mai\u00bb. Fu accolto come un eroe in patria, tanto che nel 1972 gli fu concessa la Medaglia della Grande Asia dell'Est.\nNel 1974 cerc\u00f2 senza successo di concorrere alle elezioni per il governo, poi pass\u00f2 diversi anni girando il Giappone tenendo corsi di sopravvivenza. Su di lui \u00e8 stato scritto il libro \"28 Years in the Guam Jungle: Sergeant Yokoi Home from World War II\" nel 1972 e lui stesso pubblic\u00f2, nel 1989, le \"Lettere dal Pacifico\" insieme a Gordon. Mor\u00ec il 22 settembre del 1997 a causa di un infarto e dopo il decesso venne cremato."}
{"id": "1348387", "revid": "63760", "url": "https://it.wikipedia.org/wiki?curid=1348387", "title": "Novatron", "text": ""}
{"id": "1348389", "revid": "1632387", "url": "https://it.wikipedia.org/wiki?curid=1348389", "title": "Nonexistent", "text": "Nonexistent \u00e8 il secondo album dei Living Sacrifice, pubblicato nel 1992. Per registrarlo furono necessari appena 9 giorni.\nIl disco.\nL'intro \u00e8 \"Emerge\", fatto di sonorit\u00e0 dark industrial miscelate nientemeno che ad un coro gregoriano. \"Enthroned\" e \"Nonexistent\", si fanno notare per la tecnica e l'ispirazione del death metal. \"Haven of blasphemy\" non si differenzia molto dalle precedenti. \"...to nothing\" e \"Void expression\" sono caratterizzate da violenti riff di chitarra. In \"Atonement\" sono notevoli le influenze doom metal: notevole anche l'assolo finale. Possente e grave \u00e8 \"Distorted\", zeppa di stop and go e chitarre sincopate \"Chemical straightjacket\". Chiude l'album \"Without Distinction\"."}
{"id": "1348391", "revid": "752999", "url": "https://it.wikipedia.org/wiki?curid=1348391", "title": "Nazionale di calcio della Saar", "text": "La nazionale di calcio della Saar (ted. \"Saarl\u00e4ndische Fu\u00dfballnationalmannschaft\") fu, tra il 1950 e il 1956, la rappresentativa calcistica nazionale della Saar, all'epoca protettorato francese, territorialmente coincidente con l'attuale stato federato tedesco del Saarland.\nStoria.\nLa Federazione calcistica della Saar venne fondata nel giugno 1950 ed ader\u00ec subito alla FIFA. Il 22 novembre dello stesso anno la nazionale debutt\u00f2 nella vittoriosa amichevole (5-3) contro la squadra B della nazionale svizzera. Nel 1954 la Federazione calcistica della Saar fu una delle federazioni fondatrici dell'UEFA.\nPrese parte alle qualificazioni per i Mondiali 1954, senza per\u00f2 riuscire a qualificarsi per la fase finale, chiudendo il proprio gruppo di qualificazione alle spalle della Germania Ovest.\nCon il Trattato di Lussemburgo del 1956 fu stabilito che la Saar sarebbe stata annessa alla Germania Ovest a partire dal 1\u00ba gennaio del 1957: contestualmente la Federazione calcistica della Saar si sciolse e, di conseguenza, scomparve la rappresentativa nazionale.\nQualificazioni al campionato mondiale di calcio 1954.\nL'unica volta in cui la Saar partecip\u00f2 alle qualificazioni mondiali fu per il campionato mondiale di calcio 1954. Fu inserita nel primo gruppo dell'Europa insieme alla Norvegia e alla Germania Ovest. Le squadre si affrontano in un girone all'italiana andata e ritorno. Si sarebbe qualificata al mondiale la prima classificata.\nConfronti con le altre Nazionali.\nQuesti sono i saldi della Saar nei confronti delle altre Nazionali incontrate.\nStatistica partite.\nIn tutta la sua storia la nazionale della Saar ha giocato 19 partite ufficiali tra il 1950 e il 1956.\nStatistiche individuali.\nTre calciatori giocarono anche per la nazionale della Germania Ovest:\nUn calciatore aveva precedentemente giocato nella nazionale della Germania:"}
{"id": "1348392", "revid": "320578", "url": "https://it.wikipedia.org/wiki?curid=1348392", "title": "Centro Spaziale Guianese", "text": ""}
{"id": "1348405", "revid": "256896", "url": "https://it.wikipedia.org/wiki?curid=1348405", "title": "Guarda Nacional Republicana", "text": ""}
{"id": "1348407", "revid": "226458", "url": "https://it.wikipedia.org/wiki?curid=1348407", "title": "Anglo-arabo spagnolo", "text": "L'anglo-arabo spagnolo \u00e8 un cavallo maneggevole, agile nei movimenti. Eccelle nel dressage, ma \u00e8 anche un'ottima monta da trekking per esperti. Infine d\u00e0 il meglio di s\u00e9 nel lavoro con i tori, dove dimostra molto coraggio. \u00c8 evidentissima la somiglianza con l'Andaluso, che infatti \u00e8 un suo progenitore.\nStoria.\nL'anglo-arabo spagnolo \u00e8 nato dal bisogno di creare un cavallo in grado di correre con i tori e allo stesso tempo di essere un eccellente sportivo.\nQuesta razza discende dall'incrocio di giumente con sangue andaluso e di stalloni purosangue inglesi."}
{"id": "1348414", "revid": "363629", "url": "https://it.wikipedia.org/wiki?curid=1348414", "title": "TOFD", "text": "TOFD, sigla di \"Time of flight diffraction ultrasonics\", \u00e8 una metodologia di ispezione a ultrasuoni, e in quanto tale rientra nella famiglia dei controlli non distruttivi.\nIl TOFD \u00e8 un sistema computerizzato ideato nel Regno Unito dal Dr. Maurice Silk per l'utilizzo nell'industria delle apparecchiature nucleari. L'uso del TOFD consente la mappatura di fessurazioni o discontinuit\u00e0 di minimo diametro, ed aggiunge accuratezza alla misurazione delle stesse, consentendo una speranza di vita superiore alle apparecchiature esaminate, rispetto al classico controllo radiografico.\nPrincipio di funzionamento.\nLa misurazione dell'ampiezza di un segnale riflesso \u00e8 in genere un sistema poco affidabile di valutazione dimensionale dei difetti, dato che l'ampiezza dipende dall'orientamento della discontinuit\u00e0. Il TOFD, invece dell'ampiezza, misura il tempo di percorrenza (\"Time Of Flight\") di un impulso ultrasonico per determinare la posizione di un punto di riflessione.\nIn un sistema TOFD, ad esempio nel controllo di un tubo, una coppia di sensori \u00e8 posta sulle due facce della saldatura. Uno dei sensori emette un impulso che \u00e8 ricevuto dal sensore opposto. In una saldatura integra vengono ricevuti due segnali: uno che viaggia lungo la superficie, e uno riflesso dalla parete opposta. Nel caso di una cricca, vi \u00e8 una diffrazione dell'onda a causa delle estremit\u00e0 della cricca stessa. Misurando il tempo di percorrenza dell'impulso, la profondit\u00e0 della cricca pu\u00f2 essere calcolata mediante semplice analisi trigonometrica."}
{"id": "1348421", "revid": "1752683", "url": "https://it.wikipedia.org/wiki?curid=1348421", "title": "Austin Maestro", "text": "La Maestro \u00e8 un'autovettura prodotta dal gruppo Austin Rover tra il 1983 ed il 1994 e venduta inizialmente con marchio Austin (fino al 1987) e successivamente Rover.\nDalla Maestro, nel 1984 \u00e8 stata derivata una versione a tre volumi (e dal 1985 anche familiare), la Austin Montego.\nLa nascita.\nL'Allegro, nata nel 1974, non aveva ottenuto del tutto il successo sperato e occorreva produrre un nuovo e pi\u00f9 appetibile modello.\nLa crisi finanziaria della British Leyland non solo non consentiva grossi investimenti, ma costrinse anche i progettisti a ricercare soluzioni tecniche semplici e poco costose da realizzare. A farne le spese furono le sospensioni \"Hydragas\", che vennero eliminate dal nuovo modello in favore di un semplice avantreno MacPherson e di un retrotreno a ruote interconnesse. La trazione rimaneva sulle ruote anteriori, mentre il cambio era manuale a 5 marce (di origine Volkswagen) e l'impianto frenante di tipo misto.\nDal punto di vista estetico la \"Maestro\", lanciata nel marzo del 1983, era una hatchback 5 porte.\nPer quanto riguarda i motori, tutti alimentati con carburatore a controllo elettronico, non c'erano, al momento del lancio, grosse novit\u00e0, tranne che sulle versioni \"HLE\" e \"Mayfair\", la dotazione comprendeva il quadro strumenti digitale e il computer di bordo con sintetizzatore vocale.\nErano disponibili il propulsore \"A-Series\" di 1275 cm\u00b3 da 61 e 68 cv, cambio a quattro marce di cui una di riposo (61 cv) e cambio a 5 marce (68 cv), e l' \"R-Series\" di 1596\u00a0cm\u00b3 da 86 cv.\nLa gamma includeva gli allestimenti \"E\", \"LE\", \"HLE\", \"HLS\" e \"Mayfair\" (top di gamma). I primi 2 erano disponibili solo per il motore di 1,3 litri, gli altri solo con motore 1600.\nSul mercato d'origine la \"Mayfair\" si chiamava \"Vanden Plas\" con la differenza degli interni in pelle e radica.\nNel 1984 venne lanciata anche la versione sportiva \"Maestro MG\", con motore R-Series di 1596\u00a0cm\u00b3 bicarburatore da 103cv. Questa versione si distingueva per una caratterizzazione sportiva molto accentuata (spoiler anteriore, bandelle sottoporta, alettone posteriore in gomma nera e interni sportivi).\nL'evoluzione.\nNel 1985 la Maestro MG abbandon\u00f2 il motore R-Series di 1,6 litri in favore di un 4 cilindri \"S-series\" di 1994\u00a0cm\u00b3 aspirato a iniezione da 115 cv (\"Maestro MG EFI\") o turbocompresso a carburatore da 150 cv (\"Maestro MG Turbo\").\nDal 1987 la vendita della Maestro continu\u00f2 con marchio Rover; in questa occasione la vettura venne sottoposta ad un restyling che interess\u00f2 principalmente alcuni elementi dell'abbigliamento della carrozzeria (paraurti, mascherina, profili in plastica) e gli interni (con l'adozione di plancia e sedili della Montego).\nDal punto di vista tecnico la novit\u00e0 pi\u00f9 importante era l'introduzione di una versione del 1300 \"A-Series\" dotata di \"Economy Fuel System\" (con carburatore con gestione elettronica rivista e rapporto di compressione ridotto). Questa variante del 4 cilindri di 1275\u00a0cm\u00b3, in grado di erogare 64 cv, era riservata ad un allestimento particolarmente economico, denominato \"City\".\nIl resto della gamma era formato dalla combinazione dei motori precedenti coi nuovi allestimenti, denominati \"L\", \"LX\" e \"SLX\".\nNel 1990 arrivarono anche i 4 cilindri diesel a iniezione diretta di 1991\u00a0cm\u00b3, sia in versione aspirata (62 cv) che turbocompressa (81 cv), prodotti dall'inglese Perkins Engines.\nLa parabola della Maestro era tuttavia in fase discendente, dato che nella stessa categoria la Rover aveva gi\u00e0 in catalogo la Rover serie 400, e dal 1992 la gamma venne ridotta alle sole versioni diesel.\nLa produzione cess\u00f2 definitivamente nel 1994, quando il gruppo decise di focalizzarsi sul marchio Rover.\nVenne a questo punto tentato un accordo per produrre la vettura in Bulgaria in CKD grazie alla creazione della \"Rodacar\", una joint venture tra il Gruppo Rover e una societ\u00e0 statale bulgara. L'accordo ebbe vita breve e termin\u00f2 dopo pochi mesi e dopo l'invio di circa 2.000 vetture da assemblare.\nIn seguito alcune parti del progetto Maestro/Montego sono state resuscitate per la produzione di alcune nuove vetture in Cina.\nLa produzione.\nLa \"Maestro\" \u00e8 stata prodotta in 605.411 esemplari (circa 62.000 in meno dell'antenata \"Allegro\")."}
{"id": "1348425", "revid": "599013", "url": "https://it.wikipedia.org/wiki?curid=1348425", "title": "Akhal-Tek\u00e9", "text": ""}
{"id": "1348426", "revid": "1632387", "url": "https://it.wikipedia.org/wiki?curid=1348426", "title": "Inhabit", "text": "Inhabit \u00e8 il terzo album in studio dei Living Sacrifice, pubblicato nel 1994.\nIl disco.\nLa prima \"In the Shadow\" \u00e8 una canzone in stile grindcore, veloce e violenta. Non se ne differenziano molto \"Unseen\" e \"Breathing Murder\", la quale racchiude intrecci e tessiture ritmiche entusiasmanti ma anche curiosi solos. I 6:30 di \"Not Beneath\" sono caratterizzati da violenti e riff di chitarra, in stile death metal.\"Mind Distant\" \u00e8 maggiormente melodica rispetto alle precedenti. \"Darkened\" e \"Indwelling\" alternano tempi lenti a break tirati. La finale \"Departure\", dopo un asfissiante grind, si fa improvvisamente e inaspettatamente dark ambient con sinistro riff che si interrompe solo al sopraggiungere di una devastante mitragliata di doppia cassa."}
{"id": "1348429", "revid": "729019", "url": "https://it.wikipedia.org/wiki?curid=1348429", "title": "Borgo (metropolitana di Catania)", "text": "Borgo \u00e8 una stazione sotterranea della metropolitana di Catania inaugurata nel 1999 facente parte della prima tratta funzionale dell'infrastruttura cittadina.\nHa svolto la funzione di capolinea provvisorio dal 1999 al 2017.\nUbicazione.\nA servizio della zona medio alta dell'asse di via Etnea ricadente nell'omonimo quartiere, dalla stazione sono facilmente raggiungibili vari luoghi d'interesse come: Istituto musicale \"Vincenzo Bellini\", Polo Tattile Multimediale, Istituto dei Ciechi, Orto Botanico, parco Gioeni, vari istituti scolastici di ogni ordine e grado, piazza Cavour, via Caronda, Via Monserrato, via Passo Gravina.\nServizi.\nLa stazione dispone di:\nInterscambio.\n\u00c8 posizionata al di sotto della stazione di Catania Borgo della FCE a cui \u00e8 collegata direttamente con una scala di accesso al secondo binario di superficie potendo cos\u00ec scambiare con i treni di superficie provenienti dai comuni pedemontani attorno l'Etna.\nLe uscite ovest sono collegate mediante lunga scala mobile e fissa alla via Etnea, la strada principale di Catania, ove avviene l'interscambio con normali linee bus urbani (429-442-744-901) e il BRT1 da e per il centro gestite da AMT. Da questa uscita \u00e8 possibile scambiare anche con linee suburbane AST-FCE-Etna Trasporti da e per l'hinterland catanese."}
{"id": "1348430", "revid": "118813690", "url": "https://it.wikipedia.org/wiki?curid=1348430", "title": "Io sono", "text": "Io sono (in greco \u1f10\u03b3\u1f7c \u03b5\u1f30\u03bc\u03af (\"ego eimi\"), in latino ego sum, in ebraico antico Ani), \u00e8 un'espressione anche e non solo biblica che si riferisce all'uomo ed a Dio, tanto nell'Antico Testamento quanto nel Nuovo Testamento.\nNell'Antico Testamento.\nLa rivelazione Io Sono si trova in primo luogo nel libro dell'Esodo (Es 3,14-15): \u201cDio disse a Mos\u00e8: \u00abIo sono Colui che sono!\u00bb. Poi disse \u00abDirai agli israeliti: Io-Sono mi ha mandato a voi\u00bb.\nInoltre si rilevano illuminanti alcuni versetti del Deutero-Isaia: Is 43,10; Is 43,25; Is 45,18; Is 51,12; Is 52,6 (tutti dipendenti da Es 3,14).\nNel Nuovo Testamento.\nQuesto appellativo viene utilizzato da Ges\u00f9 per designare se stesso; \u00e8 citato 5 volte e solo nel Vangelo secondo Giovanni:\nLa tradizione affianca a questa autorivelazione assoluta sette autorilevazioni nominali (fornite del predicato nominale) presenti qua e l\u00e0 in tutto il Nuovo Testamento: \nNell'Apocalisse troviamo anche \u201cIo sono l'alfa e l'omega\u201d (Ap 1,8) e \u201cIo sono il primo e l'ultimo\u201d (Ap 1,17) e \u201c[Io sono] il Vivente\u201d (Ap 1,18).\nNella cristologia.\n\u00c8 di fondamentale importanza poich\u00e9 pone Ges\u00f9 allo stesso piano di Dio, del quale \u00e8 Figlio.\nEsso \u00e8 stato utilizzato nel primo Concilio di Nicea (325) come uno dei vari argomenti a sostegno della consustanzialit\u00e0 di Ges\u00f9 con Dio nella condanna all'eresia ariana.\nTecnicamente gli esperti lo classificano come autorivelazione assoluta in quanto privo di predicati."}
{"id": "1348431", "revid": "339392", "url": "https://it.wikipedia.org/wiki?curid=1348431", "title": "Gendarmeria della Repubblica di San Marino", "text": ""}
{"id": "1348432", "revid": "1543377", "url": "https://it.wikipedia.org/wiki?curid=1348432", "title": "Eros live", "text": "Eros live \u00e8 un album del cantautore italiano Eros Ramazzotti. Uscito il 23 ottobre 1998, contiene alcuni tra i pi\u00f9 famosi pezzi del cantautore, registrati durante i suoi concerti in giro per il mondo.\nTra questi sono presenti anche il duetto con Joe Cocker in \"Difender\u00f2\" e Tina Turner in \"Cose della vita / Can't stop thinking of you\"."}
{"id": "1348434", "revid": "120672640", "url": "https://it.wikipedia.org/wiki?curid=1348434", "title": "Unit\u00e0 aristoteliche", "text": "Le cosiddette unit\u00e0 aristoteliche (di tempo, di luogo e d'azione) rappresentano un canone di narrazione che intreccia interessi storici, letterari e filosofici.\nOrigine del termine.\nAristotele nella \"Poetica\" aveva affermato che \u00abla favola deve essere compiuta e perfetta\u00bb, dovendo in altre parole avere unit\u00e0, ossia un inizio, uno svolgimento e una fine (unit\u00e0 di azione).\nIl filosofo aveva anche asserito che l'azione dell'epopea e quella della tragedia differiscono nella lunghezza \u00abperch\u00e9 la tragedia fa tutto il possibile per svolgersi in un giro di sole 24 ore o poco pi\u00f9, mentre l'epopea \u00e8 illimitata nel tempo\u00bb (unit\u00e0 di tempo).\nCanone drammaturgico.\nIn realt\u00e0 la formalizzazione delle tre unit\u00e0 \u00e8 successiva, e risale all'umanesimo cinquecentesco, quando, in seguito alla traduzione in lingua latina nel 1536 della \"Poetica\", i canoni aristotelici vennero interpretati e completati con norme e indicazioni. L' \"invenzione\" delle tre unit\u00e0 \u00e8 contemporanea alla teorie del \"verosimile\" di Ludovico Castelvetro (1505-1571) o a quelle di Giraldi Cinzio sulla necessit\u00e0 di limitare la narrazione ad eventi accaduti ad un unico personaggio.\nNel 1500, quindi, ci\u00f2 che in Aristotele era l'osservazione e descrizione di uno stato di fatto del teatro a lui contemporaneo venne interpretato come una norma o canone; per questo motivo esse sono anche definite \"pseudoaristoteliche\". Si ritenne quindi che i drammi dovessero avere:\nQuesti canoni vennero adottati per discriminare il teatro \"alto\" - la tragedia - dal teatro \"basso\" o popolare - la commedia -, ma furono utilizzati pi\u00f9 per classificare le opere del passato latino e greco che come canone per la scrittura di nuove opere.\nUtilizzo.\nBen Jonson \u00e8 uno dei pi\u00f9 famosi autori moderni che si attiene alle tre unit\u00e0. \"La locandiera\" di Carlo Goldoni \u00e8 un'altra opera che si attiene alle tre unit\u00e0 aristoteliche. Anche Torquato Tasso, nella composizione della Gerusalemme liberata, si rif\u00e0 alle tre unit\u00e0 aristoteliche."}
{"id": "1348436", "revid": "466539", "url": "https://it.wikipedia.org/wiki?curid=1348436", "title": "Monastero di Novodevi\u010dij", "text": "Il monastero di Novodevi\u010dij (, letteralmente \"Monastero delle Nuove Vergini\"), noto anche come monastero di Bogorodice-Smolenskij (\u0411\u043e\u0433\u043e\u0440\u043e\u0301\u0434\u0438\u0446\u0435-\u0421\u043c\u043e\u043b\u0435\u0301\u043d\u0441\u043a\u0438\u0439 \u043c\u043e\u043d\u0430\u0441\u0442\u044b\u0301\u0440\u044c), \u00e8 un monastero di Mosca, edificato in stile barocco moscovita. Il nome venne concepito per differenziarsi da quello dell'Ascensione situato nel Cremlino. A differenza di altri conventi moscoviti, questo \u00e8 rimasto quasi intatto fin dal diciassettesimo secolo. Nel 2004 venne inserito tra i patrimoni dell'umanit\u00e0 dell'UNESCO.\nStoria.\nPeriodo moscovita.\nIl monastero di Novodevi\u010dij venne fondato nel 1524 dal Gran Principe Basilio III per commemorare la conquista di Smolensk del 1514. Venne creato come fortezza su un'ansa del fiume Moscova e divenne una parte fondamentale del sistema difensivo meridionale della capitale, che gi\u00e0 comprendeva numerosi altri monasteri. Dalla sua fondazione, al monastero di Novodevichy vennero assegnati 3.000 rubli e i villaggi di Achabinevo e Troparevo. Ivan il Terribile in seguito assegn\u00f2 altri villaggi al monastero.\nIl monastero era noto per dar rifugio a molte donne delle famiglie imperiali russe e della famiglia dei boiardi, che venivano spesso obbligate a prendere i voti, come ad esempio capit\u00f2 alla moglie di F\u00ebdor I, Irina Godunova (accompagnata dal fratello Boris Godunov prima che questi diventasse zar), a Sof'ja Alekseevna Romanova (sorella di Pietro il Grande), Evdokija Lopuchina (prima moglie di Pietro il Grande), ed altre. Nel 1610-1611 il monastero venne conquistato da polacchi guidati da Aleksander Gosiewski. Una volta liberato, lo zar decise quindi di dotarlo di una guarnigione permanente (100 Strelizi nel 1616, 350 soldati nel 1618). Alla fine del diciassettesimo secolo il monastero aveva assorbito 36 villaggi (per un totale di 164.215 desjatina di terreno) in 27 diversi uezd della Russia. Nel 1744 copriva una popolazione di 14.489 persone.\nPeriodo imperiale.\nA met\u00e0 del diciassettesimo secolo il monastero accolse altre monache provenienti dall'Ucraina e dalla Bielorussia. Nel 1721 alcune monache anziane, uscite dal movimento dei Vecchi credenti, trovarono rifugio presso il monastero. Nel 1724 funse da ospedale militare per soldati ed ufficiali dell'esercito russo, nonch\u00e9 da orfanotrofio femminile per trovatelli. Dal 1763 il monastero ospit\u00f2 84 monache tradizionali, 35 monache lavoratrici e 78 monache infermiere. Ogni anno lo Stato forniva al monastero 1.500 rubli, 1.300 quarti di pane, oltre a 680 rubli e 480 quarti di pane per gli oltre 250 bambini ospitati.\nNel 1812 l'armata di Napoleone tent\u00f2 di abbattere il monastero, ma le monache riuscirono a salvarlo dalla distruzione.\nIl monastero \u00e8 stato citato spesso da Tolstoj nei suoi romanzi: in \"Guerra e pace\" Pierre dev'essere fucilato ai piedi delle mura del monastero, in \"Anna Karenina\" Konstantin L\u00ebvin (il protagonista) incontra la futura moglie, Kitty, mentre sta pattinando nei pressi del monastero. Infatti il \"Parco delle Vergini\" (nome con cui ci si riferisce al prato antistante il monastero) era una delle pi\u00f9 famose piste di pattinaggio della Mosca ottocentesca. Tolstoj stesso pattin\u00f2 in questo parco nel periodo in cui viveva nel vicino distretto di Chamovniki.\nNel 1871 i fratelli Filatyev donarono fondi per la scuola degli orfani di \"ignote origini\". Il monastero ospit\u00f2 anche due ricoveri per le monache anziane. Ne 1917 il monastero era abitato da 51 monache e 53 novizie.\nNei primi anni del novecento la Cattedrale venne restaurata dall'architetto preservazionista Ivan Ma\u0161kov. \nPeriodo sovietico e post-sovietico.\nNel 1922 i bolscevichi chiusero il monastero di Novodevi\u010dij (la cattedrale venne chiusa in seguito, nel 1929) e lo trasformarono in \"Museo per l'Emancipazione della Donna\". Nel 1926 il monastero \u00e8 stato trasformato in museo storico ed artistico. Nel 1934 viene associato al Museo statale di storia e la maggior parte degli edifici vennero trasformati in appartamenti, permettendo al monastero di sfuggire alla distruzione. Diversi edifici fanno ancor'oggi parte del museo.\nNel 1943 quando Stalin inizi\u00f2 a dialogare con la Chiesa ortodossa russa, autorizz\u00f2 l'apertura di corsi di teologia presso il monastero. L'anno seguente i corsi si trasformarono in \"Istituto Teologico di Mosca\" e, nel 1945 i sovietici restituirono la Cattedrale dell'Assunzione ai fedeli.\nDal 1980 la residenza del Metropolita di Kruticy e Kolomna \u00e8 stata spostata presso il monastero; nel 1994 le monache vi fecero ritorno e dall'anno successivo sono ripresi i servizi sacri in occasione della commemorazione del Santo patrono\nIl 16 marzo 2015 nel monastero \u00e8 divampato un incendio che ha causato danni al campanile.\nMonumenti.\nLa struttura pi\u00f9 antica del monastero \u00e8 la cattedrale a cinque cupole e sei pilastri dedicata a \"Nostra Signora di Smolensk\" della quale, all'interno si conserva la celebre icona. I documenti permettono di datarne la costruzione al 1524-1525 ad opera di un architetto italiano; il pavimento innalzato, le enormi proporzioni e la proiezione del frontone centrale sono tipici delle cattedrali costruite sotto il regno di Ivan il Terribile.\nMolti studiosi concordano sul fatto che la chiesa sia stata ricostruita nel 1550 o 1560; in precedenza era contornata da quattro piccole cappelle in uno stile che ricorda la Cattedrale dell'Annunciazione presente nel cremlino. I suoi affreschi sono tra i pi\u00f9 raffinati di Mosca. Negli anni 1683-85 vi furono installate un'acquasantiera ed un iconostasi a cinque piani, in legno dorato con scene intagliate. I primi quattro piani contengono icone cinquecentesche donate da Boris Godunov; il quinto contiene alcune icone create dai maggiori artisti russi del Seicento, tra cui Simon U\u0161akov e F\u00ebdor Evtichievi\u010d Zubov.\nLa cattedrale \u00e8 il punto focale del monastero nonostante la presenza di molti altri edifici sacri, molti dei quali edificati verso il 1680, quando il monastero venne rinnovato grazie alla volont\u00e0 della reggente Sof'ja Alekseevna Romanova (che, ironia della sorte, vi venne in seguito incarcerata). Le mura rosse e le torri merlate, due chiese sopraelevate rispetto ai portoni, un refettorio ed i quartieri residenziali vennero tutti progettati in stile Barocco moscovita, probabilmente da P\u00ebtr Potapov.\nUn campanile sottile, anch'esso commissionato da Sof'ja, si sviluppa su sei piani per un totale di 72 metri, il che lo rende la struttura pi\u00f9 alta della Mosca settecentesca (l'unico pi\u00f9 alto \u00e8 il Campanile di Ivan il Grande). Questa leggera struttura ottagonale contribuisce ad unificare il complesso in maniera armoniosa.\nIl cimitero.\nCome altri importanti monasteri moscoviti (ad esempio il monastero di Danilov o il monastero di Donskoy) il monastero di Novodevi\u010dij venne trasformato dalla nobilt\u00e0 russa in luogo di sepoltura. Sergej Solov'\u00ebv e Aleksej Brusilov furono gli unici due importanti moscoviti ad essere stati sepolti all'interno delle mura. Anche l'eroe napoleonico Denis Davydov venne sepolto nel terreno.\nNel 1898 il cosiddetto cimitero di Novodevi\u010dij venne aperto all'esterno delle mura. Anton \u010cechov fu uno dei primi personaggi interrati nella nuova necropoli, e anche Nikolaj Gogol' venne in seguito spostato qui. Anche Michail Bulgakov, autore de Il maestro e Margherita, \u00e8 sepolto in questo cimitero. Durante l'epoca sovietica divenne il cimitero pi\u00f9 esclusivo della Russia, grazie alla presenza di P\u00ebtr Kropotkin, Nikita Chru\u0161\u010d\u0451v, Sergej Prokof'ev, Dmitrij \u0160ostakovi\u010d, Konstantin Stanislavskij e David Ojstrach."}
{"id": "1348440", "revid": "309289", "url": "https://it.wikipedia.org/wiki?curid=1348440", "title": "Chroma", "text": "La Chroma (anche traslitterato come \"Hroma\" o \"Khroma\") \u00e8 un fiume della Russia siberiana nordorientale (Sacha), tributario del Mare della Siberia Orientale\nNasce dal versante settentrionale delle Alture Polousnyj dopo la confluenza dei due rami sorgentiferi T\u0117mt\u0117k\u0117n (\u0422\u044d\u043c\u0442\u044d\u043a\u044d\u043d) e Nemalak-Arangas (\u041d\u0435\u043c\u0430\u043b\u0430\u043a-\u0410\u0440\u0430\u043d\u0433\u0430\u0441) e scorre con direzione prevalentemente nordorientale nel piatto e paludoso Bassopiano della Jana e dell'Indigirka; sfocia dopo 685\u00a0km di corso all'estremit\u00e0 occidentale del Mare della Siberia Orientale, in una baia che dal fiume prende il nome (Baia della Chroma, in russo \u0425\u0440\u043e\u043c\u0441\u043a\u0430\u044f \u0413\u0443\u0431\u0430, \"Chromskaja Guba\"). L'unico affluente di rilievo \u00e8 l'Urjung-Ulach, dalla sinistra idrografica.\nIl fiume scorre in una zona selvaggia, dal clima rigidissimo; questo spiega la pressoch\u00e9 totale assenza di centri urbani lungo le sue sponde e i lunghissimi periodi di gelo (fine settembre - fine maggio)."}
{"id": "1348441", "revid": "55935", "url": "https://it.wikipedia.org/wiki?curid=1348441", "title": "Arco insulare", "text": ""}
{"id": "1348442", "revid": "767487", "url": "https://it.wikipedia.org/wiki?curid=1348442", "title": "Severance - Tagli al personale", "text": "Severance - Tagli al personale (\"Severance\") \u00e8 un film del 2006 diretto da Christopher Smith.\nCommedia horror inglese sceneggiata da James Moran e Christopher Smith; \u00e8 uscito in Italia il 21 settembre 2007.\nTrama.\nUna comitiva di colleghi di lavoro della Palisade Defense, azienda leader nella produzione di armi sempre pi\u00f9 temibili da impiegare per la lotta contro il terrorismo, viene mandata in viaggio premio a trascorrere una settimana di vacanza a Szeveranz, un paesino di montagna nei Carpazi. Il gruppo \u00e8 composto da individui con personalit\u00e0 completamente diverse che durante il viaggio andranno incontro a inconvenienti sia grandi che piccoli. Tuttavia durante il tragitto, interviene un inconveniente troppo grande per ognuno dei colleghi: un gruppo di spietati serial killer li fa perdere nel bosco, per poi mettersi a caccia di ognuno di loro per ucciderli nei modi pi\u00f9 efferati. Pur avendo una trama tipica del cinema di genere horror, il film \u00e8 dotato di una forte vena di humor inglese.\nTitolo.\nIl titolo del film ha diversi significati: in inglese, \"severance\" mantiene lo stesso doppio significato del termine italiano \"taglio\": amputazione ma anche licenziamento (o anche liquidazione).\nDerivato dal titolo \u00e8 anche \"\"Szeveranz\" (storpiatura di \"severance\"\"), il paesino ungherese in cui si ambienta il film, che \u00e8 stato creato dalla fantasia degli autori.\nDistribuzione.\nIn Spagna, la Manga Films ha distribuito il film in contemporanea con \"Black Sheep - Pecore assassine\", optando per un'operazione commerciale simile a \"Grindhouse\".\nCasi mediatici.\nIl 28 aprile 2009, tre anni dopo l'uscita del film, il giornalismo britannico ha portato alla ribalta il collegamento tra il film e l'omicidio di un diciassettenne di Norfolk, dato che la scena dell'assassinio era in tutto e per tutto la replica di una presente nel film.\nPer l'omicidio vengono in seguito arrestati e condannati tre criminali, i quali dopo aver visto il film \"Severance\" in DVD avrebbero commentato: \u00abNon sarebbe una figata fare questo a qualcuno nella realt\u00e0?\u00bb. Al processo \u00e8 stato in seguito confermato che l'idea dell'omicidio \u00e8 venuta dopo la visione di una scena del film."}
{"id": "1348449", "revid": "125986201", "url": "https://it.wikipedia.org/wiki?curid=1348449", "title": "Andaluso", "text": "L'Andaluso \u00e8 un cavallo di tipo meso-dolicomorfo, dal portamento nobile e molto elegante. Proviene dalla penisola iberica, e pi\u00f9 in particolare dall'Andalusia da cui prende il nome. \u00c8 utilizzato nelle corride, dove presenta tutto il suo coraggio, e nell'Alta Scuola. Si tratta di un cavallo agile, nonostante il passo spagnolo. Gli spagnoli considerano di grande pregio la coda che sfiora il terreno, e la criniera molto lunga, per questo se ne ha grande cura. Tutte le sere i crini vengono spazzolati e, per evitare che quelli della criniera si arruffino, vengono intrecciati in una treccia morbida e lenta.\nStoria.\nLe origini dell'Andaluso sono controverse. La prima notizia riguardante l'importazione di cavalli in Spagna risale al 250 a.C. , quando Asdrubale, durante la conquista della penisola iberica, port\u00f2 da Cartagine 2.000 cavalli della Numidia. Giulio Cesare nel \"De bello gallico\" cita un \"equus ibericus\" incontrato dalle sue legioni in terra di Spagna.\nProbabilmente questi animali erano giunti dall'Africa attraverso l'istmo che prima dell'ultima glaciazione chiudeva l'attuale stretto di Gibilterra. L'ultima teoria, e forse la pi\u00f9 realistica, sostiene che l'Andaluso derivi da cavalli Berberi e Arabi portati in Spagna dai Mori durante le invasioni e incrociati con razze locali (Sorraia, Garrano, Galaicoasturiano, Pottok). I musulmani rimasero nella penisola dal 711 fino al 1492, otto secoli in cui and\u00f2 definendosi l'attuale razza Andalusa, incrociando Berberi, Teutonici (cavalli di tipo germanico) e le gi\u00e0 citate razze locali. Da semplice mezzo di trasporto il cavallo spagnolo divenne un ottimo soggetto per la cavalleria e per l'Alta Scuola, molto diffusa in tutte le corti d'Europa. Durante il Medioevo le dinastie reali spagnole ne favorirono l'allevamento, consapevoli del l'importanza militare e del prestigio che la razza stava conquistando. Nel 1476 l'allevamento fu affidato ai monaci certosini di Jerez de la Frontera, ai quali si deve la purezza dell'Andaluso moderno.\nAspetti morfologici.\nIl mantello pi\u00f9 comune \u00e8 il grigio, ma compaiono anche il baio, il morello e il roano. La testa \u00e8 bella ed elegante, molto espressiva, di medie dimensioni, con il profilo rettilineo, occhi grandi ed espressivi, narici ampie, elastiche e dilatate. Il collo \u00e8 ben proporzionato, possente e arcuato, perfettamente attaccato alla testa e al tronco. La spalla \u00e8 di buona lunghezza e inclinazione, muscolosa, sciolta e molto libera nel movimento. Il garrese \u00e8 prominente e la groppa possente e arrotondata; la coda \u00e8 attaccata bassa. Il petto \u00e8 aperto, il torace ampio e profondo, con costole ben arcuate, e l'addome tende a essere arrotondato. Gli arti sono di media lunghezza, lisci e forti: gli avambracci sono muscolosi e potenti e gli stinchi corti e verticali; i garretti sono robusti con grande mobilit\u00e0 delle articolazioni; i pastorali sono lunghi e i tendini asciutti e ben staccati. Gli zoccoli sono piuttosto piccoli, alti nei talloni, solidi, con unghia abbastanza dura e consistente. La pelle \u00e8 fine ed elastica. I crini sono fini e sericei; coda e criniera, molto caratteristiche, sono folte, spesso ondulate e lasciate lunghe.\nUtilizzo.\nCavallo veloce, molto forte e resistente, ha un'azione che ostenta fierezza e dinamismo, andature rilevate e spettacolari. Grande interprete dell'Alta Scuola, cio\u00e8 di quel tipo di equitazione in cui vengono esaltati i movimenti del cavallo e la sottomissione al cavaliere: nei secoli passati era molto ricercato dalle corti europee per le esibizioni equestri. L'Andaluso svolge anche il meno onorevole lavoro con i bovini : ancor oggi \u00e8 montato dai \"vaqueros\" come avveniva centinaia di anni fa. \nTuttavia la sua maggior fama \u00e8 quella di fondatore e miglioratore di altre razze. Per 300 anni, fino alla fine del XVIII secolo, la sua influenza sulle razze europee e americane \u00e8 stata determinante. In Europa il suo sangue si trova nei progenitori di razze come Lipizzano, Lusitano, Alter-Real, Hannover, Oldenburg, Cleveland Bay, Connemara, Welsh Cob, Frisone, Normanno e Orlov. Ha anche influenzato tutte le razze americane, in particolare il Criollo e il Mustang."}
{"id": "1348451", "revid": "6923", "url": "https://it.wikipedia.org/wiki?curid=1348451", "title": "Eros (album)", "text": "Eros \u00e8 la prima raccolta del cantautore italiano Eros Ramazzotti pubblicata il 17 ottobre . Pubblicato sia in italiano che in spagnolo, contiene i maggiori successi del cantautore romano con l'aggiunta di due brani inediti, \"Ancora un minuto di sole\" e \"Quanto amore sei\".\nI brani \"Terra promessa\", \"Una storia importante\", \"Adesso tu\", \"Ma che bello questo amore\", \"Occhi di speranza\", \"Se bastasse una canzone\", \"Musica \u00e8\" e \"Cose della vita\" sono stati riarrangiati; gli ultimi due rispettivamente in duetto con Andrea Bocelli e Tina Turner.\nL'album ha totalizzato oltre 7 milioni di copie vendute arrivando in prima posizione in Norvegia per 5 settimane, in Italia per 4 settimane, in Germania (dove rimane in classifica per 79 settimane) e Svizzera per 3 settimane e nei Paesi Bassi per 2 settimane ed in terza posizione in Francia (dove rimane in classifica per 78 settimane)."}
{"id": "1348454", "revid": "1776051", "url": "https://it.wikipedia.org/wiki?curid=1348454", "title": "Campionati del mondo di atletica leggera indoor", "text": "I Campionati del mondo di atletica leggera indoor (in inglese \"World Athletics Indoor Championships\") sono una competizione sportiva internazionale a cadenza biennale organizzata dalla World Athletics, in cui si assegnano i titoli mondiali indoor delle diverse specialit\u00e0 dell'atletica leggera maschile e femminile.\nSi tennero per la prima volta a Parigi nel 1985 con il nome di Giochi mondiali indoor; dall'edizione successiva del 1987 vennero rinominati Campionati del mondo di atletica leggera indoor. La competizione si \u00e8 svolta ogni due anni fino alle due edizioni consecutive del 2003 e 2004, spostamento necessario per poterli alternare ai Campionati del mondo di atletica leggera outdoor.\nRecord dei campionati.\nMaschili.\n\"Statistiche aggiornate a .\"\nFemminili.\n\"Statistiche aggiornate a .\""}
{"id": "1348464", "revid": "1632387", "url": "https://it.wikipedia.org/wiki?curid=1348464", "title": "Conceived in Fire", "text": "Conceived in Fire \u00e8 il sesto album in studio dei Living Sacrifice, pubblicato nel 2002.\nIl disco.\nApre le danze \"Imminent war\", segue \"Symbiotic\", che per\u00f2 da troppo l'impressione del \"deja-vu\". \"3x3 We carried your body\" si stacca dalle influenze precedenti e dimostra una spiccata sensibilit\u00e0 ritmica, ma i growl non sono abbastanza penetranti e danno un'eccessiva sensazione di vuoto. La quarta traccia, \"The Poisoning\", \u00e8 meno violenta rispetto alle precedenti. In \"Send Your Regrets\" sono evidenti le influenze da parte dei Sepultura. I 3 minuti di \"Subtle Alliance\" sono metalcore puro. Seguono \"Into Again\" e \"Separation\", la quale si fa notare per i suoi riff di chitarra, violenti ma puliti. \"Black Seeds\", dal sound pi\u00f9 cupo rispetto alle precedenti canzoni, \u00e8 influenzata dagli Slayer. \"Ignite\" \u00e8 introdotta da un arpeggio di chitarra acustica, a cui seguono i piatti: qui subentra dopo pochi secondi un ritmo feroce e possente. \"Distrust\" ci porta in un viaggio verso l'infinito, seguita da The martyr , che, introdotta dalla doppia cassa, si fa notare per il suo ritmo potente e distruttivo. \"Reach for the Sky\" chiude l'album."}
{"id": "1348466", "revid": "339392", "url": "https://it.wikipedia.org/wiki?curid=1348466", "title": "CCKW 353", "text": ""}
{"id": "1348467", "revid": "287204", "url": "https://it.wikipedia.org/wiki?curid=1348467", "title": "Serkan Erdogan", "text": ""}
{"id": "1348474", "revid": "712828", "url": "https://it.wikipedia.org/wiki?curid=1348474", "title": "Yoruichi Shih\u014din", "text": ""}
{"id": "1348476", "revid": "484362", "url": "https://it.wikipedia.org/wiki?curid=1348476", "title": "Tentazione di Cristo", "text": ""}
{"id": "1348478", "revid": "486946", "url": "https://it.wikipedia.org/wiki?curid=1348478", "title": "Efes Pilsen", "text": ""}
{"id": "1348480", "revid": "268129", "url": "https://it.wikipedia.org/wiki?curid=1348480", "title": "Alessandria Unione Sportiva 1943-1944", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1943-1944.\nStagione.\nLa squadra, fortemente penalizzata dalla carenza di calciatori e dai bombardamenti sulla citt\u00e0, prese parte al Campionato Alta Italia nel girone ligure-piemontese.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1348482", "revid": "682087", "url": "https://it.wikipedia.org/wiki?curid=1348482", "title": "Carte (gioco vietnamita)", "text": "Carte (pronunciato \"cart\u00e8\") \u00e8 un gioco di carte molto diffuso nel Viet Nam. L'etimologia del nome \u00e8 incerta, anche se in effetti vorrebbe semplicemente dire \"Carte\" in un maccheronico francese.\nSi gioca con un mazzo di 52 carte francesi senza i jolly. Il numero di giocatori pu\u00f2 variare, ma non devono essere mai di pi\u00f9 di 6.\nRegole e meccanica del gioco.\nAll'inizio di ogni mano viene posta la scommessa e il contributo al jackpot. Il mazziere, ossia il giocatore che ha vinto l'ultima mano, o nel caso fosse la prima, quello che viene scelto tra i giocatori con criteri da loro stabiliti, mescola il mazzo e lo fa tagliare al giocatore alla sua sinistra, quindi scopre una carta: la carta del jackpot. Quindi il mazziere distribuisce una alla volta sei carte in senso antiorarario a partire dal giocatore alla sua destra. \nOra comincia la fase preliminare. Il mazziere pone sul tavolo una carta scoperta, quindi in senso antiorario gli altri giocatori dovranno porre una carta dello stesso seme di valore superiore. Il giocatore che ha posto la carta pi\u00f9 alta vince il primo giro. Qualora un giocatore non abbia a disposizione una carta pi\u00f9 alta dello stesso seme di quelle gi\u00e0 poste, o preferisca non porla, deve mettere una carta qualsiasi coperta. Alla fine tutte le carte vengono coperte, salvo quella vincente.\nInizia cos\u00ec il secondo giro, stavolta dal giocatore che ha vinto il giro precedente.\nAlla fine si saranno fatti quattro giri e ogni giocatore avr\u00e0 in mano solo due carte.\nInizia cos\u00ec la fase finale. Partecipano alla fase finale solo i giocatori che hanno vinto almeno un giro della fase preliminare. Nel caso un solo giocatore vincesse tutti i quattro giri ha fatto cappotto. In quel caso gli altri giocatori debbono raddoppiare la scommessa iniziale che viene ritirata dal vincitore. Nel caso invece vi fossero pi\u00f9 giocatori che hanno passato la fase preliminare, il giocatore che ha vinto l'ultimo giro mostra le sue carte una sopra l'altra, tale che sia visibile solamente una carta. Gli altri giocatori seguono a ruota in senso antiorario. Ora, il giocatore che ha la carta pi\u00f9 alta del seme mostrato dal giocatore che per primo ha mostrato (pu\u00f2 essere il giocatore stesso) mostra anche la seconda carta. Cos\u00ec gli altri, sempre in senso antiorario. Il giocatore che mostra la carta pi\u00f9 alta del seme del giocatore che per primo ha mostrato la seconda carta, vince la mano, pu\u00f2 essere ovviamente il giocatore stesso.\nIl vincitore ha quindi la facolt\u00e0 di mostrare la carta necessaria per vincere il Jackpot, ossia la carta dello stesso seme che \u00e8 immediatamente pi\u00f9 alta della carta del jackpot, se non ce l'avesse tra le sue sei carte il Jackpot non viente consegnato e comincia una nuova mano mentre il Jackpot continua a crescere.\nDurante la partita i giocatori non possono vedere le carte coperte degli altri giocatori, anche se erano state in precedenza scoperte.\nAbitudini e varianti.\nIl numero canonico di giocatori per partita \u00e8 di quattro.\nSolitamente il contributo per il jackpot \u00e8 il 10% della scommessa iniziale.\nTalvolta per vincere il jackpot bisogna anche fare cappotto, ma tale regola \u00e8 molto rara.\nTalvolta si possono vedere tutte le carte giocate.\nIl gioco pu\u00f2 essere giocato ovviamente senza soldi, eliminando il jackpot."}
{"id": "1348487", "revid": "486946", "url": "https://it.wikipedia.org/wiki?curid=1348487", "title": "Efes Pilsen SK", "text": ""}
{"id": "1348488", "revid": "63760", "url": "https://it.wikipedia.org/wiki?curid=1348488", "title": "Juno 106", "text": ""}
{"id": "1348489", "revid": "63760", "url": "https://it.wikipedia.org/wiki?curid=1348489", "title": "Roland Juno 106", "text": ""}
{"id": "1348495", "revid": "63760", "url": "https://it.wikipedia.org/wiki?curid=1348495", "title": "Juno-106", "text": ""}
{"id": "1348497", "revid": "324090", "url": "https://it.wikipedia.org/wiki?curid=1348497", "title": "Purosangue inglese", "text": "Il purosangue inglese (PSI) \u00e8 una razza equina originaria della Gran Bretagna. Sono cavalli ben noti per la loro agilit\u00e0 e velocit\u00e0. Si tratta di una razza selezionata per la corsa al galoppo negli ippodromi.\nStoria.\nUfficialmente le origini moderne del purosangue inglese si fanno risalire al 1793 con la nascita dello Stud Book (libro delle origini o libro genealogico dei cavalli da corsa) dalle famose 50 fattrici indigene, le Royal Mares, e da tre stalloni orientali: \"Byerly Turk\", \"Darley Arabian\" e \"Godolphin Barb\", dai quali discende in linea maschile la totalit\u00e0 dei moderni \"Purosangue da corsa\". Ai tre cavalli menzionati \u00e8 possibile aggiungere un quarto stallone, \"Curwen\u2019s Bay Barb\", in quanto ha offerto anch'esso un buon contributo genetico. Infatti, da questi quattro stalloni proviene circa un terzo dei geni della popolazione attuale:\nGodolphin Arabian (contributo 13,8%), Darley Barb (6,5%), Curwen's Bay Barb (4,2%) e Byerley Turk (3,3%).\nDa studi moderni si evince che in realt\u00e0 la selezione del cavallo inglese da corsa \u00e8 cominciata ben prima: gi\u00e0 dalla conquista della Britannia i Romani portarono in quella terra cavalli orientali, soprattutto il berbero, che venivano utilizzati per le corse nel Circo Massimo. Da quel momento in poi ci fu un continuo afflusso di cavalli orientali in Inghilterra, specialmente durante le Crociate, e attraverso scambi con l'Italia dove dal Medioevo si correvano i Palii. Ne consegue che anche le Royal Mares (soprannominate Hobby) erano cavalle orientali di varia origine (berbere, turche, siriane, arabe e incroci tra queste razze), velocissime, selezionate sui 400 m.\nQuindi, l'origine del purosangue inglese \u00e8 chiaramente orientale, ma la selezione funzionale ne ha fatto un cavallo morfologicamente migliore dei suoi antenati.\nCaratteri morfologici.\nQuesti cavalli sono stati \"selezionati\", come indica il nome anglosassone \"thoroughbred\", per le corse al galoppo: fin dalle origini quindi \u00e8 stata prediletta la loro potenza e la loro attitudine alla velocit\u00e0 piuttosto che specifiche caratteristiche fisiche. \u00c8 per questo motivo che oggi la razza presenta caratteri morfologici non troppo omogenei, anche se, comunque, sono distinguibili tre tipi precisi:\nCarattere ed attitudini.\nCavallo di gran classe, dotato di un'azione lunga e potente, molto nervoso che poco si addice a cavalieri principianti; la sua principale attitudine \u00e8 la corsa al galoppo (ippica), ma eccelle anche in equitazione, specie nel concorso completo, dove sono quasi tutti purosangue inglese le cavalcature dei team australiano e neozelandese. Si dimostra coraggioso, affidabile e affettuoso nei confronti del padrone.\nCorse di questo tipo di cavalli si svolgono nell'ippodromo di Ascot, in Inghilterra.\nAllevamento in Italia.\nIn Italia la quasi totalit\u00e0 dei purosangue inglesi moderni discende dai cavalli allevati a Villa Tesio - nel comune di Dormelletto, presso la localit\u00e0 di Dormello - dall'italiano Federico Tesio, detto il \"mago di Dormello\", grande studioso della razza insieme a sua moglie Lydia Fiori. I suoi capolavori, nati tra l'inizio e la met\u00e0 del novecento, hanno corso sotto i colori e gli stemmi della scuderia Dormello Olgiata e tra questi si possono annoverare: Apelle, Donatello II, Nearco (dal quale discende, in linea maschile, attraverso Northern Dancer oltre il 90% dei corridori odierni), Niccol\u00f2 dell'Arca, Tenerani, e l'orgoglio italiano Ribot, soprannominato il cavallo del secolo."}
{"id": "1348502", "revid": "729019", "url": "https://it.wikipedia.org/wiki?curid=1348502", "title": "Strada statale 688 di Mattinata", "text": "La strada statale 688 di Mattinata (SS 688) o Variante di Mattinata, gi\u00e0 parzialmente \"nuova strada ANAS 244 Variante di Mattinata (NSA 244)\", \u00e8 una strada statale italiana di recente classificazione.\nPercorso.\nLa strada rappresenta un collegamento pi\u00f9 veloce della sottesa strada statale 89 Garganica, nel tratto in cui essa attraversa l'abitato di Mattinata. Si presenta essenzialmente rettilinea, grazie a diverse gallerie e viadotti che riescono a superare le asperit\u00e0 del territorio. L'inizio \u00e8 rappresentato dall'innesto sulla gi\u00e0 citata SS 89 a sud di Mattinata mentre l'innesto finale \u00e8 sulla strada provinciale 53 Mattinata-Vieste, a nord-est del comune.\nLa strada si presenta, per quanto riguarda il secondo tratto, ad una corsia per senso di marcia larghe 3,75 metri, affiancate da banchine transitabili larghe 1,50 metri, sprovvista di intersezioni a raso. Le gallerie sono dotate di impianti di ventilazione e illuminazione, di monitoraggio dell'aria, idrico antincendio, SOS, di rilevazione incendi, segnaletica luminosa, cartelli messaggio variabile, gestione computerizzata degli allarmi, cabine di trasformazione di energia elettrica, gruppi elettrogeni ad intervento automatico e predisposizione per il telecontrollo.\nIl primo tratto presenta i segni dell'et\u00e0, essendo rappresentata da una galleria costruita con standard ormai vetusti e teatro spesso di incidenti anche mortali come quello avvenuto nell'estate del 2007. Proprio per questo si fanno forti le pressioni per un ammodernamento della stessa agli standard di sicurezza attuali.\nL'arteria si pone all'interno del progetto di costruzione di un anello viario di percorrenza veloce che colleghi le localit\u00e0 costiere del Gargano da un lato con Foggia e dall'altro con l'altro importante centro dauno di San Severo. Difatti assieme all'ammodernamento della SS 89 nel tratto finale tra Manfredonia e Foggia, la costruzione della SS 688 rappresenta il tratto meridionale di questo anello terminante tra Mattinata e Foggia, mentre la strada statale 693 dei Laghi di Lesina e Varano tra Lesina e Vico del Gargano ne rappresenta il tratto settentrionale. Al momento i collegamenti nel tratto mancante (gran parte della quale inserito nel Parco Nazionale del Gargano) tra Vico del Gargano e Mattinata, comprendente i centri di Peschici e Vieste, sono garantiti dalla SS 89, dalle litoranee SP 52 (Vieste-Peschici) e SP 53 (Vieste-Mattinata) e, all'interno, dalla ex strada statale 528 della Foresta Umbra, tutte strade tortuose.\nStoria.\nNella documentazione ufficiale ANAS, la strada risulta composta da due tratti ben distinguibili:\nSebbene la nomenclatura sia precedente, solo col decreto del presidente del Consiglio dei ministri dell'8 luglio 2010 \u00e8 stata formalizzata la sua classificazione; l'itinerario che la caratterizza \u00e8 il seguente: \"Innesto con la S.S. n. 89 presso Mattinata - Innesto con la S.P. n. 53 presso Mattinata\"."}
{"id": "1348503", "revid": "68105", "url": "https://it.wikipedia.org/wiki?curid=1348503", "title": "Human traffic", "text": ""}
{"id": "1348505", "revid": "767487", "url": "https://it.wikipedia.org/wiki?curid=1348505", "title": "Contea di Randolph (Arkansas)", "text": "La contea di Randolph, in inglese Randolph County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 18.195 abitanti. Il capoluogo di contea \u00e8 Pocahontas.\nStoria.\nLa contea di Randolph fu costituita nel 1835."}
{"id": "1348511", "revid": "1860334", "url": "https://it.wikipedia.org/wiki?curid=1348511", "title": "Interpretatio Prudentium", "text": "Con Interpretatio Prudentium si identifica l'attivit\u00e0 interpretativa svolta dai giuristi (Iuris Prudentes o Iuris Periti) a Roma.\nEpoca arcaica.\nNell'epoca arcaica, la \"interpretatio prudentium\" si riferiva ai pareri (\"consulta\") che erano soliti esprimere i giureconsulti.\nI primi giuristi a Roma furono i pontefici, ai quali i \"cives\" si rivolgevano per conoscere quale fosse il \"ius\". Il responso pontificale, la cui interpretazione rimase aderente alla lettera del precetto o dell'atto negoziale considerati, era vincolante. \nQuella pontificale fu la prima interpretazione creativa tutte le volte in cui da istituti e precetti esistenti essi ricavavano nuovi istituti.\nEpoca repubblicana.\nCon la fine dell'et\u00e0 arcaica si spezza il monopolio pontificale del diritto. La giurisprudenza laica che comincia ad operare all'attivit\u00e0 consultiva (\"responsa\") aggiunge l'insegnamento e la composizione di opere giuridiche.\nIn epoca repubblicana, i giuristi videro notevolmente accresciuto il proprio ruolo grazie all'instaurarsi di nuove forme processuali.\nIn particolare, con l'istituzione del Processo per formulas (in seguito alla Lex Aebutia, prima, e alle due Legis Iuliae) i giuristi si trovarono nel ruolo di accrescere notevolmente il \"ius civile\", grazie all'attivit\u00e0 consulenziale svolta per i magistrati, nella redazione della formula adatta al caso in questione.\nEpoca del Principato e del Dominato.\nCon il Principato di Augusto i giuristi ottennero il \"ius respondendi ex auctoritate principis\". Si tratta di un segno di prestigio, ma anche di inesorabile fine dell'attivit\u00e0 dei prudentes. \nSe prima la loro interpretazione era stata formante primario del diritto romano, ora la fonte principale diventa l'imperatore.\nAnche in questo caso, a dimostrarlo, \u00e8 il cambio, graduale, della struttura processuale in uso: si passa dal Processo per formulas alla Cognitio extra ordinem, gestita non pi\u00f9 da magistrati (nella fase \"in iure\") e giudici privati (nella fase \"in iudicio\" o \"apud iudicem\"), ma da \"funzionari\", gerarchicamente sottoposti all'imperatore e il cui verdetto risultava ora appellabile, rivolgendosi direttamente all'imperatore e non di certo ai prudentes.\nDeve, altres\u00ec, essere ricordato che sotto l\"'Imperium\" di Adriano i \"Prudentes\" furono formalmente integrati nel \"Consilium Principis\", istituto di creazione augustea e successivamente perfezionato da Diocleziano.\nAffermare, dunque, che l'interpretatio prudentium fosse del tutto scomparsa all'epoca del Principato sarebbe forse eccessivo: potrebbe sostenersi che aver voluto includere i Prudenti nell'ambito del Consilium sia stata una strategia politica di Adriano diretta ad assorbire lentamente, ma in modo diretto, la giurisprudenza degli stessi Prudentes in favore dell'auctoritas del Principe.\nSar\u00e0 in questa fase che si svilupper\u00e0 un'importante dicotomia tra le leges (costituzioni imperiali) e gli iura che altro non era che attivit\u00e0 ermeneutica-interpretativa degli iuris prudentes raccolta in opere scritte."}
{"id": "1348516", "revid": "63760", "url": "https://it.wikipedia.org/wiki?curid=1348516", "title": "Reactable", "text": ""}
{"id": "1348521", "revid": "1543377", "url": "https://it.wikipedia.org/wiki?curid=1348521", "title": "Contea di Saline (Arkansas)", "text": "La contea di Saline, in inglese Saline County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 83.529 abitanti. Il capoluogo di contea \u00e8 Benton.\nStoria.\nLa contea di Saline fu costituita nel 1835."}
{"id": "1348523", "revid": "63760", "url": "https://it.wikipedia.org/wiki?curid=1348523", "title": "Stylophone", "text": ""}
{"id": "1348524", "revid": "78273", "url": "https://it.wikipedia.org/wiki?curid=1348524", "title": "Cleves", "text": ""}
{"id": "1348526", "revid": "1754196", "url": "https://it.wikipedia.org/wiki?curid=1348526", "title": "Bodyrox", "text": "Bodyrox \u00e8 un duo di dj britannici composto da Jon Pearn, gi\u00e0 membro del duo Full Intention, e Nick Bridges. \nIl loro primo singolo \"Yeah Yeah, Move Ya Body\" (uscito il 30 ottobre 2006) ha raggiunto un ottimo successo in molteplici versioni (nelle discoteche, in radio e alla tv) anche grazie al contributo del remix di D. Ramirez. Inoltre ha raggiunto il secondo posto della UK Top 40, oltre a buoni risultati in Spagna, Finlandia e Paesi Bassi.\nAltri successi sono stati il remix di \"Another Chance\" dei Sound of Heaven e \"Jump\"."}
{"id": "1348528", "revid": "124086552", "url": "https://it.wikipedia.org/wiki?curid=1348528", "title": "Redona", "text": "Redona (\"Red\u00f9na\" in dialetto bergamasco) \u00e8 un quartiere di Bergamo, adiacente a quello di Monterosso e al comune di Torre Boldone. Fino al 2009 faceva parte della circoscrizione 5, poi accorpata nella circoscrizione 3.\nEssa fu comune autonomo fino al 1927, quando con regio decreto del 10 febbraio fu unita al territorio comunale di Bergamo insieme a Colognola, Grumello del Piano e Valtesse.\nDal punto di vista territoriale, oltre alla presenza della roggia Serio Grande, spicca il colle Maresana, con altitudine intorno ai 450 metri, che contorna i comuni di Torre Boldone e Ponteranica, attraversando per l'appunto la frazione bergamasca. Si distingue per la fiorente attivit\u00e0 sportiva e commerciale.\nOrigine del nome.\nPer comprendere il significato del toponimo \"Redona\" vanno considerati due aspetti storici del territorio sul quale sorge il quartiere: gli antichi insediamenti dell'attuale provincia di Bergamo erano formati dalla popolazione dei Celti, fino al 49 a.C. quando Bergamo diviene citt\u00e0 romana, con privilegio del \"municipium\"; fino ai primi decenni del novecento Redona \u00e8 essenzialmente un villaggio agricolo, con una zona collinare ed una zona pianeggiante (ancora oggi denominata I Piane).\nI nomi di molte localit\u00e0 della zona sono quindi segnati dalla cultura e dalla presenza in passato di celti e romani. In linguaggio celtico i termini \"reidh\", \"reodh\", \"riudh\" significano \u201ccampo\u201d, mentre \"rode\" significa \u201ccampo dissodato\u201d, cio\u00e8 un terreno agricolo dove sorgeva della boscaglia (anche in tedesco \"rode\" ha tale significato). Sempre in celtico \u2013on, -ion significano \u201cluogo\u201d. Nel Medio Evo il villaggio Redona veniva denominato Raodona, Raudona e Redonam. Per questi dati il significato del termina \u201cRedona\u201d \u00e8 \u201cluogo del campo dissodato\u201d.\nMonumenti e luoghi d'interesse.\nArchitetture religiose.\nChiesa di San Lorenzo Martire.\nEdificio in stile neogotico. La costruzione della chiesa \u00e8 iniziata nel 1873 su progetto dell'architetto Giovanni Cuminetti, al quale subentra nel 1897 l'architetto Elia Fornoni fino all'ultimazione dell'opera. I lavori durano pi\u00f9 di trent'anni e vedono la partecipazione tenace e generosa anche di molti parrocchiani.\nLa benedizione dell'edificio \u00e8 del 1907, mentre la consacrazione avviene il 30 ottobre 1909 da parte del vescovo Giacomo Maria Radini Tedeschi, personalit\u00e0 a cui tra l'altro \u00e8 dedicata una via dello stesso quartiere.\nIl portico esterno e le decorazioni interne, previste da progetto, non furono eseguite. L'inizio della prima guerra mondiale caus\u00f2 la completa sospensione dei lavori: solo nel 1931 compare all'interno il pulpito ligneo, e nel 1945 i dipinti della Via Crucis di Umberto Marigliani.\nGli anni seguenti la fine della seconda guerra mondiale portano il completamento delle decorazioni interne: le vetrate di Claudio Nani, i dipinti e gli affreschi di Pasquale Arzuffi, Luigi Arzuffi e Angelo Bonfanti, le opere della famiglia Taragni.\nIl terzo importante periodo nella storia della chiesa di Redona \u00e8 a cavallo fra gli anni settanta e ottanta, nel quale ancora diversi artisti redonesi (spesso parenti degli autori delle prime decorazioni) portano nuovi elementi dentro e fuori dall'edificio, consentendo anche l'adeguamento alle riforme previste dal Concilio Vaticano II. Nel 1977 \u00e8 eseguito il portale in legno dallo scultore Franco Daverio. Nel 1986 l'architetto Bruno Cassinelli disegna il nuovo altare e ambone in legno, posti su una pedana lignea come prolungamento dell'originale presbiterio. La chiesa \u00e8 impreziosita anche con opere d'arte moderna: quadri del pittore Maurizio Bonfanti che riportano su grandi tele immagini della condizione umana, dei problemi sociali e della genesi dell'uomo; sculture degli artisti Franco Daverio e Gregorio Cividini raffiguranti elementi simbolici e posizionate sulle facciate esterne; una serie di icone astratte di Cosetta Arzuffi poste sulla balaustra alle spalle del nuovo altare in legno..\nNel 2009 la chiesa \u00e8 stata sottoposta a restauro: la sistemazione del tetto e il rifacimento di tutti gli impianti interni. Anche gli affreschi e i dipinti sono stati sottoposti a un'accurata pulitura che ha riportato alla luce i colori originari. Sono state riaperte le bifore nei transetti che hanno portato una nuova luminosit\u00e0 all'interno della chiesa. I lavori sono terminati a ottobre 2009, per il centenario dalla consacrazione.\nAltro.\nMonastero e Chiesa di San Giorgio.\nSul territorio di Redona vi era anche il monastero con chiesa di San Giorgio di cui non rimane nessuna traccia.\nAree naturali.\nParco Turani.\nNel quartiere \u00e8 presente il Parco Turani con una superficie di 36.000 metri quadrati.\nInfrastrutture e trasporti.\nLa stazione di Redona, attiva fra il 1884 e il 1967, era posta lungo la ferrovia della Valle Seriana e nel 2009 fu riattivata quale fermata \"Bergamo Redona\" della tranvia Bergamo-Albino.\nSport.\nCalcio.\nAres Redona Calcio.\nLa squadra locale, Ares Redona Calcio, militante nel campionato di seconda categoria bergamasco, con settore giovanile e sezioni giovanissimi, allievi e juniores. \nAltre squadre.\nDal 2005 sono presenti sul territorio anche l'Associazione Sportiva Redonese, che vanta una squadra nel campionato provinciale CSI di calcio a 5, e l'F.C. Redona, con una squadra iscritta al campionato provinciale CSI di calcio a 7 giocatori.\nPallavolo.\nLa pallavolo, rappresentata dalla Ares Redona Sezione Pallavolo."}
{"id": "1348532", "revid": "287204", "url": "https://it.wikipedia.org/wiki?curid=1348532", "title": "Fu\u00dfballsportverein Frankfurt 1899", "text": "Il Fu\u00dfballsportverein Frankfurt 1899 e.V., abbreviato in FSV Frankfurt (italiano: FSV Francoforte) \u00e8 una societ\u00e0 calcistica tedesca di Francoforte, citt\u00e0 dell'Assia. Nella stagione 2019/2020 in Regionalliga S\u00fcdwest, la quarta serie del campionato di calcio tedesco.\nStoria.\nLa squadra, da quando \u00e8 stata fondata nel 1899 nel distretto di Bornheim, ha sempre vissuto, salvo qualche raro periodo, sotto l'ombra del ben pi\u00f9 blasonato . L'apice della squadra fu toccato nel 1925, quando perse la finale del campionato di calcio tedesco 1925 per 0-1 contro il .\nDopo aver vinto il campionato organizzato dal VFSV (Verband S\u00fcddeutscher Fussball Vereine o Federazione delle societ\u00e0 calcistiche della Germania meridionale) nel 1933, l'FSV and\u00f2 a giocare nella Gauliga S\u00fcdwest/Mainhessen, una delle sedici massime divisioni create dal Terzo Reich. Nei cinque anni seguenti la compagine termin\u00f2 sempre a met\u00e0 classifica, eccezion fatta per un secondo posto conquistato nel 1939. Il club gioc\u00f2 anche la finale della \"DFB-Tschammerpokal\" (l'odierna Coppa di Germania) nel 1938, venendo per\u00f2 battuto 1-3 dal . Nel 1941 la Gauliga S\u00fcdwest venne divisa in due Gauligen: la \"Westmark\" e la \"Hessen-Nassau\", con l'FSV che and\u00f2 a giocare nella seconda. La squadra fin\u00ec seconda nel 1943 alle spalle del Kickers Offenbach, e nel 1944 si fuse per un breve periodo con il \"SG Eintracht Frankfurt\" per poter giocare durante il tempo di guerra con il nome di KSG Frankfurt (dove la K sta per \"Kriegsspielgemeinschaft\").\nDopo la fine della seconda guerra mondiale le autorit\u00e0 alleate sancirono la chiusura di tutte le associazioni, comprese quelle sportive. L'FSV fu ricostituito nel 1945 con il nome di \"SG Bornheim\" ed ha ripreso l'attuale denominazione alla fine di quell'anno; il club venne inserito nell'Oberliga S\u00fcd, a quel tempo una delle prime divisioni, e disput\u00f2 campionati di media classifica; questo fino al 1962, anno in cui retrocesse.\nNel 1963 fu creata l'attuale massima serie, la Bundesliga, ma il Francoforte venne invece inserito in uno dei gironi che costituivano il secondo livello, la Regionalliga S\u00fcd. Disput\u00f2 in questo campionato sette stagioni, prima di venir promosso per la prima volta nella neonata Zweite Bundesliga nel 1975; rimase in questo campionato, salvo una piccola parentesi, fino al 1983.\nLa squadra rimane al terzo livello ininterrottamente per undici anni, prima di tornare brevemente al secondo nel 1994. Gli anni duemila iniziano invece per il club in \"Oberliga Hessen\", la quarta divisione. Alla fine della stagione 2006-07 il club conquist\u00f2 la promozione in \"Regionalliga S\u00fcd\", risalendo nella serie cadetta dopo tredici anni: dopo una prima parte di campionato con pi\u00f9 ombre che luci, la squadra nerazzurra disput\u00f2 un girone di ritorno a dir poco eccezionale, scalando la vetta della classifica proprio all'ultima giornata. Vinse cos\u00ec il titolo della Regionalliga S\u00fcd a scapito dell', anch'esso promosso in Zweite Bundesliga; da allora la squadra milita in questo campionato."}
{"id": "1348534", "revid": "2196702", "url": "https://it.wikipedia.org/wiki?curid=1348534", "title": "Epibatidina", "text": "Lepibatidina \u00e8 un alcaloide che si presenta come una sostanza oleosa incolore, estratta dalla pelle di una rana dell'Ecuador (\"Epipedobates anthonyi)\". Tale sostanza, isolata per la prima volta da John Daly al National Institutes of Health, presenta propriet\u00e0 analgesiche 200 volte superiori a quelle della morfina. Mentre la morfina \u00e8 un oppioide ed interagisce con i recettori oppioidi, l'epibatidina esplica la propria attivit\u00e0 analgesica senza interagire con i recettori oppiodi, bens\u00ec mediante attivazione di specifici recettori nicotinici presenti a livello centrale. Questo permette di indurre analgesia, senza che si verifichino gli spiacevoli effetti avversi causati dalla morfina, come tolleranza e dipendenza. Dal punto di vista molecolare l'epibatidina presenta un atomo di cloro legato ad un anello piridinico ed un ben pi\u00f9 \"insolito\" anello biciclico, 7 aza bicicloeptano, legato allo stesso anello.\nL'epibatidina non \u00e8 per\u00f2 utilizzabile a fini terapeutici, a causa dei potenti effetti avversi a carico del sistema cardio-vascolare e gastro-intestinale. L'epibatidiana \u00e8 per\u00f2 un ottimo composto campione da cui partire per ottenere potenziali farmaci analgesici con minori effetti avversi rispetto alla morfina. \u00c8 in studio un suo derivato, l'epiboxidina, che al posto dell'anello piridinico presenta un anello isosazzolico.\nL'epibatidina, data la sua disponibilit\u00e0 a livello naturale, \u00e8 stata scientificamente analizzata nel corso degli anni da citologi e chimici molecolari."}
{"id": "1348536", "revid": "1718925", "url": "https://it.wikipedia.org/wiki?curid=1348536", "title": "Ed, Edd &amp; Eddy", "text": "Ed, Edd &amp; Eddy (\"Ed, Edd n Eddy\") \u00e8 una serie televisiva animata statunitense e canadese del 1999, creata da Danny Antonucci. \nLa serie ruota attorno ai tre migliori amici Ed, Edd e Eddy, denominati colletivamente come \"gli Ed\", che vivono in un vicolo cieco suburbano nella citt\u00e0 immaginaria di Peach Creek. Sotto la guida non ufficiale di Eddy, il trio inventa spesso degli schemi nel tentativo di procurarsi i soldi dai loro coetanei per acquistare la loro confezione di caramelle preferita, le Spaccamascella. I loro piani solitamente falliscono, lasciandoli in varie situazioni spesso umilianti.\nLa serie \u00e8 stata trasmessa per la prima volta negli Stati Uniti su Cartoon Network dal 4 gennaio 1999 al 29 giugno 2008, per un totale di centoventisei episodi ripartiti su 6 stagioni. La serie si \u00e8 conclusa ufficialmente l'8 novembre 2009 con la trasmissione di un film per la televisione intitolato \"\". In Italia la serie \u00e8 stata trasmessa su Cartoon Network dal 2000.\n\"Ed, Edd &amp; Eddy\" ha ricevuto generalmente recensioni positive dalla critica ed \u00e8 diventata una delle serie originali di maggior successo di Cartoon Network. Ha vinto un Reuben Award, due Leo Award e un SOCAN Award, ed \u00e8 stato nominato per altri quattro Leo Awards, un Annie Award e due Kids' Choice Award. La serie ha attirato un pubblico di 31 milioni di famiglie trasmettendo in 120 paesi, rivelandosi popolare tra bambini, adolescenti e adulti. Con 10 anni, 10 mesi e 4 giorni di trasmissione, \"Ed, Edd &amp; Eddy\" \u00e8 attualmente la serie originale di Cartoon Network pi\u00f9 longeva prodotta dalla rete.\nTrama.\nEd, Edd e Eddy sono tre amici che abitano nello stesso quartiere e condividono lo stesso nome, e cercano sempre di procurarsi 25 centesimi che consentano loro di acquistare delle caramelle giganti dette \"spaccamascella\". Per questo architettano truffe agli altri ragazzi del loro quartiere, solitamente finendo per fallire e venire umiliati. Oltre a questo spesso si ritrovano ad affrontare prove di coraggio o altre avventure varie, il tutto condito dal fatto che i tre Ed sono per lo pi\u00f9 disprezzati dal resto dei ragazzi del quartiere, e cercheranno spesso di guadagnarsi il loro rispetto per essere accettati.\nLe prime quattro stagioni sono ambientate durante le vacanze estive nella citt\u00e0 fittizia di Peach Creek, dove i ragazzi vivono e nei luoghi a essa limitrofi, mentre dalla quinta in poi l'ambientazione si sposta durante il periodo scolastico, nei mesi autunnali e invernali. Al i tre Ed diventano veramente amici dei ragazzi del quartiere.\nEpisodi.\nLa serie \u00e8 composta da centoventisei episodi (sessantacinque negli Stati Uniti poich\u00e9 solo quattro episodi sono a se stanti mentre tutti gli altri erano trasmessi per coppie fisse e stabilite) e quattro speciali; a questi si aggiunge , atto conclusivo della serie.\nProduzione.\nSebbene il fumettista Danny Antonucci abbia iniziato la sua carriera lavorando come animatore in varie serie per bambini della Hanna-Barbera, i suoi successivi lavori da solista erano rivolti ad un pubblico adulto. Ha acquisito notoriet\u00e0 con il cortometraggio \"Lupo the Butcher\" del 1987, fondando successivamente il suo studio di produzione A.k.a. Cartoon nel 1994 e creando \"The Brothers Grunt\" per MTV. Quest'ultima serie \u00e8 stata cancellata a causa di recensioni generalmente negative.\nDopo il fallimento di \"The Brothers Grunt\", Antonucci ha iniziato a sviluppare una serie animata per bambini da solista. Mentre lavorava al design di una pubblicit\u00e0, ha finito per disegnare tre personaggi che chiam\u00f2 Ed, Edd e Eddy, trascorrendo i mesi successivi a sviluppare una serie intorno a loro. Nel 1996, il creatore ha quindi deciso di inviare tramite fax un concept della serie agli studi di Cartoon Network e Nickelodeon. Entrambi gli studi hanno accolto rapidamente la serie, tuttavia esigevano il controllo creativo e Antonucci ha rifiutato l'offerta. Dopo la decisione di Cartoon Network nel lasciare il pieno controllo della serie ad Antonucci, le due parti hanno iniziato a collaborare anche per progetti futuri.\nIl vicepresidente alla programmazione e alla produzione di Cartoon Network, Mike Lazzo, ha mostrato grande interesse per la serie all'epoca, richiedendo informazioni di base su \"Ed, Edd &amp; Eddy\" che sono state recapitate via fax, poche pagine alla volta, per qualche mese. Dopo una risposta affermativa da parte del presidente di Cartoon Network, Betty Cohen, sono iniziate le pratiche legali e le trattative, seguite da un incontro di avvio allo Chateau Marmont Hotel di Los Angeles. Durante l'incontro \u00e8 stato accordato che la A.k.a. Cartoon avrebbe prodotto la prima serie originale di Cartoon Network esterna alla Hanna-Barbera. La serie \u00e8 entrata quindi in produzione, sviluppando anche un cortometraggio di sette minuti.\nPer diversi anni gli episodi vengono prodotti con il solito stile: avventure da vicolo, con i soli tredici personaggi che interagiscono tra di loro, senza la comparsa di adulti o altri ragazzi. Antonucci ha rivelato che la serie e i suoi personaggi si ispirano alla sua vita. I tre protagonisti Ed, Edd, e Eddy sono basati sulle caratteristiche proprie e dei suoi figli: durante la sua giovent\u00f9 aveva un carattere distratto e sognante come Ed, organizzato, neurotico e analitico come Edd, e millantatore, esibizionista, e sapientone come Eddy. Ralf \u00e8 ispirato a se stesso in quanto anch'egli figlio di immigrati (italiani) e ha dovuto pertanto cambiare modi di fare e adattarsi a una nuova situazione ricominciando da capo; il timido ed effeminato Jimmy \u00e8 ispirato a uno dei suoi cugini che giocava sempre con alcune ragazze; Johnnino \u00e8 ispirato a un suo amico d'infanzia che girava sempre con una coperta, e sostitu\u00ec quest'ultima con una tavoletta in quanto questa caratteristica era gi\u00e0 presente in Linus van Pelt dei \"Peanuts\". L'idea delle lingue dei personaggi di colore diverso \u00e8 nata vedendo le lingue colorate dei suoi figli dopo avere mangiato delle caramelle. Ogni personaggio \u00e8 inoltre animato con quello che Antonucci definisce \"ciclo della camminata\": ognuno cammina e ha movenze differenti in base alle proprie caratteristiche.\nLa serie diventa popolare a livello mondiale, varcando i confini di USA e Canada, arrivando anche in Europa (Italia compresa), Cina, Giappone, Russia, Oceania, America latina e Africa, venendo anche candidata per i Leo Awards negli anni 2001 e 2004, e per gli Annie Awards nel 2001. \"Animation Worlds\" commentava cos\u00ec la serie nel 2003:\nSuccessivamente, nel luglio del 2003, esce il primo videogioco, \" per Game Boy Advance, che si ispira ai numerosi tentativi di Eddy di ottenere le spaccamascelle.\nVerso la fine del 2004 la semplicit\u00e0 dello show, che in cinque anni lo aveva reso famoso, rischia di essere la causa della sua chiusura: il pubblico sembra non apprezzare pi\u00f9 la monotonia delle situazioni, oltre alle troppe somiglianze tra gli episodi. Un cambio di trama, che inserisce le tematiche scolastiche e della vita quotidiana, risolleva la serie. Nel 2005 la colonna sonora vince i Leo Awards di categoria ed \u00e8 candidata per i Kids' Choice Awards; esce anche il secondo videogioco, \", per Playstation 2, Xbox, Gamecube, Game Boy Advance e Pc.\nNel 2007 esce il terzo videogioco, \"Ed, Edd n Eddy: Scam of the Century\" per Nintendo DS, distribuito non solo in lingua inglese, ma anche in altre lingue, compreso l'italiano e nello stesso anno Paul Boyd, uno degli autori della serie, viene ucciso dalla polizia canadese. Nel 2009 esce anche il film, nel quale compare un nuovo personaggio, il fratello di Eddy, trasmesso il 24 luglio 2009 in Italia su Cartoon Network con il titolo \"\". Si pensava che dopo il film ci sarebbe stato un seguito o nuove stagioni, ma esso rappresenta la conclusione definitiva della serie.\nAmbientazione.\nLa serie \u00e8 ambientata in un quartiere periferico di una citt\u00e0 immaginaria chiamata Peach Creek, forse negli Stati Uniti, e si svolge all'inizio durante le vacanze scolastiche, poi in autunno. Tutti i protagonisti vivono in un vicolo cieco che termina con una sorta di grossa piazzetta. Le case sono tutte uguali, varia solo il colore e il contenuto. La citt\u00e0 rivale di Peach Creek \u00e8 Lemon Brook."}
{"id": "1348551", "revid": "1745361", "url": "https://it.wikipedia.org/wiki?curid=1348551", "title": "Cuffia", "text": ""}
{"id": "1348553", "revid": "106356", "url": "https://it.wikipedia.org/wiki?curid=1348553", "title": "Amanti latini", "text": ""}
{"id": "1348565", "revid": "2018934", "url": "https://it.wikipedia.org/wiki?curid=1348565", "title": "Serie A1 (softball)", "text": "La \"Serie A1\" \u00e8 il massimo campionato italiano di softball, fino al 2017 chiamato Italian Softball League.\nIl campionato si disputa da aprile a luglio. Le squadre iscritte alla ISL 2019 sono 12,[1] dalla stagione 2019 ritorna a girone unico.\nIl campionato si divide in \"regular season\" e \"play off\". Nella regular season le squadre si affrontano in partite di andata e ritorno disputate fra marzo e luglio.\nAlla fine della Regular season, le prime squadre classificate si contendono lo scudetto ai play off. Le due squadre migliori si affronteranno per il titolo italiano in una serie al meglio delle 5 partite.\nOltre alla Italian Softball League vi \u00e8 la serie A2 organizzata quest'anno in 2 gironi, di 8 squadre ciascuno, alla fine del campionato dopo play-off salir\u00e0 in A1 una squadra. Anche in A2 vi \u00e8 per il 2019 il blocco delle retrocessioni. La serie B resta a livello regionale.\nNel 2008 \u00e8 stato introdotto il campionato italiano di softball maschile. \nIl primo campionato, vinto dal Torino, si \u00e8 disputato nel 1969.\nNel 2017 il Softball Forl\u00ec ha conquistato la vittoria del campionato, mentre nel 2018 lo scudetto \u00e8 stato vinto da Bussolengo, che ritorna alla vittoria dopo la doppietta degli anni 2015 e 2016. Il campionato di Serie A di softball 2019 si chiude con il successo della Specchiasol Bussolengo. La formazione veneta \u00e8 capace di aggiudicarsi le Italian Softball Series in appena tre gare, sconfiggendo Bollate per 7-3 nell\u2019ultimo atto, in quello che \u00e8 ormai un grande classico del Bel Paese.\nNell'anno 2020 il campionato si \u00e8 disputato su due gironi ed \u00e8 stato vinto dal Bollate che ha sconfitto in finale il Saronno per tre incontri a uno. Terzi sono giunti Forl\u00ec e Caronno."}
{"id": "1348566", "revid": "110157", "url": "https://it.wikipedia.org/wiki?curid=1348566", "title": "Enjoy Incubus", "text": "Enjoy Incubus \u00e8 il secondo EP del gruppo musicale statunitense Incubus, pubblicato nel 1996 dalla Sony.\nIl disco.\nL'EP rappresenta il debutto degli Incubus nel mondo delle major e contiene brani originariamente presenti nel primo album in studio \"Fungus Amongus\" e due inediti."}
{"id": "1348567", "revid": "767487", "url": "https://it.wikipedia.org/wiki?curid=1348567", "title": "Christian Cimarelli", "text": "Carriera.\nIn Serie A ha giocato nella , in Serie B ha vestito le maglie di , Chievo Verona, e ."}
{"id": "1348570", "revid": "729019", "url": "https://it.wikipedia.org/wiki?curid=1348570", "title": "Poliurea", "text": "La poliurea \u00e8 un elastomero di rivestimento ottenuto per poliaddizione di un diisocianato alifatico o aromatico con una diammina. Strutturalmente \u00e8 caratterizzata dalla ripetizione di unit\u00e0 -RNH(CO)NHR'-, in pratica una molecola di urea bisostituita. La reazione di polimerizzazione \u00e8 simile a quella che porta alla formazione dei poliuretani. In realt\u00e0 l'ammina \u00e8 soltanto uno dei curativi che possono essere utilizzati nei polioli affinch\u00e9 si effettui la reazione con gli isocianati. La poliurea \u00e8 quindi sostanzialmente un poliuretano terminato con ammine.\nLa reazione effettuata con le ammine conferisce al sistema alcuni vantaggi derivanti soprattutto dalla velocit\u00e0 della reazione che si produce. Ci\u00f2 \u00e8 importante soprattutto per quanto riguarda le applicazioni a spruzzo in presenza di temperature molto basse ed umidit\u00e0. Per questo motivo il sistema ha avuto molto successo in Nord America e Nord Europa. In realt\u00e0 la poliurea non deve essere ritenuta la panacea di tutti i problemi: nel campo dei poliuretani, si deve fare molta attenzione nello scegliere il giusto prodotto dove la qualit\u00e0 non \u00e8 determinata dalla presenza delle ammine o di altro curativo ma dal tipo e natura dell'isocianato e dalla qualit\u00e0 delle resine ed additivi che compongono i polioli. \u00c8 facile quindi cadere nell'errore di coniugare automaticamente la poliurea al concetto di qualit\u00e0. Molto spesso non \u00e8 cos\u00ec, in molte applicazioni i risultati migliori si ottengono con formulazioni prive di ammine e che utilizzano altri curativi.\nViene utilizzata, spesso addizionata di pigmenti o sostanze che apportano gruppi ossidrilici, come impermeabilizzante e per conferire buona resistenza agli agenti chimici ed alla corrosione."}
{"id": "1348572", "revid": "191508", "url": "https://it.wikipedia.org/wiki?curid=1348572", "title": "Icilio Federico Joni", "text": "Biografia.\nFu abbandonato, dopo la nascita, alla ruota dei gettatelli presso l'Ospedale di Santa Maria alla Scala a Siena.\nEgli stesso scrive nel suo libro \"Le memorie di un pittore di quadri antichi\" che era figlio di Federico Penna di Sassari, furiere maggiore nel 53\u00ba reggimento di fanteria, che si suicid\u00f2 il 3 settembre 1865 all'et\u00e0 di 26 anni, e di Giulia Casini che era rimasta incinta. La famiglia per evitare lo scandalo decise di abbandonarlo o, per usare le parole dello stesso Joni: \"per quanto la famiglia fosse gente di cuore, fui messo ai bastardi\". Trascorsi 18 mesi il bambino fu riportato in famiglia e fu aggiunto il nome di Federico.\nAncora ragazzetto prese a frequentare la bottega di un doratore dove apprese quelle tecniche che utilizzer\u00e0 in seguito nella sua professione di \"pittore di quadri antichi\". Il doratore, Angelo Franci, viste le capacit\u00e0 di Joni, gli consigli\u00f2 di frequentare, sia pure saltuariamente, l'Istituto d'arte.\nLa riscoperta dei pittori primitivi italiani del Tre-Quattrocento e il conseguente sviluppo di un cospicuo mercato antiquario internazionale sono all'origine del fenomeno della produzione di \"quadri antichi\". Fra i centri italiani che tra diciannovesimo e ventesimo secolo si dedicarono alla realizzazione di oggetti d'arte \"antica\", Siena ebbe un ruolo importante. Le falsificazioni, destinate a una larga clientela di facoltosi collezionisti stranieri, soprattutto americani, ebbero talvolta esiti qualitativi tali da farle considerare oggi autentiche opere d'arte.\nIl dominatore della \"scuola dei falsari\" fu appunto Joni, un \"bastardo\", come si definivano a Siena i trovatelli dell'ospedale di Santa Maria della Scala e che divenne notissimo per le sue Madonne, riproduzioni di quelle dell'antica scuola senese. Questi, in vecchiaia, raccolse e pubblic\u00f2 la propria autobiografia, \"Le memorie di un pittore di quadri antichi\" (1932) che ebbe una immediata traduzione in inglese e che contribu\u00ec ad accrescere i sospetti che dietro ogni tavola proveniente da Siena e circolante in quegli anni sul mercato antiquario si nascondesse in realt\u00e0 il lavoro dell'ormai celebre Joni. Il suo nome divenne il ricettacolo attributivo di ogni antica tavola a tempera su fondo oro sospetta e fin\u00ec per diventare sinonimo di falso. Cos\u00ec, spesso indebitamente, finirono per essergli attribuiti decine di dubbi \"fondi oro\" apocrifi.\nIntorno a Federico Joni si formarono e gravitarono numerosi restauratori e \"pittori di quadri antichi\": da Igino Gottardi a Gino Nelli, da Arturo Rinaldi detto \"Pinturicchio\" a Bruno Marzi a Umberto Giunti.\n\u00c8 sepolto nel Cimitero del Laterino a Siena.\nLa produzione.\nLa produzione di Joni andava dalle copertine di libro, rielaborazioni personali delle antiche Biccherne del Comune di Siena, ai trittici realizzati tra fine '800 e inizio '900, poi venduti in Europa e negli Stati Uniti. Al periodo 1910-1915 appartiene una delle sue tavole pi\u00f9 importanti, la \"Madonna con il Bambino, santa Maria Maddalena e san Sebastiano\" (da Neroccio di Bartolomeo de' Landi), mentre sono dei due decenni successivi le opere che ricalcano lo stile dei maggiori pittori, senesi e non, del '300 e del '400: Duccio di Buoninsegna, Pietro Lorenzetti, Sano di Pietro, Francesco di Giorgio Martini, il Beato Angelico e un pittore prossimo a Giovanni Bellini.\nTra le opere:\nL'acronimo con cui si firmava, PAICAP, \u00e8 emblematico della sua attivit\u00e0: significava infatti \"Per Andare In Culo Al Prossimo\"."}
{"id": "1348573", "revid": "3689", "url": "https://it.wikipedia.org/wiki?curid=1348573", "title": "Repubblica Islamica dell'Iran", "text": ""}
{"id": "1348574", "revid": "1745361", "url": "https://it.wikipedia.org/wiki?curid=1348574", "title": "Cuffie", "text": ""}
{"id": "1348577", "revid": "228587", "url": "https://it.wikipedia.org/wiki?curid=1348577", "title": "Long term potentiation", "text": "Con il termine long-term potentiation (tradotto letteralmente: potenziamento a lungo termine), meglio conosciuto come LTP, in campo neurobiologico, ci si riferisce ad una forma di plasticit\u00e0 sinaptica che consiste in un aumento a lungo termine della trasmissione del segnale tra due neuroni, ottenuto stimolandoli in maniera sincrona. Si intende un particolare processo fisiologico caratterizzato da una serie di modificazioni molecolari indotte da una stimolazione tetanica sulla funzione e sulla microstruttura di una o pi\u00f9 giunzioni sinaptiche.\nConsiderazioni anatomiche.\nTali fenomeni avvengono nelle cellule nervose; in particolare sono stati studiati fenomeni che riguardano l'ippocampo e le strutture ad esso correlate.\nFisiologia.\nPer indurre potenziamento a lungo termine \u00e8 necessario che la membrana post-sinaptica sia depolarizzata nell'intervallo di tempo in cui il terminale pre-sinaptico libera glutammato. Si pu\u00f2 ottenere sperimentalmente questa situazione usando la stimolazione tetanica. Il legame con il glutammato apre i canali dei recettori AMPA (in cui passano ioni sodio e potassio), mentre la depolarizzazione che ne consegue fa staccare gli ioni magnesio per repulsione elettrostatica dai recettori NMDA consentendo il passaggio (oltre al sodio e al potassio) anche agli ioni calcio. \nIl calcio \u00e8 l'elemento centrale del processo perch\u00e9, una volta raggiunta una certa concentrazione nella cellula, \u00e8 in grado di attivare un processo per cui i recettori AMPA presenti nella cellula vengono trasferiti sulla membrana e i recettori gi\u00e0 presenti lasciano passare una maggiore quantit\u00e0 di ioni. La sinapsi risulta cos\u00ec rinforzata. Inoltre, il calcio \u00e8 in grado di attivare un secondo processo che porta alla creazione di nuovi recettori AMPA che, una volta inseriti nella membrana, modificano permanentemente la forza di connessione. Questo fenomeno assume un'enorme importanza a livello dei neuroni centrali, soprattutto nei neuroni del sistema ippocampale.\nUn evento del tutto fisiologico di breve durata \u00e8 quindi in grado di causare una modifica sinaptica duratura: dopo la stimolazione tetanica, il neurone bersaglio rafforzato dalla LTP \u00e8 molto pi\u00f9 responsivo e produce EPSP (\"excitatory postsynaptic potential\") pi\u00f9 ampi per molto tempo. Ricerche condotte su topi hanno mostrato che la LTP nell'ippocampo \u00e8 effettivamente collegata con la memoria a lungo termine.\n\u00c8 inoltre chiaro che, a discrezione della corteccia cerebrale, neuroni modificati con \"LTP\", devono poter essere \"resettati\" e riportati alle \"condizioni di partenza\". Questo processo avviene per mezzo della Long term depression, \"LTD\", un'altra forma di plasticit\u00e0 sinaptica.\nBiologia molecolare e biochimica.\nInnesco della Long term potentiation.\nNei neuroni post-sinaptici, sono presenti il recettore AMPA (cinetiche rapidissime e poco affini per il glutammato) e il recettore NMDA (recettori complessi a cinetiche lente, molto affini per il glutammato, bloccati da ioni magnesio a potenziali inferiori di -40mV). I recettori AMPA, poco affini per il glutammato, si aprono ad alte concentrazioni di questo neurotrasmettitore. Le alte concentrazioni sono chiaramente fornite dalla stimolazione tetanica (100Hz per 1s) nel neurone pre-sinaptico, condizione sufficiente alla fusione di moltissime vescicole sinaptiche. L'apertura dei recettori AMPA, implica l'ingresso di un elevato numero di ioni sodio, condizione per la quale si pu\u00f2 avere una depolarizzazione della membrana fino a -40mv. Questo potenziale di membrana \u00e8 necessario per rimuovere il blocco da magnesio nei recettori NMDA. \nIl recettore NMDA, libero dal blocco e legante il glutammato \u00e8 dunque libero di far passare sodio, ma soprattutto, calcio. L'entrata di calcio (si ricordi che il calcio \u00e8 un importantissimo messaggero cellulare) a potenziali depolarizzati, svolge un ruolo essenziale: il calcio \u00e8 in grado di attivare la CaMKII, una chinasi calcio e calmodulina-dipendente, in grado a sua volta di apportare modifiche nella citoarchitettura. Tra le altre chinasi coinvolte, si possono citare la PKA, la MAPchinasi/ERK, la chinasi del PIP3 e le chinasi della famiglia Src, in grado di fosforilare lo stesso recettore NMDA, modulandone la sensibilit\u00e0. Vengono inoltre coinvolti gli enzimi NOS, in grado di catalizzare la produzione di ossido nitrico, importante messaggero con azione retroattiva. Tutti questi eventi, portano alla modificazione delle strutture e delle propriet\u00e0 del neurone post-sinaptico, con fenomeni che rendono possibile la LTP. \nTeorie sul fenomeno della \"LTP\".\nBench\u00e9 molte evidenze sperimentali abbiano messo in evidenza le caratteristiche fisiologiche e biochimiche che contraddistinguono la \"LTP\", \u00e8 tuttavia ancora poco chiaro quali siano le strutture e le modificazioni che portano al mantenimento e al \u201cfunzionamento\u201d delle sinapsi potenziate.\nSi possono elencare 4 teorie:\nIl reclutamento di terminali silenti e la sinaptogenesi \u00e8 ad oggigiorno oggetto di studio, soprattutto nelle neuroscienze della plasticit\u00e0 sinaptica, di cui Eric Kandel \u00e8 uno dei pionieri e premio nobel. La teoria della modifica presinaptica pu\u00f2 essere sostenuta grazie alla presenza di sostanze retroattive in grado di diffondere attraverso la membrana come l'ossido nitrico e i derivati dell'acido arachidonico. La teoria della modifica postsinaptica trova il suo sostegno in tutti quei processi di trasduzione del segnale dovuti al calcio precedentemente descritti. L'integrazione e la coesistenza di tutti questi processi, riesce a dare una valida spiegazione dei fenomeni alla base della \"LTP\".\nCaratteristiche della \"Long Term Potentiation\".\nSi possono distinguere diverse caratteristiche del fenomeno, ognuna riveste un diverso grado di importanza in circuiti diversi:\n\u00c8 il fenomeno che si pu\u00f2 avere quando si stimolano contemporaneamente pi\u00f9 gruppi di fibre, poich\u00e9 in questo caso si vanno a sommare tutti i contributi depolarizzanti di ogni assone. Dunque: pi\u00f9 fibre vengono stimolate, pi\u00f9 si ha la possibilit\u00e0 di indurre \"LTP\".\nSi ha quando gli input sinaptici provenienti da 2 o pi\u00f9 assoni condividono lo stesso bersaglio post sinaptico.\nLa stimolazione tetanica di uno di questi assoni, proprio per la sua natura intensa, produce un effetto non solo locale, ma in grado di propagarsi lungo la membrana post sinaptica, influenzando le terminazioni con gli altri assoni. \n\"Si ha Associativit\u00e0 quando l'influenza tetanica di un assone \u00e8 in grado di indurre LTP sulla propria terminazione e su altre terminazioni adiacenti:\" in questo caso occorre che le terminazioni adiacenti, siano stimolate dai propri assoni in fase con l'assone trasportante il tetano.\nSi parla di specificit\u00e0 quando invece non si ha combinazione di fase: solo l'assone trasportante il tetano verr\u00e0 indotto verso la LTP. La finestra temporale di fase entro la quale non si pu\u00f2 pi\u00f9 indurre una LTP nelle terminazioni adiacenti \u00e8 di 800 ms.\nBench\u00e9 sarebbe errato attribuire queste caratteristiche alle sole propriet\u00e0 del recettore NMDA (si pensi ad alcuni fenomeni di associativit\u00e0 tra cellule separate e distanti, forse spiegabili attraverso la secrezione di sostanze altamente diffusibili), risulta molto semplice capire come questi fenomeni siano correlati agli eventi scatenati dall'entrata del calcio (tramite canali NMDA) nel mezzo intracellulare, la cui diffusione influenza la biochimica e i processi trasduzionali cellulari anche a distanze considerevoli.\n\u00c8 tuttavia interessante vedere come alcuni fenomeni di \"LTP\", confinati esclusivamente nelle fibre muscoidi in sinapsi con strutture cerebellari, siano poco correlati alle cinetiche NMDA."}
{"id": "1348578", "revid": "1005847", "url": "https://it.wikipedia.org/wiki?curid=1348578", "title": "Corte costituzionale della Bielorussia", "text": "La Corte costituzionale della Bielorussia (\u041a\u0430\u043d\u0441\u0442\u044b\u0442\u0443\u0446\u044b\u0439\u043d\u044b \u0421\u0443\u0434 \u0420\u044d\u0441\u043f\u0443\u0431\u043b\u0456\u043a\u0456 \u0411\u0435\u043b\u0430\u0440\u0443\u0441\u044c) \u00e8 uno dei tribunali di pi\u00f9 alto grado della nazione. Creata nel 1994, la Corte opera secondo le linee guida dettate nel 1997. Lo scopo della Corte costituzionale \u00e8 di rendere giustizia nei casi in cui la Costituzione \u00e8 vaga oppure deve essere interpretata.\nL'organismo \u00e8 formato da 12 giudici, tutti laureati in giurisprudenza come richiesto dalla legge bielorussa, che restano in carica undici anni. Sei dei giudici sono nominati dal presidente della Repubblica e gli altri dal Consiglio della Repubblica."}
{"id": "1348586", "revid": "217591", "url": "https://it.wikipedia.org/wiki?curid=1348586", "title": "Radici Cristiane", "text": "Radici Cristiane \u00e8 una rivista culturale mensile a diffusione nazionale, fondata nel 2005, di ispirazione cattolica, diretta dallo storico Roberto de Mattei.\nLa redazione ha sede a Roma.\nStoria.\nIl mensile nasce dopo la decisione di non inserire nel preambolo introduttivo della Costituzione europea un riferimento alle radici cristiane e per sostenere che non c'\u00e8 futuro senza riferimenti ad esse.\nTra i suoi collaboratori abituali annovera Massimo Viglione, Francesco Mario Agnoli, Julio Loredo, Gianandrea de Antonellis, Michela Gianfranceschi, Cristina Siccardi, Corrado Gnerre, Emanuele Gagliardi e Tommaso Scandroglio."}
{"id": "1348588", "revid": "1544245", "url": "https://it.wikipedia.org/wiki?curid=1348588", "title": "Governo della Bielorussia", "text": "Il Consiglio dei ministri della Repubblica di Bielorussia () \u00e8 un organo collegiale che detiene \"de iure\" il potere esecutivo in Bielorussia. La sua struttura e i suoi doveri sono definiti dalla Costituzione.\nIl Consiglio \u00e8 presieduto dal Primo ministro, nominato dal Presidente della Repubblica di Bielorussia previo consenso della Camera dei rappresentanti, ed \u00e8 composto: dal Primo ministro e dai suoi vice, dai ministri, dal capo dell'Amministrazione presidenziale, dal governatore della Banca nazionale, dai presidenti dei comitati statali, dal capo di stato maggiore, dal presidente dell'Accademia Nazionale delle Scienze, dal presidente dell'Unione repubblicana delle societ\u00e0 dei consumatori e da eventuali altri funzionari per decreto del Presidente della Repubblica. Proprio il Presidente, che \u00e8 capo di Stato, \u00e8 \"de facto\" anche capo del governo."}
{"id": "1348590", "revid": "767487", "url": "https://it.wikipedia.org/wiki?curid=1348590", "title": "Ydrousa", "text": "Ydrousa () \u00e8 un ex comune della Grecia situato sull'isola di Andros nella periferia dell'Egeo Meridionale (unit\u00e0 periferica di Andro) con 3.355 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Andro.\nEra compreso nella prefettura delle Cicladi."}
{"id": "1348591", "revid": "117576691", "url": "https://it.wikipedia.org/wiki?curid=1348591", "title": "Canale Ticinello", "text": "Il canale Ticinello (in lombardo \"Tisinell\") \u00e8 un corso d'acqua irriguo della Provincia di Milano che ha l'incile a Castelletto di Abbiategrasso sul Naviglio Grande e che sfocia tra Mettone e Casirate Olona nella Roggia Carona.\nStoria.\nLe origini.\nIl Ticinello era un canale difensivo costruito nel 1152 da Castelletto di Abbiategrasso a Landriano, da Guglielmo da Guintellino a difesa di Milano dalle incursioni dei Pavesi alleati di Federico Barbarossa. Dove questo canale prendesse acqua non \u00e8 certo, ma \u00e8 possibile che lo facesse direttamente dal Ticino e, in questo caso, in una data anteriore a quella (il 1179 o il (1177?) storicamente indicata come l'inizio dei lavori a Tornavento di Lonate Pozzolo per il futuro Naviglio Grande.\nCongiunto il Ticino con Abbiategrasso, il Ticinello era un canale irriguo, che proseguiva fino a Casirate Olona, da dove continuava fino a confluire nel fiume Lambro Meridionale nei pressi di Landriano.\nLa costruzione del Naviglio Grande.\nPrima della fine del XII secolo venne derivato, sempre da Castelletto di Abbiategrasso, un nuovo canale, che in un primo tempo raggiungeva Gaggiano e venne chiamato appunto \"navigio de Gazano\" (naviglio di Gaggiano) e che in seguito fu prolungato fino a Milano. Il canale venne terminato nel 1209.\nNel 1269, gli alvei del Ticinello fino ad Abbiategrasso e del naviglio di Gaggiano vennero notevolmente allargati, allo scopo di divenire navigabili. I lavori terminarono nel 1272. Il naviglio di Gaggiano assunse poi il nome di Naviglio Grande, mentre il nome di Ticinello rest\u00f2 al canale che da Abbiategrasso raggiungeva la Roggia Carona.\nLa costruzione del Naviglio di Bereguardo.\nCon la costruzione del Naviglio di Bereguardo, canale che deriva le sue acque dal Naviglio Grande ad Abbiategrasso, costruito tra il 1420 ed il 1470, il Ticinello, sub\u00ec un notevole impoverimento idrico.\nLo scolmatore del Naviglio Grande, una volta che questo giunse a Milano, proprio perch\u00e9 proseguimento dell'antico Ticinello, fu chiamato Cavo Ticinello: per volont\u00e0 dei Torriani fu diretto a Selvanesco dove i signori di Milano possedevano vasti terreni. Rimase anche dopo la costruzione della Darsena di Porta Ticinese ad esserne l'emissario scolmatore, ruolo che mantiene ancora oggi con la Vettabbia. Dopo un lungo percorso sotterraneo, sbocca a cielo aperto a est di via dei Missaglia, attraversa l'omonimo parco Selvanesco e le sue acque finiscono nel Lambro Meridionale attraverso il reticolo irriguo tra questo e il Naviglio Pavese.\nIl Ticinello oggi.\nIl canale Ticinello \u00e8 tuttora esistente, esso deriva le sue acque, come detto, dal Naviglio Grande presso il nodo idrico di Castelletto di Abbiategrasso, dove comincia anche il naviglio di Bereguardo.\nIn seguito lambisce Morimondo, Bubbiano, Rosate e Vernate dopodich\u00e9 attraversa il centro di Binasco dove biforcandosi d\u00e0 origine al Navigliaccio e sottopassa il Naviglio Pavese. Successivamente bagna Lacchiarella, e tra le frazioni di Mettone e di Casirate Olona (che si trovano poco oltre il centro abitato principale di Lacchiarella), riceve le acque del cavo Rainoldi e poco oltre si unisce alla Roggia Carona.\nOggi come un tempo, lo scopo del Ticinello \u00e8 quello di irrigare i campi: infatti, durante il suo corso il canale alimenta numerose rogge."}
{"id": "1348592", "revid": "253269", "url": "https://it.wikipedia.org/wiki?curid=1348592", "title": "Richard Schiff", "text": "Biografia.\nSecondo di tre figli, i suoi genitori, Edward (avvocato in diritto immobiliare) e Charlotte (direttrice di una tv via cavo) hanno divorziato quando aveva 12 anni.\nDurante la scuola superiore, ha lasciato gli studi, ma ha successivamente conseguito un diploma. Nel 1973 si \u00e8 iscritto al City College of New York, ma non avendo interesse, rinunci\u00f2 a sostenere gli esami finali e and\u00f2 in Colorado, dove tagliava la legna e viveva una vita da hippie.\nNel 1975 torn\u00f2 a New York e cominci\u00f2 a studiare recitazione presso il City College of New York e fu infine accettato nel programma teatrale. Si \u00e8 laureato nel 1983.\nCarriera.\nInizialmente, Schiff non ama recitare e preferisce studiare come regista; dirige diversi spettacoli off-Broadway (spettacoli messi in scena a New York, in teatri pi\u00f9 piccoli rispetto a quelli di Broadway), tra cui \"Antigone\", nel 1983, con Angela Bassett. Proprio durante le audizioni per Antigone incontra la sua attuale moglie, Sheila Kelley.\nSolo a partire dalla met\u00e0 degli anni '80, Schiff comincia a lavorare come attore, partecipando a diversi film per la televisione. Lavora con Steven Spielberg, in un episodio del tv drama \"High Incident\".\nNel 1996 partecipa ad un episodio della nota serie tv \"E.R. - Medici in prima linea\". Tra il 1996 ed il 1997 interpreta il ruolo di Barry Roth in Relativity.\nNel 1998 lavora con Eddie Murphy ne \"Il dottor Dolittle\" e con Danny DeVito in \"Living Out Loud\".\nA partire dal 1999, raggiunge l'apice della sua carriera professionale, interpretando il ruolo di Toby Ziegler, responsabile delle comunicazioni della Casa Bianca, nella celebre serie televisiva \"West Wing - Tutti gli uomini del Presidente\", ideata da Aaron Sorkin. Nel ruolo di Toby Ziegler ottiene numerosi riconoscimenti, tra cui, in particolare, un Emmy Award nel 2000 e due nomination nelle edizioni successive (2001-2002).\nNel 2004 interpreta Jerry Wexler in \"Ray\", film biografico sul famoso cantante blues Ray Charles.\nVita privata.\n\u00c8 sposato con l\u2019attrice Sheila Kelley dal 1996 da cui ha avuto due figli, Gus e Ruby Christine.\nDoppiatori italiani.\nNelle versioni in italiano dei suoi film, Richard Schiff \u00e8 stato doppiato da:"}
{"id": "1348595", "revid": "767487", "url": "https://it.wikipedia.org/wiki?curid=1348595", "title": "Ticinello", "text": ""}
{"id": "1348601", "revid": "1372005", "url": "https://it.wikipedia.org/wiki?curid=1348601", "title": "Z\u00e4hringen", "text": "Z\u00e4hringen \u00e8 un'antica e influente famiglia nobile tedesca, che si origin\u00f2 dal castello e dal villaggio omonimo. Z\u00e4hringen oggi \u00e8 parte della citt\u00e0 di Friburgo in Brisgovia, che i duchi fondarono nel 1120. Furono un ramo cadetto della dinastia dei conti di Asburgo, in quanto discendenti di Landolt, figlio di Lanzellino e fratello di Radbot di Klettgau, costruttore del castello di Habsburg.\nStoria.\nIl membro pi\u00f9 antico conosciuto di questa famiglia \u00e8 un certo Bezelino di Villingen, figlio di Lanzellino, conte in Brisgovia prima dell'XI secolo; Il figlio (o nipote) di Bezelino, Bertoldo I (\u2020 1078) fu conte di Z\u00e4hringen ed era imparentato con i primi membri della famiglia Hohenstaufen.\nA Bertoldo, in un primo tempo, venne promesso il ducato di Svevia, ma l'operazione non ebbe buon esito. Ad ogni modo, nel 1061, venne nominato duca di Carinzia. Dal momento che la sua era una dignit\u00e0 titolare, Bertoldo perse i propri domini e si rivolt\u00f2 contro l'Imperatore Enrico IV nel 1073. Suo figlio Bertoldo II, che come il padre combatt\u00e9 contro Enrico IV, eredit\u00f2 le terre dei conti di Rheinfelden nel 1090 e prese il titolo di duca di Z\u00e4hringen; egli venne succeduto dai figli, Bertoldo III (\u2020 1122) e Corrado (\u2020 1152).\nNel 1127 Corrado eredit\u00f2 molte terre in Borgogna e da questa data venne nominato dall'imperatore Lotario II, reggente del regno di Borgogna o di Arles. Questo incarico venne mantenuto dai membri della famiglia Z\u00e4hringen sino al 1218 e vengono infatti talvolta indicati come duchi di Borgogna.\nBertoldo IV (\u2020 1186), che segu\u00ec il padre Corrado, spese gran parte del proprio tempo in Italia su incarico dell'Imperatore Federico I; suo figlio e successore, Bertoldo V, mostr\u00f2 la propria fedelt\u00e0 all'Imperatore piegando i nobili borgognoni ai suoi ordini. Quest'ultimo duca fu il fondatore della citt\u00e0 di Berna, e quando mor\u00ec nel febbraio del 1218 si estinse la linea principale della dinastia degli Z\u00e4hringen.\nCon acquisizioni successive, gli Z\u00e4hringen, divennero molto potenti in Svizzera e nel Baden, e quando i loro territori vennero divisi nel 1218 parte di questi passarono ai conti di Kyburg, ai conti di Urach e altri alla casa d'Asburgo.\nAgli Z\u00e4hringen appartenevano le seguenti citt\u00e0:"}
{"id": "1348602", "revid": "767487", "url": "https://it.wikipedia.org/wiki?curid=1348602", "title": "Contea di Scott (Arkansas)", "text": "La contea di Scott, in inglese Scott County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 10.996 abitanti. Il capoluogo di contea \u00e8 Waldron.\nStoria.\nLa contea di Scott fu costituita nel 1829."}
{"id": "1348606", "revid": "2166030", "url": "https://it.wikipedia.org/wiki?curid=1348606", "title": "Antiparo", "text": "Antiparo (, pron. \"And\u00ecparos\" anticamente nota come Oliaros) \u00e8 un'isola della Grecia nell'arcipelago delle Cicladi, situata a 1,9 chilometri da Paro.\nAmministrazione.\nCon l'entrata in vigore della riforma amministrativa detta \"piano Kallikratis\" del 2011 l'isola costituisce un comune omonimo nella periferia dell'Egeo Meridionale (unit\u00e0 periferica di Paro). Dal punto di vista territoriale il comune comprende anche l'isola disabitata di Despotiko. Gli abitanti, al censimento 2001 sono 1.037."}
{"id": "1348607", "revid": "767487", "url": "https://it.wikipedia.org/wiki?curid=1348607", "title": "Contea di Searcy", "text": "La contea di Searcy, in inglese Searcy County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 8.261 abitanti. Il capoluogo di contea \u00e8 Marshall.\nStoria.\nLa contea di Searcy fu costituita nel 1838."}
{"id": "1348612", "revid": "438678", "url": "https://it.wikipedia.org/wiki?curid=1348612", "title": "La vita a vent'anni", "text": "La vita a vent'anni (\"Navy Blue and Gold\") \u00e8 un film diretto da Sam Wood.\nTrama.\nUn giovane si arruola nella Accademia navale americana. A causa del passato del padre, condannato ingiustamente, si arruola sotto falso nome. Sar\u00e0 scoperto e ogni situazione chiarita grazie a due compagni di corso.\nNote.\nIl film ebbe un buon successo e iniziarono i paragoni tra James Stewart e altri attori di fama."}
{"id": "1348614", "revid": "1437331", "url": "https://it.wikipedia.org/wiki?curid=1348614", "title": "Accento (fonologia)", "text": "In linguistica, laccento di parola \u00e8 un tratto prosodico (soprasegmentale), che permette \u2013 nella realizzazione fonetica di una parola \u2013 la messa in rilievo di una delle sillabe che la compongono. La messa in rilievo pu\u00f2 essere realizzata attraverso il rafforzamento dell'intensit\u00e0 (\"accento dinamico o espiratorio\") o con un aumento dell'altezza della voce (\"accento musicale\").\nOgni lingua li possiede entrambi; tuttavia, a seconda dell'abitudine, percepisce l'uno o l'altro: quindi, ad esempio, se nel greco classico e nel latino classico si ha un accento avvertito come musicale, nel neogreco e nell'italiano esistono accenti percepiti come chiaramente intensivi.\nUn'altra forma di messa in rilievo \u00e8 l'allungamento della sillaba, cio\u00e8 un aumento della quantit\u00e0 fonologica.\nL'accento pu\u00f2 poggiare solo su vocali e sonanti (dunque, non sulle consonanti in senso stretto).\nAccento grafico.\nNelle lingue in cui \u00e8 prevalente, l'accento tonico (cio\u00e8 la messa in rilievo fonica di una specifica sillaba) si distingue in base al 'grado di apertura' (aspetto del timbro) con cui una vocale \u00e8 articolata. In italiano, l'accento tonico \u00e8 segnato solo nelle parole tronche, per il mezzo di due distinti accenti grafici:\nEsiste poi un terzo accento grafico, oggi poco usato, l'accento circonflesso, che ha avuto vari usi in diacronia.\nPosizione dell'accento.\nLe regole grammaticali delle varie lingue del mondo disciplinano in misura molto diversa la posizione dell'accento: questo dunque, a seconda della lingua, pu\u00f2 essere completamente fisso (come nel caso del finlandese, del polacco, del francese o di parecchie lingue artificiali, come l'esperanto) o relativamente variabile (come per l'italiano).\nIn alcune lingue pu\u00f2 cadere su qualsiasi parte della parola (radice, prefisso, tema, suffisso, desinenza), mentre in altre deve sottostare ad alcune regole: in latino e greco, a mo' di esempio, non pu\u00f2 risalire oltre la terzultima sillaba, e nella prima non si pu\u00f2 neanche trovare sull'ultima.\nIn italiano possiamo dividere le parole in gruppi a seconda della posizione in cui cade l'accento:\nAlcune rare voci verbali composte con particelle enclitiche possono essere anche \"trisdrucciole\" o \"quadrisdrucciole\", con accento rispettivamente sulla quintultima e sestultima sillaba (es. f\u00e0b-bri-ca-me-lo, r\u00e8-ci-ta-me-lo e f\u00e0b-bri-ca-ce-ne; f\u00e0b-bri-ca-mi-ce-lo e f\u00e0b-bri-ca-mi-ce-ne).\nFunzione dell'accento.\nL'accento pu\u00f2 avere diverse funzioni all'interno di ogni sistema linguistico. La pi\u00f9 diffusa \u00e8 quella di indicare le unit\u00e0 significative (parole), ciascuna delle quali ha di norma un solo accento (funzione contrastiva).\nRiprendendo quanto detto sopra, l'accento nelle lingue pu\u00f2 assumere una posizione fissa, prevedibile o mobile.\nOra, nelle lingue in cui l'accento ha una posizione fissa (come nel finlandese o nel francese, dove cade \u2013 rispettivamente \u2013 sempre sulla prima o sull'ultima sillaba [se ben articolata]), ha anche funzione demarcativa: permette di determinare la fine di una parola e l'inizio della successiva (o viceversa, come nel caso del finlandese). \nQuanto alle lingue ad accento prevedibile, queste osservano delle regole ben precise per derivare l'accento da ogni parola: \u00e8 il caso del greco e del latino, regolati rispettivamente da leggi basate sulla quantit\u00e0 dell'ultima vocale e della penultima sillaba.\nInfine, nelle lingue ad accento mobile (o dinamico) l'accento presenta una funzione distintiva, in quanto da solo permette di distinguere parole uguali tra loro nei segmenti fonici, ma diverse nel significato: in italiano, per es. \"pr\u00ecncipi\" - \"princ\u00ecpi\" e \"c\u00e0pitano\" - \"capit\u00e0no\" - \"capitan\u00f2\".\nParole proclitiche ed enclitiche.\nEsistono diverse parole monosillabe che, pur possedendo un accento proprio, si appoggiano nella pronuncia alla parola che segue (condizione nota come \"pr\u00f2clisi\") o che precede (\"\u00e8nclisi\").\nArticoli determinativi (\"lo\", \"la\", \"gli\", \"le\" ecc.), preposizioni semplici (\"di\", \"a\", \"da\", \"in\" ecc.), avverbi (\"ci\", \"ne\" ecc.), congiunzioni (\"e\", \"se\" ecc.), pronomi atoni (\"mi\", \"ti\", \"si\" ecc.) si definiscono 'parole proclitiche'.\nTutte le particelle avverbiali e pronominali che invece seguono il verbo (ad es. \"passami\", \"salutaci\"), si definiscono 'particelle enclitiche'.\nTrascrizione.\nNella trascrizione fonetica (ma ove previsto, anche in quella 'fonologica') di una qualsiasi parola secondo l'alfabeto fonetico internazionale, l'accento di parola si segnala con un apice (') posto prima della sillaba tonica (mentre si omette per i monosillabi: 'qui' [kwi]). Cos\u00ec, ad esempio, la trascrizione fonetica della parola italiana 'carta' sar\u00e0 [\u02c8karta], in quanto l'accento cade sulla prima sillaba.\nAccento e metrica.\nIn molte lingue, posizione e numero degli accenti sono importanti per definire i vari metri poetici."}
{"id": "1348620", "revid": "767487", "url": "https://it.wikipedia.org/wiki?curid=1348620", "title": "Contea di Sebastian", "text": "La contea di Sebastian, in inglese Sebastian County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 115.092 abitanti. I capoluoghi di contea sono due: Fort Smith per il distretto nord e Greenwood per il distretto sud.\nStoria.\nLa contea di Sebastian fu costituita nel 1851."}
{"id": "1348621", "revid": "729019", "url": "https://it.wikipedia.org/wiki?curid=1348621", "title": "Bruno Pasino", "text": "Biografia.\nNacque a Solero, in provincia di Alessandria, da una famiglia di modeste condizioni economiche. Il padre Vincenzo era macchinista delle Ferrovie dello Stato e la madre, Caterina Baio, casalinga. Nel 1923 il padre, noto antifascista, venne licenziato per essersi rifiutato di aderire al sindacato fascista ed al P.N.F. Per sostenere la famiglia, composta dalla moglie e quattro figli, il padre si dedic\u00f2 all'agricoltura. Le ristrettezze economiche nelle quali versava la famiglia non gli impedirono di frequentare le scuole medie alla \"Cavour\" di Alessandria ed il liceo scientifico a Genova. Mentre frequentava l'ultimo anno della facolt\u00e0 di Scienze politiche all'Universit\u00e0 di Torino, nel gennaio 1940, fu chiamato a prestare servizio militare. Dopo i corsi alla Scuola allievi ufficiali di complemento di Bra venne nominato sottotenente di artiglieria ed assegnato al 25\u00ba Reggimento artiglieria della Divisione \"Assietta\". In seno a questa divisione partecip\u00f2 alle operazioni di guerra sul fronte occidentale fino alla resa della Francia. Trasferito successivamente al 36\u00ba Reggimento Artiglieria \"Forl\u00ec\" partecip\u00f2 ai combattimenti sulla fronte greco-albanese distinguendosi per le sue capacit\u00e0 carismatiche e per le spiccate doti di stratega militare. Nel giugno del 1941 fu ritrasferito alla Divisione \"Assietta\" in qualit\u00e0 di istruttore alla scuola di Artiglieria da montagna con sede a Cuorgn\u00e8 dove, nel giugno del 1942, nacque il suo primogenito Vincenzo. Alla fine di quello stesso mese, con il grado di tenente, fu assegnato, in qualit\u00e0 di istruttore, al Centro di Addestramento di Artiglieria costiera di Terracina (Latina) dove si trasfer\u00ec con la moglie Rosa Tartaglino ed il figlio Vincenzo. All'universit\u00e0 di Torino egli aveva conosciuto il Principe Ereditario, ed il 25 luglio 1943, alla caduta del regime fascista, gli fu fatto pervenire un telegramma con la raccomandazione di \"mettere al sicuro\" la famiglia. Quello stesso giorno invi\u00f2 con un treno merci il figlio e la moglie a Solero dai genitori. Rimase alla Scuola di artiglieria sino alla firma dell'armistizio dell'8 settembre. In mancanza di ordini ed istruzioni ufficiali egli, che conosceva sia la lingua tedesca e sia la lingua inglese, entr\u00f2 in conflitto con i tedeschi che gli avevano proposto di aderire alla neonata Repubblica Sociale Italiana ricevendone un rifiuto. I tedeschi stavano per ottenere rinforzi da una colonna di carri armati \"Tigre\" al fine di imprigionare tutti i militari italiani della scuola. Privo di munizioni per i cannoni della scuola che aveva puntato sulla colonna di carri armati, sciolse il reparto e si diede alla macchia. In clandestinit\u00e0 e con mezzi di fortuna in 15 giorni raggiunse la famiglia a Solero, dove decise di iniziare la lotta clandestina. Muovendosi di notte per evitare di venire riconosciuto e segnalato, avvicin\u00f2 il generale Gallia di Solero che lo mise in contatto con l'On. Livio Pivano, con il prof. Giuseppe Piccinini e con gli altri membri del C.L.N. di Alessandria. Assunto il comando di una piccola formazione, poi cresciuta fino a diventare la 3\u00aa Brigata dell'VIII Divisione \"Giustizia e Libert\u00e0\", partecip\u00f2 attivamente alla guerra di Liberazione ottenendo una serie di brillanti successi contro le milizie nazifasciste nella valle del Tanaro.\nIl 18 gennaio 1945, tornato a Solero per fare visita alla giovane moglie Rosa e ai due figli Vincenzo e Mario, fu catturato dalle Brigate Nere in seguito alla delazione di una spia e condotto alla loro caserma in via Cavour, ad Alessandria. Fu atrocemente torturato per alcuni giorni, senza tuttavia che i suoi aguzzini riuscissero a strappargli informazioni. Dopo le torture venne richiuso nelle carceri di piazza Goito. Alle ore 14 del 30 gennaio 1945 fu prelevato dalle carceri mandamentali di piazza Goito e di nuovo riportato al comando delle Brigate Nere di via Cavour dove venne ancora selvaggiamente torturato. All'una di notte del 31 gennaio 1945, assieme ad altri tre partigiani, Giacomo Colonna, Osvaldo Caldano e Maurice Guichard, fu condotto sulla strada che porta da Alessandria a Casalbagliano e l\u00ec, a 700 metri dall'abitato, trucidato insieme ai compagni. Fu trovato riverso nella neve, crivellato di colpi molti dei quali alla testa.\nAlla fine della guerra gli venne conferita la Medaglia d'oro al valor militare alla memoria, e l'Universit\u00e0 di Torino gli confer\u00ec la laurea in Scienze Politiche \"ad honorem\". Tre vie, una in Alessandria, una a Solero e una, quella in cui fu trucidato assieme ai suoi compagni, a Casalbagliano lo ricordano. Il suo corpo riposa nel cimitero di Solero, nella tomba di famiglia.\nOnorificenze.\nUna lapide a Casalbagliano lo ricorda insieme a tre compagni mentre la lapide a Rovereto lo ricorda insieme a Guido Rampini, Otello Pighin, Francesco Zaltron, Teresio Olivelli, Bernardo Castagneri, Bruno Bocconi e Francesco Besso."}
{"id": "1348622", "revid": "88740", "url": "https://it.wikipedia.org/wiki?curid=1348622", "title": "Long term depression", "text": "La Long-Term Depression (LTD, o \"depressione a lungo termine\") \u00e8 un fenomeno fisiologico opposto alla Long-Term Potentiation (LTP, o \"potenziamento a lungo termine\") e, come questo, rappresenta un tipo di plasticit\u00e0 sinaptica, e uno dei meccanismi cellulari e molecolari ritenuti alla base di processi di apprendimento di nuove memorie. \u00c8 stata studiata in particolare, ad esempio, nell'ippocampo e nel cervelletto (nelle sinapsi tra le fibre parallele e le Cellule di Purkinje).\nDescrizione.\nL'LTD pu\u00f2 essere visto come il meccanismo opposto e complementare all'LTP, ed insieme a questo pu\u00f2 essere indotto dall'esperienza e pu\u00f2 tenerne traccia nella forza sinaptica codificando cos\u00ec delle memorie. Consiste in particolare della riduzione della corrente sinaptica evocata dal rilascio di neurotrasmettitore. Come altre forme di plasticit\u00e0 neuronale a lungo termine (come lo stesso LTP) e a differenza delle forme di plasticit\u00e0 a breve termine, \u00e8 definita dalla sua durata di diverse decine di minuti ed \u00e8 stata osservata sia in sezioni cerebrali isolati \"ex vivo\" sia \"in vivo.\"\nSistema di induzione della Long Term Depression.\nSe si stimola un neurone pre-sinaptico con una \"bassa frequenza di corrente e per tempi prolungati\" (2 Hz per diversi secondi), si pu\u00f2 riuscire ad indurre LTD nel neurone post-sinaptico: tuttavia, per una sinapsi precedentemente potenziata con LTP (ottenuta con stimolazione tetanica), occorrono diverse stimolazioni pre-sinaptiche durature a bassa frequenza per ritornare alle condizioni di base. Ovvero, ogni LTD abbassa di un po' la soglia EPSP raggiunta con la LTP.\nAnalogamente alla LTP, la LTD dipende criticamente dai recettori NMDA e quindi dal ruolo del calcio.\nSuccede che, una stimolazione presinaptica continua come si ha nella LTD, mantiene sinapticamente un concentrazione discreta e, soprattutto, costante di glutammato. Questa concentrazione costante nel tempo \u00e8 in grado di far aprire i recettori AMPA e di conseguenza i recettori NMDA, la cui apertura a queste concentrazione di neurotrasmettitore garantisce una concentrazione di calcio intracellulare bassa ma costante. \nSembra che questa concentrazione sia in grado di favorire le fosfatasi calcio dipendenti che hanno un'affinit\u00e0 per il calcio molto maggiore delle chinasi calcio dipendenti quali la CaMKII, che hanno tuttavia una maggiore attivit\u00e0 alle alte concentrazioni.\nQueste fosfatasi \"smontano\" l'apparato biochimico/strutturale creato in precedenza nella LTP e portano progressivamente la sinapsi verso i valori di base.\nSembra che la LTP e la LTD possano susseguirsi un numero infinito di volte, propriet\u00e0 importantissima per la nostra plasticit\u00e0 mnemonica."}
{"id": "1348624", "revid": "1867020", "url": "https://it.wikipedia.org/wiki?curid=1348624", "title": "Rodolfo Vanoli", "text": "Carriera.\nGiocatore.\nFratello di Paolo Vanoli, anche lui calciatore. Cresciuto nel , veste la maglia della Solbiatese nella stagione 1982-83 nel Campionato Interregionale e nella stagione successiva passa alla Pro Patria in Serie C2. Passa quindi al Lecce, che disputa il campionato di Serie B, nel dicembre 1983 e vi rimane fino alla fine della stagione 1988-89. L'esordio in Serie A avviene il 22 settembre 1985 nella partita che il Lecce disputa in casa con il Torino; nel massimo campionato, in quella stagione collezioner\u00e0 25 presenze. Segue quindi il Lecce in Serie B, contribuendo alla promozione nella massima serie dove far\u00e0 quindi ritorno nel campionato 1988-89: 30 presenze con una rete in stagione.\nNella stagione 1989-90 passa all'Udinese in Serie A. A Udine rimarr\u00e0 per altre due stagioni, e dove contribuir\u00e0 al ritorno in Serie A per poi approdare alla Spal neopromossa in Serie B. Passa quindi al e al in Serie C1 per poi tornare alla Solbiatese nella stagione 1997-98 in Serie C2.\nIn carriera ha totalizzato complessivamente 54 presenze in Serie A e 153 presenze e 3 reti in Serie B.\nAllenatore.\nHa allenato nella Swiss Football League dal 2001 al 2004 il Mendrisio per poi passare al Lugano nel dicembre 2005, chiamato a sostituire Paul Sch\u00f6nwetter ottenendo l'8\u00ba posto in Challenge League. Ha frequentato il corso master per allenatori professionisti di \"Prima Categoria\" tenutosi a Coverciano nel 2005-2006.\nNella stagione 2006-07 allena il Bellinzona da dove passa alla guida della squadra \"Primavera\" dell' e, dal gennaio 2010, la Colligiana militante in Lega Pro Seconda Divisione. Dopo essere stato per un breve periodo direttore tecnico del CSKA Sofia, dall'ottobre 2012 all'esonero dell'agosto 2014 ha allenato gli sloveni del Koper, ottenendo un secondo posto nella stagione 2013-2014, e la qualificazione ai preliminari di Europa League centrando il secondo turno. Torna sulla panchina slovena nell'aprile 2015 vincendo la Coppa Slovena e la Super Coppa e riconquistando nuovamente la qualificazione ai preliminari di Europa League.\nNella stagione 2015-2016 subentra ad aprile sulla panchina dell'Olimpia Lubiana portandola alla prima vittoria del campionato sloveno.\nNella stagione successiva viene esonerato a settembre, dopo 9 giornate.\nIl 10 gennaio 2019 accetta la proposta del , militante di Serie C, subentrando ad Antonio Bruno.\nRinnova anche per la stagione successiva ma il 2 ottobre 2019 viene esonerato nonostante una posizione di classifica subito sopra la zona playout.\nIl 17 febbraio 2021 torna ad allenare il fino alla fine della stagione terminata la quale non viene confermato."}
{"id": "1348625", "revid": "1776051", "url": "https://it.wikipedia.org/wiki?curid=1348625", "title": "Mother Earth (singolo Within Temptation)", "text": "Mother Earth \u00e8 il quarto singolo della band olandese Within Temptation, edito nel 2003 ed estratto dall'omonimo album.\nPer questo singolo \u00e8 stato girato un videoclip dove Sharon den Adel impersona la stessa \"Madre Natura\" vagante in mezzo paesaggi naturali.\nTracce.\nDVD Side:\nLimited DVD Single.\nL'edizione Mother Earth Limited DVD Single (2002) \u00e8 stata pubblicata solo in Francia. Essa contiene quattro tracce video del concerto \"Tour de France\" tenuto dai Within Temptation nel 2002."}
{"id": "1348626", "revid": "767487", "url": "https://it.wikipedia.org/wiki?curid=1348626", "title": "Marshall (Arkansas)", "text": "Marshall \u00e8 un comune degli Stati Uniti d'America, capoluogo della Contea di Searcy nello Stato dell'Arkansas."}
{"id": "1348627", "revid": "767487", "url": "https://it.wikipedia.org/wiki?curid=1348627", "title": "Contea di Sevier (Arkansas)", "text": "La contea di Sevier, in inglese Sevier County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 15.757 abitanti. Il capoluogo di contea \u00e8 De Queen.\nStoria.\nLa contea di Sevier fu costituita nel 1827."}
{"id": "1348628", "revid": "1372005", "url": "https://it.wikipedia.org/wiki?curid=1348628", "title": "Contea di Zollern", "text": "La Contea di Zollern, dal 1218 Contea di Hohenzollern, fu uno Stato del Sacro Romano Impero avente come dinastia regnante gli Hohenzollern.\nStoria.\nSecondo il cronista medioevale Bertoldo di Reichenau, il nobile Burcardo I di Zollern (\"de Zolorin\") nacque prima del 1025 e mor\u00ec nel 1061. Dal suo nome si pu\u00f2 dedurre che la sua dinastia derivasse dalla dinastia alamanna degli Burcardingi, mentre il suo cognome era derivato dal castello di Zollern che si trovava all'interno dei suoi possedimenti.\nGli Zollern ricevettero il titolo comitale dall'imperatore Enrico V nel 1111. Fedeli alla dinastia degli Hohenstaufen, gli Zollern furono in grado di allargare significativamente i loro possedimenti. Il conte Federico III (c. 1139\u00a0\u2013 c. 1200) ebbe il privilegio di accompagnare l'Imperatore Federico I Barbarossa nella sua campagna contro Enrico il Leone nel 1180 e per matrimonio riuscirono ad ottenere il burgraviato di Norimberga dall'imperatore Enrico VI nel 1191. Nel 1218 il burgraviato pass\u00f2 al figlio minore di Federico, Corrado I e la sua famiglia nel 1415 otterr\u00e0 anche la Marca di Brandeburgo col titolo elettorale.\nAfflitti da problemi economici interni, gli Hohenzollern (dal nome con cui divennero sempre pi\u00f9 noti), iniziarono a soffrire delle pressioni dei loro vicini, i conti di W\u00fcrttemberg e le citt\u00e0 della lega sveva, le cui truppe assediarono ed infine distrussero il castello di Hohenzollern nel 1423. Ad ogni modo, gli Hohenzollern continuarono a mantenere il controllo su queste terre al punto che ancora nel 1534 il conte Carlo I di Hohenzollern (1512\u20131576) riusc\u00ec a ricevere la contea di Sigmaringen e quella di Veringen come feudi imperiali.\nNel 1576, alla morte di Carlo I, la contea di Hohenzollern venne suddivisa tra i suoi tre figli:\nIn questa maniera vennero a formarsi le contee di Hohenzollern-Hechingen, Hohenzollern-Sigmaringen e Hohenzollern-Haigerloch. Haigerloch pass\u00f2 ai Sigmaringen nel 1767; Hechingen e Sigmaringen vennero riunite solo quando vennero cedute al Regno di Prussia nel 1859/1850 per andare a costituire la Provincia di Hohenzollern."}
{"id": "1348629", "revid": "1543377", "url": "https://it.wikipedia.org/wiki?curid=1348629", "title": "Federazione calcistica dell'Uruguay", "text": "L'Asociaci\u00f3n Uruguaya de F\u00fatbol (\"Associazione uruguaiana di calcio\", abbreviato in AUF) \u00e8 la federazione calcistica dell'Uruguay.\nStoria.\nFondata nel 1900 come \"Asociaci\u00f3n Uruguaya de Football\" (AUF), organizz\u00f2 da quello stesso anno il campionato nazionale e, dall'anno seguente, le partite della nazionale. Nello 1900, in collaborazione tra la Federazione dell'Argentina e la AUF, fu inaugurata anche la Tie Cup, primo torneo per squadre di club a livello internazionale dell'intera America. Fu anche il primo dei vari campionati di calcio del R\u00edo de la Plata, che videro affrontarsi i migliori club argentini e uruguayani.\nNel 1916 l'AUF entr\u00f2 a far parte della CONMEBOL e sette anni dopo si affili\u00f2 alla FIFA. Nello stesso 1923 sub\u00ec lo scisma di diverse societ\u00e0, guidate dal Pe\u00f1arol e dal Central. Queste ultime due societ\u00e0 erano state escluse dal campionato nazionale in corso per aver trasgredito al divieto di disputare partite contro i club argentini aderenti alla Federaci\u00f3n Argentina de Football e, in risposta, avevano istituito una nuova federazione, la \"Federaci\u00f3n Uruguaya de F\u00fatbol\" (FUF).\nLa FUF riusc\u00ec a organizzare due campionati parellalamente a quelli ordinari del 1923 e del 1924. Nel 1925, a causa della grave confusione generatasi, intervenne lo stesso governo uruguaiano, che impose lo scioglimento della FUF.\nNell'agosto 2018 la federazione viene commissariata dalla FIFA dopo la rinuncia del Presidente, Wilmar Valdez, implicato in uno scandalo di corruzione: dopo qualche mese di reggenza affidata a un triumvirato (Pedro Bordaberry, Armando Castaingdebat, Andr\u00e9s Scotti), nel 2019 viene eletto presidente Ignacio Alonso.\nCompetenze.\nL'AUF ha competenza sulla nazionale di calcio, sulle due divisioni professionistiche (Primera e Segunda Divisi\u00f3n Profesional de Uruguay) del campionato, nonch\u00e9 sulla Segunda Divisi\u00f3n Amateur de Uruguay, ovvero la terza divisione (amatoriale) delle squadre provenienti dal dipartimento di Montevideo. Per il resto del Paese \u00e8 competente, a livello di terza divisione, la \"Organizaci\u00f3n del F\u00fatbol del Interior\", federazione affiliata all'AUF, ma da essa autonoma."}
{"id": "1348632", "revid": "260676", "url": "https://it.wikipedia.org/wiki?curid=1348632", "title": "Palazzo dell'Appalto", "text": "Il Palazzo dell'Appalto \u00e8 stato un edificio settecentesco progettato da un autore anonimo, documentato accanto al Duomo, a ridosso di via Pianellari nella citt\u00e0 di Messina, distrutto dal terremoto del 1908.\nProfilo e storia dell'architettura.\n\u00c8 riconoscibile dal motivo decorativo di festone fermato al centro della trabeazione delle finestre ancora di gusto del Andrea Calamech. Risalente alla met\u00e0 del '700, \u00e8 un palazzo ripartito su due ordini. "}
{"id": "1348635", "revid": "767487", "url": "https://it.wikipedia.org/wiki?curid=1348635", "title": "Contea di Sharp", "text": "La contea di Sharp, in inglese Sharp County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 17.119 abitanti. Il capoluogo di contea \u00e8 Ash Flat.\nStoria.\nLa contea di Sharp fu costituita nel 1833."}
{"id": "1348641", "revid": "287204", "url": "https://it.wikipedia.org/wiki?curid=1348641", "title": "Jim\u00e9nez", "text": ""}
{"id": "1348643", "revid": "1305772", "url": "https://it.wikipedia.org/wiki?curid=1348643", "title": "Zeeland", "text": ""}
{"id": "1348644", "revid": "3137", "url": "https://it.wikipedia.org/wiki?curid=1348644", "title": "Jimenez", "text": ""}
{"id": "1348646", "revid": "767487", "url": "https://it.wikipedia.org/wiki?curid=1348646", "title": "Cuori umani", "text": "Cuori umani (\"Of Human Hearts\") \u00e8 un film del 1938 diretto da Clarence Brown.\nTrama.\nHilltop (Ohio), 1850. In un villaggio cresce Jason, figlio di Ethan Wilkins, rigido pastore protestante, e di Mary, una sensibile donna. Il reverendo Wilkins non ha il tempo di badare all'educazione di suo figlio, mentre la madre gli dedica tenerezza e attenzione. Il ragazzo ha la passione per i libri e, incoraggiato dal dottor Shingle, decide di studiare medicina. Mentre il padre disapprova la scelta, la madre Mary affronta ogni sacrificio per pagargli gli studi a Baltimora, dove presto consegue la laurea. Durante la guerra civile, Jason viene inviato in un ospedale di prima linea. Qui si fa notare per la sua abilit\u00e0 di chirurgo, ma i suoi impegni gli fanno trascurare la famiglia, tanto che sua madre, per avere sue notizie, si rivolge al presidente Abramo Lincoln. Romproverato aspramente dal presidente, Jason trova finalmente il tempo per andare a trovare la vecchia madre e chiederle perdono.\nRealizzazione.\nTratto dal romanzo \"Benefits Forgot\" di Honor\u00e9 Morrow, il film si fece notare soprattutto per l'intensa interpretazione di Beulah Bondi, che fu candidata all'Oscar come migliore attrice protagonista. All'attrice capit\u00f2 per altre tre volte di interpretare la madre di James Stewart in altrettanti film: \"Una donna vivace\" (1938), \"La vita \u00e8 meravigliosa\" (1946), \"Mr. Smith va a Washington\" (1947). Nel 1971 venne chiamata nuovamente a interpretare la parte nella serie televisiva \"The Jimmy Stewart Show\".\n\"Cuori umani\"' \u00e8 uno dei pochi film in cui James Stewart interpreta il ruolo \"antipatico\" di figlio ingrato. Bloccato per gli eventi bellici, il film non pot\u00e9 essere visto in Italia, dove venne distribuito nelle sale cinematografiche solo nel 1952.\nRiconoscimenti.\nNel 1938 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1348650", "revid": "1318658", "url": "https://it.wikipedia.org/wiki?curid=1348650", "title": "Fairlight", "text": ""}
{"id": "1348652", "revid": "2174463", "url": "https://it.wikipedia.org/wiki?curid=1348652", "title": "Contea di St. Francis", "text": "La contea di St. Francis, in inglese St. Francis County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 29.329 abitanti. Il capoluogo di contea \u00e8 Forrest City.\nStoria.\nLa contea di St. Francis fu costituita il 13 ottobre 1827.\nGeografia.\nLa contea si trova nella parte orientale dell'Arkansas. L'U.S. Census Bureau certifica che l'estensione della contea \u00e8 di 1.670,90\u00a0km\u00b2, di cui 1.640,00\u00a0km\u00b2 composti da terra e i rimanenti 20,88\u00a0km\u00b2 composti di acqua."}
{"id": "1348654", "revid": "119941788", "url": "https://it.wikipedia.org/wiki?curid=1348654", "title": "Comic Relief", "text": "Comic Relief \u00e8 un'associazione inglese a favore dei bambini poveri.\nStoria.\nNacque nel 1985 ad opera di alcuni attori che volevano fare qualcosa per aiutare il prossimo. L'idea di partenza era quella di far ridere la gente attraverso alcuni spettacoli per racimolare qualche soldo e allo stesso tempo farla divertire.\nA tutt'oggi l'associazione sostiene gli stessi ideali, grazie a personalit\u00e0 celebri come One Direction, Johnny Depp, Tony Christie e Woody Allen, che aiutano la fondazione in alcune sue rappresentazioni.\nOpere a sostegno (parziale).\nA sostegno dell'associazione sono state pubblicate le seguenti opere:"}
{"id": "1348656", "revid": "131358", "url": "https://it.wikipedia.org/wiki?curid=1348656", "title": "CS Brugeois", "text": ""}
{"id": "1348657", "revid": "767487", "url": "https://it.wikipedia.org/wiki?curid=1348657", "title": "Chelmon", "text": "Chelmon \u00e8 un genere di pesci d'acqua salata, appartenenti alla famiglia Chaetodontidae.\nDistribuzione e habitat.\nTutte le specie di \"Chelmon\" sono originarie dell'oceano Pacifico occidentale, nelle barriere coralline costiere dell'Australia.\nDescrizione.\nLe dimensioni massime si attestano sui 18-20 cm, secondo la specie.\nSpecie.\nIl genere comprende 3 specie:"}
{"id": "1348658", "revid": "767487", "url": "https://it.wikipedia.org/wiki?curid=1348658", "title": "Division 1 1899-1900", "text": "La Division 1 1899-1900 \u00e8 stata la quinta edizione della massima serie del campionato belga di calcio disputata tra il 1\u00ba novembre 1899 e il 6 maggio 1900 e conclusa con la vittoria del Racing Club de Bruxelles, al suo secondo titolo.\nCapocannoniere del torneo fu Charles Atkinson (Racing Club de Bruxelles).\nFormula.\nLe squadre partecipanti furono dieci e come nella passata stagione vennero divise in due gironi con la finale, disputata con gara di andata e ritorno, tra le vincitrici dei raggruppamenti,\nAlla fine del campionato tre squadre non si iscrissero all'edizione successiva.\nClassifica finale.\nGruppo A.\nLegenda:\nNote:\nSpareggio.\nRacing e Antwerp terminarono a pari punti. L'8 aprile 1900 si disput\u00f2 lo spareggio per l'ammissione alla finale.\nGruppo B.\nLegenda:\nNote:\nFinale.\nLa finale si andata si disput\u00f2 il 29 aprile mentre quella di ritorno il 6 maggio 1900."}
{"id": "1348659", "revid": "767487", "url": "https://it.wikipedia.org/wiki?curid=1348659", "title": "Contea di Stone (Arkansas)", "text": "La contea di Stone, in inglese Stone County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 11.499 abitanti. Il capoluogo di contea \u00e8 Mountain View.\nStoria.\nLa contea di Stone fu costituita nel 1873."}
{"id": "1348664", "revid": "192074", "url": "https://it.wikipedia.org/wiki?curid=1348664", "title": "Slump test", "text": ""}
{"id": "1348665", "revid": "767487", "url": "https://it.wikipedia.org/wiki?curid=1348665", "title": "Carmelo Palladino", "text": "Biografia.\nGiovanissimo si allontana dal suo paese natale e giunge a Napoli per frequentare nelle scuole pubbliche gli studi classici.\nDei suoi primi anni trascorsi nella cittadina garganica ed a Napoli stessa si conosce ben poco, ma \u00e8 certo che si laurea abbastanza giovane in giurisprudenza in quella Universit\u00e0, come pure \u00e8 accertato che dopo aver conseguito la laurea non tiene ad indirizzare il suo impegno verso l'approfondimento degli studi giuridici compiuti, infatti non mostra alcun interesse di indossare la toga forense seguendo il volere dei familiari.\nRifiutando quindi il vantaggio che gli proveniva dalle condizioni economiche familiari nonch\u00e9 il privilegio offertogli dalla professione s'introduce invece molto rapidamente nei circoli politici napoletani, indirizzando i suoi interessi verso quegli ambienti della sinistra costituita allora dalle tendenze politiche ed ideologiche pi\u00f9 diverse.\nIl contatto con questi ambienti ed in genere con il pensiero democratico, le riflessioni che andava lui stesso facendo sulle condizioni delle classi subalterne e povere d'Italia, l'orientano per\u00f2 ben presto verso principi ed idee molto avanzate, improntate nel desiderio di un profondo rinnovamento della societ\u00e0.\nTrascorso qualche anno, Palladino cap\u00ec per\u00f2 che il rapporto con le classi povere non poteva esaurirsi nella presa di coscienza delle loro condizioni economiche e sociali. Bisognava trovare il modo ed il mezzo attraverso una \u00abrottura\u00bb liberatrice per rovesciarle e sostituirle con nuove condizioni di vita. Ma soprattutto occorreva trovare dei \u00abprincipi\u00bb che facessero da guida a queste azioni di rottura e nello stesso tempo ponessero la base di una nuova societ\u00e0. L'approccio spregiudicato e stimolante a questi principi, resta tuttavia in Palladino sospeso a mezz'aria. Trascorsa per\u00f2 questa prima fase, Palladino approda ad una \u00abpolitica\u00bb rivolta ad ideologie che avevano come progenitore Bakunin.\nE non poteva essere diversamente anche perch\u00e9 la teoria di Bakunin a parte il fatto che si riassumeva in principi molto semplici (come la ribellione contro lo Stato ecc.), nel Mezzogiorno rispondeva pienamente ad esigenze rinnovatrici. Inoltre individuava nei ceti della campagna presi da secolare malcontento, insieme agli intellettuali emarginati, la forza motrice della rivoluzione. Praticamente, le stesse forze intorno a cui ruotava tutta l'azione di Palladino sia quando abitava a Cagnano Varano sia quando abitava a Napoli. A differenza di molti giovani democratici e di sinistra, conquistati ad un vago progressismo, il problema che il giovane rivoluzionario garganico si pone sin da principio si articola quindi intorno a grandi linee di fondo della rivoluzione sociale. Animato da questi principi inizia cos\u00ec in quegli anni la vita politica, precisamente \u00e8 difficile dirlo con esattezza a causa della mancanza d'informazioni, comunque, non prima dell'anno 1867.\nFino a quell'epoca, \u00e8 certo, il nome di Palladino non corre tra le carte che indicano i nomi di quelli che operavano nella citt\u00e0 partenopea, allora centro importante dell'internazionalismo e del socialismo in Italia. \nIl Nettleau, che ha tracciato la storia pi\u00f9 documentata del bakuninismo in Italia, infatti, nel pubblicare i nomi dei 33 invitati che il 1\u00ba maggio 1867 si riunirono in casa Gambizzi di orientamento socialista, non menziona Palladino. \nN\u00e9 d'altra parte il suo nome figura tra quelli che operarono in precedenza a Napoli, magari sotto altre forme. Cosicch\u00e9 \u00e8 da ritenere che il primo impatto con la politica Palladino lo ebbe pi\u00f9 in l\u00e0, nel 1868 inoltrato, allorquando cio\u00e8 prende per la prima volta contatto col gruppo degli internazionalisti napoletani.\n\u00c8 accertato per\u00f2 che all'inizio le relazioni che Palladino mantiene con questo gruppo, sono piuttosto formali, senza cio\u00e8 il carico di funzioni attive, che assumer\u00e0 invece solo alla fine del 1868. Da allora diventa infatti uno dei pi\u00f9 attivi nella organizzazione e nella propaganda, fino ad assumere un rilievo di primo piano.\nD'altronde sar\u00e0 lui stesso a metterci al corrente di questa circostanza. In una lettera che alcuni anni dopo la sua attivit\u00e0 partenopea, il 1\u00ba ottobre 1876, indirizzer\u00e0 ad Andrea Costa.\nIntorno alla fine dell'anno 1870-inizio 1871, in effetti, la presenza politica di Palladino nella vita dell'Internazionale appare imponente. Era il momento in cui il grave inasprimento della situazione internazionale aveva portato alla insurrezione proletaria in Francia. Palladino che aveva seguito con passione la vicenda francese e ne aveva intuito il suo significato storico, non tarda molto ad inserirsi in quel dibattito. Nel gennaio del 1871 Gustavo Flourens, un giovane intellettuale francese caduto nella Comune di Parigi, pubblica un libro, \"Paris Uvr\u00e9\". Il volume viene tradotto in italiano da Palladino, il quale, per rendere pi\u00f9 larga la diffusione dell'opera e per meglio far comprendere in Italia il valore storico che animava impresa del proletariato, ne cura anche l'annotazione (Napoli, Ferrante, 1871).\nL'opera si rivel\u00f2 senz'altro di notevole utilit\u00e0 per il Movimento Operaio. Nasce di qui la decisione di Palladino di affrontare con i mezzi a sua disposizione un'opera di propaganda ideologica. In questo clima va collocato l'incontro di Palladino con Enrico Malatesta, figura notevole del movimento internazionale. Quasi nello stesso periodo un altro fortunoso incontro porta Palladino a contatto con un altro giovane che si riveler\u00e0 poi una delle pi\u00f9 forti personalit\u00e0 politiche dell'epoca.\nDopo numerosi e lunghi viaggi per l'Europa, durante i quali a Londra ebbe occasione di stringere amicizia con Marx ed Engels, nella primavera del 1871 un giovane di grande cultura e di straordinario talento politico, Carlo Cafiero, approda a Napoli dalla natia Barletta. Bench\u00e9 uniti nella stessa Internazionale, \u00e8 noto, i due schieramenti, quelli di Marx-EngeIs e quelli di Bakunin si guardavano allora reciprocamente con relativa diffidenza. Tuttavia pur nella diversit\u00e0 di vedute tra i due giovani rivoluzionari pugliesi si stabil\u00ec subito un rapporto cordiale di amicizia e di intesa politica.\nFu cos\u00ec che Cafiero pot\u00e9 compiere un primo esame della situazione e nello stesso tempo informare Engels del \u00abcompleto sfacelo\u00bb trovato a Napoli e tracciare anche un profilo della vera attivit\u00e0 degli amici di Bakunin, nonch\u00e9 delle cause economiche e sociali che determinavano tale crisi all'interno del Movimento proletario. In questo contesto intanto per poter portare avanti la linea politica dell'Internazionale il problema centrale per Cafiero era quello di ridar fiducia ed efficacia alla sezione e, tenendo connessi i due momenti, imprimere una svolta al movimento.\nMa con quali elementi della sezione operare? In verit\u00e0 la scelta per Cafiero non fu difficile. Cap\u00ec che per tale operazione in quello stato aveva bisogno di alleati che poggiassero il loro impegno militante su basi di rigore morale ed intellettuale.\nIn effetti Cafiero insieme a pochi compagni, unitamente a Palladino e Malatesta, si dedicher\u00e0 a riorganizzare la sezione su basi nuove. Oltre al problema del reclutamento si fa presente in loro per\u00f2 l'esigenza di un'elevazione ideologica come base di un nuovo rapporto con i lavoratori raccolti intorno al partito.\nViene istituita infatti subito dopo una scuola il cui obiettivo preciso era l'educazione politica degli operai associati all'Internazionale, dei loro figli e di quanti non fossero ancora toccati dall'istruzione. Nel loro lavoro si viene a stabilire quindi con grande profitto un rapporto dialettico tra teoria e pratica, tra lavoro politico e lavoro ideologico.\nLa Sezione partenopea progrediva nonostante l'ira del Governo. Le scuole istituite per gli operai furono affollatissime.\nMerito quindi di Palladino, di Cafiero e di altri giovani se la sezione di Napoli pot\u00e9 riprendere la vita e collocarsi addirittura al centro del movimento internazionalista in Italia. Non c'era bisogno di particolare intuito per capire per\u00f2 che tutto ci\u00f2 non poteva non suscitare l'interesse della polizia e del governo, il quale sempre pi\u00f9 allarmato delle notizie che riceveva reagisce con comprensibile durezza. Il 14 agosto 1871 il ministro dell'Interno Lanza con proprio decreto infatti ordina lo scioglimento della sezione ed il sequestro del materiale organizzativo e propagandistico \u00abin quanto la societ\u00e0 costituisce un'offesa permanente alle leggi e alle istituzioni della nazione\u00bb.\nCinque giorni dopo, il 19 agosto, la casa di Palladino, che allora era segretario corrispondente della sezione dell'Internazionale, viene perquisita, le sue carte sequestrate e lui stesso arrestato ed incarcerato, insieme a Cafiero, colpevoli \u00abdi aver tentato di cambiare le forme di governo\u00bb.\nIl pretesto per distruggere il movimento \u00e8 pi\u00f9 che evidente.\nL'istruttoria infatti, qualche mese dopo, non porter\u00e0 elementi incriminanti e gli arrestati verranno subito messi fuori. Lo stesso procedimento, dir\u00e0 Palladino, \u00abfin\u00ec col solito non farsi luogo a procedere\u00bb\nLasciato il carcere e tornati alla libert\u00e0 il gruppo e Palladino, instancabili riprendono subito l'attivit\u00e0 ed il lavoro di propaganda.\nLo sforzo pi\u00f9 costante per loro e pi\u00f9 logorante, naturalmente, fu la riorganizzazione della sezione disciolta, la quale viene ricostruita sotto altro nome. \nConsolidata la situazione a Napoli, quasi contemporaneamente il gruppo si dedica ad una propaganda intensa dell'idea anarchica in tutta l'Italia, dal Nord al Sud. \nI successi furono alquanto consistenti. Riferendoci solo in Puglia, oltre ai circoli formatisi in terra di Bari, vengono costituiti circoli in Capitanata (sezioni di Foggia, Cerignola, Bovino) e nel Gargano (sezioni di Cagnano Varano, Carpino, Sannicandro Garganico).\nNel corso di questo periodo, intanto, mentre procedeva l'attivit\u00e0 del gruppo, una sorta di differenziazione, anche se non apparente, delle posizioni ideologiche si manifesta nel suo interno. Cafiero, \u00e8 noto, rimaneva sempre legato a Marx ed Engels essendo fiduciario per l'Italia del Consiglio Generale di Londra. Gambuzzi, Caporusso ed altri, dal canto loro, erano e restavano su posizioni chiaramente bakuniniane. Palladino e Malatesta, invece, in questo momento pare non assumessero posizioni decise per l'una e per l'altra tendenza, occupandosi prevalentemente della situazione organizzativa della sezione stessa.\nMa appena uscito dal carcere, la posizione politica di Palladino si rivela pi\u00f9 netta e precisa. Il suo orientamento per Bakunin sembra abbia fatto proprio in questo periodo, notevoli passi avanti. Questa convinzione tra l'altro la ricaviamo dal famoso Taccuino di Bakunin, sul quale vi \u00e8 un'annotazione significativa: \u00ablettera di Palladino\u00bb.\nL'importanza di questa annotazione \u00e8 notevole tanto per s\u00e9 ma come per la storia dell'Internazionale e dell'anarchia in Italia. \u00abQuesto \u00e8 infatti il primo contatto diretto col gruppo dei nuovi attivisti di Napoli, fondamentale per lo sviluppo dell'Internazionale in Italia. \nDa questo momento Palladino quindi soggiace al fascino di Bakunin. E nello stesso tempo la sua convinzione determiner\u00e0 una vera svolta alla sezione di Napoli che di l\u00ec a pochi mesi subir\u00e0 una reale influenza anarchica.\nIn risposta alle decisioni della Conferenza di Londra (15-23 settembre 1871), appositamente convocata dal Consiglio Generale per mettere ordine nel movimento (consenziente o no Bakunin), i gruppi anarchici, tempestivamente e con risolutezza organizzano il 12 novembre un loro congresso a Sonvillier, in Svizzera, allo scopo di confutare e respingere ufficialmente i deliberati di quella conferenza. \u00c8 chiaro che dalle due conferenze scaturiscono con evidenza due concezioni ideologiche e politiche distinte nell'ambito del Movimento Operaio tra loro inconciliabili. \nAnche a Napoli, negli ambienti internazionalisti, la conferenza di Londra solleva vivaci opposizioni. Del gruppo dirigente il primo a reagire \u00e8 Carmelo Palladino. Il 13 novembre 1871, Palladino infatti invia ad Engels una sua lettera con la quale non senza un'intransigenza che sconfina in polemica, gli esprime in maniera netta e senza mezzi termini il suo dissenso.\nQuantunque per questo atto non si possa ancora parlare di adesioni alle posizioni di Bakunin, \u00e8 chiaro che siamo in presenza\ndi una netta contestazione in parte politica, in parte teorica alle tesi di Londra e quindi di Marx ed Engels da parte di Palladino.\n\u00c8 evidente che questa posizione del rivoluzionario cagnanese non piacque ad Engels, il quale il 23 novembre 1871 da Londra indirizza a Palladino tramite Cafiero una seconda lettera.\nEngels dopo quella lettera ha dovuto con rammarico constatare come ormai per Palladino non c'era proprio nulla da fare, tanto era contrariato dalle decisioni autoritarie di Londra. E la conferma viene qualche mese dopo dallo stesso Cafiero, il quale, il 20 dicembre dello stesso anno ritornando a scrivere ad Engels dir\u00e0:\nMa all'inizio dell'anno per Palladino un fatto strano quanto imprevisto viene a determinarsi: proprio nel pieno della maturit\u00e0 di studio e d'ingegno, improvvisamente s'allontana da Napoli per stabilirsi a Cagnano Varano il suo paese natio. Quali siano state le cause, a tutt'oggi non ancora e dato di conoscere. Durante quel periodo, Palladino ricopr\u00ec incarichi forensi per conto del comune nativo, possedendo per\u00f2 sempre contatti con personaggi che riguardavano la sfera anarchica italiana. Un ultimo avvenimento noto, risale al maggio del 1881 quando a Palladino giunse un pacco contenente manifesti in lingua francese che incitavano alla rivolta. Da allora in poi non si ebbero pi\u00f9 notizie della sua attivit\u00e0 politica.\nIl 19 gennaio del 1896 la vita di Carmelo Palladino fu improvvisamente stroncata. Un sicario lo colp\u00ec con un'ascia alle spalle ferendolo mortalmente."}
{"id": "1348666", "revid": "1160255", "url": "https://it.wikipedia.org/wiki?curid=1348666", "title": "Division d'Honneur 1900-1901", "text": "La Division d'Honneur 1900-1901 \u00e8 stata la sesta edizione della massima serie del campionato belga di calcio disputata tra il 21 ottobre 1900 e il 5 maggio 1901 e conclusa con la vittoria del Racing Club de Bruxelles, al suo terzo titolo.\nCapocannoniere del torneo fu Herbert Potts.\nFormula.\nL', il FC Courtraisien e il RC de Gand non si iscrissero al campionato. Le squadre che esordirono nel torneo furono due cos\u00ec le partecipanti furono nove e disputarono un turno di andata e ritorno per un totale di 16 partite.\nNessuna squadra venne retrocessa in Division 2.\nClassifica finale.\nLegenda:\nNote:"}
{"id": "1348667", "revid": "2077074", "url": "https://it.wikipedia.org/wiki?curid=1348667", "title": "Il franco cacciatore", "text": "Il franco cacciatore (titolo originale Der Freisch\u00fctz) \u00e8 un \"Singspiel\" in tre atti di Carl Maria von Weber su libretto di Johann Friedrich Kind scritto tra il 1817 e il 1821.\nStoria.\nGi\u00e0 dal 1810 Weber, leggendo la novella che \u00e8 alla base del \"Franco cacciatore\" mentre si trovava nel convento di Neuburg presso Heidelberg, ne era rimasto colpito ed aveva pensato di farne un'opera, tanto da tracciarne gi\u00e0 da allora un abbozzo di trama. Il progetto venne ripreso solo nel 1817 dopo che il musicista aveva ottenuto l'incarico di direttore dell'Opera di Dresda. Poich\u00e9 a quel tempo il melodramma italiano aveva solide radici proprio nel teatro di Dresda, la posizione di direttore permetteva a Weber di contrastarla con un modello di rappresentazione che doveva fondarsi sulla tradizione del popolo tedesco. Weber conobbe all'epoca l'avvocato e autore di commedie musicali Johann Friedrich Kind e gli chiese di scrivere un libretto sull'argomento. In soli dieci giorni Kind forn\u00ec il testo al musicista. Inizialmente il titolo era \"Der Probeschuss\" (\"Il tiro di prova\"), e quindi \"Die J\u00e4gersbraut\" (\"La fidanzata del cacciatore\"). La stesura musicale invece and\u00f2 a rilento a causa dei molteplici impegni di Weber a Dresda; egli inizi\u00f2 la composizione il 2 luglio 1817 scrivendo subito il duetto del secondo atto fra Agathe e Annchen. Il musicista intervenne pi\u00f9 volte, con felici intuizioni, per modificare il libretto, riducendo anche gli atti da quattro a tre. La composizione fu ultimata a Berlino il 28 maggio 1821; la prima rappresentazione avvenne il 18 giugno dello stesso anno al Konzerthaus Berlin con la direzione dell'autore stesso e riscosse subito un grande successo facendo di Weber un autore celebrato ed ammirato.\nSappiamo che il singspiel di Weber giunse assai presto in Italia: una prima traduzione, databile al 1823 e scritta da un certo professor \u201cGiuseppe A.\u201d, venne messa in scena al San Carlo di Napoli (questa traduzione sopravvive in alcune copie conservate presso la Biblioteca del Conservatorio di Napoli). Sino al 1940, in Italia, il capolavoro di Weber venne presentato sempre in versione ritmica.\nNel 1843 il singspiel fu allestito al Teatro La Pergola di Firenze col titolo \"Il Bersagliere\". Tuttavia, la traduzione pi\u00f9 nota del libretto di Kind reca la firma di Franco Faccio, collega e amico di Arrigo Boito. \nPer volere dell\u2019illustre amico musicista, Faccio diresse la prima scaligera nel 1872, sostituendo il parlato con alcuni recitativi scritti di proprio pugno. Questa versione and\u00f2 in scena col titolo \"Il Franco Cacciatore\", anche se la traduzione corretta dovrebbe essere \u201cil tiratore libero.\u201d\nTrama.\nL'azione si svolge in Boemia, verso il 1625, poco prima della fine della Guerra dei trent'anni.\nVicino ad una foresta, davanti ad un'osteria, il giovane Kilian, un contadino arricchito, sconfigge in una gara di tiro al bersaglio il guardacaccia Max, un tempo il miglior tiratore del posto. Max, deriso, sta per azzuffarsi con Kilian, quando giunge Kuno, il vecchio guardaboschi, che lo ferma e gli dice che non gli conceder\u00e0 in moglie sua figlia Agathe se non vincer\u00e0 la gara del giorno dopo davanti al principe Ottokar. Max, avvilito, rimane solo e viene raggiunto da Kaspar, un cacciatore da tempo avvezzo a pratiche demoniache, che gli propone l'uso di proiettili magici che solo lui sa dove prendere. Max esita, ma quando Kaspar gli fa abbattere un'aquila che volava molto in alto col suo fucile stregato, si convince ed accetta di incontrarsi con lui a mezzanotte nell'orrida Gola del Lupo per avere le pallottole magiche.\nAgathe, innamorata da tempo di Max, \u00e8 in casa e viene colpita sulla fronte da un quadro caduto dalla parete; la ragazza interpreta il fatto come un presagio funesto, ma l'amica \u00c4nnchen, che \u00e8 anche sua parente, la rassicura e la distrae dal prolungato ritardo del fidanzato. Arriva infine Max portando l'aquila uccisa; vede la fronte fasciata di Agathe e si turba quando apprende che il quadro l'ha ferita proprio alle sette di sera, l'ora in cui egli aveva abbattuto l'aquila. Egli si allontana poi dicendo che andr\u00e0 a recuperare un cervo. Intanto Kaspar, mentre si preannuncia un temporale, sta preparando l'incantesimo nella Gola del Lupo ed evoca a tale scopo Samiel, demonio dall'aspetto simile a quello di un uomo dalla pelle nera, a cui Kaspar ha ceduto l'anima. Il patto impone che Kaspar, per vivere ancora, debba procurare a Samiel un'altra anima, ed egli propone quella di Max che sta per giungere in cerca dei proiettili magici. Samiel accetta e prima di scomparire tra il fragore dei tuoni mette a punto il piano con Kaspar: l'ultimo dei proiettili sparati da Max colpir\u00e0 Agathe, con conseguente condanna a morte del giovane. Kaspar inizia a fondere il piombo per realizzare i proiettili mentre giunge Max inquieto e spaventato dalla tempesta che intanto si scatena; appaiono quindi demoni e spettri evocati dalle formule magiche e scaturiscono fiamme dal sottosuolo; la tempesta abbatte infine a terra i due cacciatori.\nIl giorno dopo Max, volendo provare il fucile prima della gara, si dirige con Kaspar nella foresta. Qui mette a segno tre colpi su quattro e chiede a Kaspar un'altra pallottola, ma questi gliela nega poich\u00e9 \u00e8 l'ultima ed \u00e8 quella del diavolo; Samiel potr\u00e0 infatti indirizzarla dove vuole. Intanto Agathe, nella sua stanza, prova l'abito da sposa e racconta di aver sognato di essere una colomba e di venire colpita da Max. Il quadro cade di nuovo dalla parete, stavolta senza colpire nessuno: Agathe si spaventa ma \u00c4nnchen anche stavolta la invita a non preoccuparsi, mentre giungono le damigelle per i festeggiamenti. Arriva l'ora della gara e il principe Ottokar riunisce i suoi ospiti. Inizia la sfida e Max viene invitato dal principe a colpire una colomba; Agathe, ricordando il sogno, caccia un grido, ma il colpo parte e ferisce a morte Kaspar che si era arrampicato sugli alberi. Il principe chiede spiegazioni dell'accaduto; Max confessa di essersi procurato proiettili stregati da Kaspar ed invoca il perdono. Un eremita intercede per il giovane, che riesce ad ottenere la grazia del principe a patto di saper mantenersi onesto per un anno, dopodich\u00e9 potr\u00e0 sposare Agathe. Il singspiel si chiude con un coro di ringraziamento a Dio.\nAnalisi.\nLa prima rappresentazione de \"Il franco cacciatore\" si annovera fra gli avvenimenti pi\u00f9 importanti legati all'opera tedesca non solo perch\u00e9 la composizione divenne subito celebre, ma soprattutto perch\u00e9 era la prima vera importante opera del romanticismo tedesco. Weber con questo lavoro riusc\u00ec in pieno a creare un modello esemplare di \"opera nazionale tedesca\" in contrapposizione a quella italiana che allora imperava. Egli scrisse utilizzando la lingua tedesca, basandosi su una forma teatrale gi\u00e0 utilizzata in passato, il singspiel, alternanza di canto e recitazione, che gli permise di comporre passando facilmente da un brano all'altro rendendo ognuno autonomo musicalmente. L'argomento trattato, i personaggi eroici, un profondo senso della natura, i luoghi tenebrosi, l'aspetto soprannaturale e misterioso sono tutti elementi che fanno parte dell'immaginario romantico; tutto questo \u00e8 centrale e potente soprattutto nella famosa e drammatica scena della Valle del lupo. Il senso della natura e del mistero sono sottolineati in modo magistrale dal sapiente uso del timbro degli strumenti; cos\u00ec il corno, con i suoi suoni che sembrano provenire da lontano, rievocando echi della foresta; il clarinetto che ricorda uno struggente lamento di dolore delle anime dannate; ancora il tremolo ovattato degli archi che sottolinea, con dei \"pianissimo\", l'entrata in scena delle forze oscure tentatrici ed i colpi del timpano che stanno ad indicare l'arrivo del tenebroso Samiel. Altro elemento caratteristico dell'opera \u00e8 l'avvicinamento alla melodia popolare, soprattutto tedesca, come nel coro dei cacciatori, dove l'utilizzo degli jodel sottolinea con allegria il brindisi rassicurante per il giorno a venire. Significativo \u00e8 il fatto che l'Ouverture sia stata composta al termine della stesura dell'opera; essa riassume infatti i vari aspetti di tutto il lavoro, ne suggerisce gli svolgimenti e l'atmosfera, sottolineando i diversi motivi melodici principali anticipando cos\u00ec il concetto wagneriano del Leitmotiv.\nOrganico orchestrale.\nDue ottavini, due flauti, due oboi, due clarinetti, due fagotti, quattro corni, due trombe, tre tromboni, timpani, archi."}
{"id": "1348668", "revid": "74801", "url": "https://it.wikipedia.org/wiki?curid=1348668", "title": "Contea di Union (Arkansas)", "text": "La contea di Union, in inglese Union County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di abitanti. Il capoluogo di contea \u00e8 El Dorado.\nStoria.\nLa contea di Union fu costituita nel 1829."}
{"id": "1348671", "revid": "61051", "url": "https://it.wikipedia.org/wiki?curid=1348671", "title": "Michel Kreek", "text": "Carriera.\nGiocatore.\nClub.\nLa \"Patatgeneratie\" dell'Ajax.\nMichel Kreek comincia a giocare a calcio nel De Eland SDC dove viene notato dagli scout dell' che lo ingaggiano. Nelle giovanili dei lancieri viene a far parte della generazione denominata \"Patatgeneratie\" insieme a Dennis Bergkamp, Marciano Vink, Bryan Roy, Richard Witschge, Frank e Ronald de Boer.\nDebutta nella stagione 1989-1990, anno in cui veste la maglia dell' per 2 volte. Proprio in questa stagione la squadra olandese conquista lo scudetto ai danni del . Con il passare del tempo Kreek compare sempre di pi\u00f9 in campo fino a diventare titolare nella stagione 1991-1992. L'Ajax conquista la Coppa UEFA, battendo il Torino. Arriveranno, sempre con la squadra olandese, la Coppa d'Olanda 1992-1993 vinta contro l'Heerenveen per 5-2, la Supercoppa 1993 e un altro scudetto nel 1993-1994 sul .\nPadova e Perugia.\nL'anno successivo viene ceduto tramite Mino Raiola al Padova, dove rimane per due stagioni di Serie A, contribuendo alla salvezza nella stagione 1994-1995 realizzando il rigore decisivo nello spareggio di Firenze contro il Genoa.\nLascia la squadra veneta nell'estate del 1996, a seguito della retrocessione di questa in Serie B, passando al Perugia, dove rimane per una sola stagione, che si conclude anch'essa con una retrocessione nella serie cadetta. Kreek porta cos\u00ec a termine la sua esperienza in Italia per tornare nei Paesi Bassi.\nVitesse, AEK Atene e Willem II.\nNella stagione 1997-1998 gioca per il Vitesse dove rimane per cinque anni, giocando 150 partite. Al primo anno la squadra raggiunge il terzo posto storico in campionato, piazzandosi dietro a e . Nelle successive due stagioni si piazzano al quarto posto, poi sesto e quinto posto per chiudere l'avventura nella squadra di Arnhem nel 2001-2002.\nPassa poi al dove conquista un terzo e quarto posto in campionato. Nell'estate del 2004 torna nei Paesi Bassi al Willem II dove, dopo un decimo e diciassettesimo posto in campionato, termina la carriera nel 2006.\nNazionale.\nCon la nazionale olandese Kreek \u00e8 stato convocato due volte: una nel 1992, contro la Svezia, dove non \u00e8 sceso in campo, e una nel 1995, in amichevole contro il Portogallo, in cui ha disputato la sua prima e unica partita con la sua nazionale.\nAllenatore e dirigente.\nDal 2006 \u00e8 direttore del settore giovanile dell', e dal 2009 ne allena la squadra C-1.\nIl 28 novembre 2011 Johan Cruijff, membro del consiglio direttivo dell', insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre ha annunciato che avrebbe adito le vie legali ritenendo che gli ingaggi dei tre nuovi dirigenti Louis van Gaal, Martin Sturkenboom e Danny Blind violino la politica a livello tecnico adottata dal club. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 10 febbraio il board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind.\nDal 1\u00ba luglio 2013 diventa coordinatore del vivaio e allenatore della selezione A-1 dell'Almere City.\nIl 13 agosto 2016 \u00e8 collaboratore tecnico di Frank de Boer all', facendo anche da interprete data la sua conoscenza della lingua italiana. Il 1 novembre viene esonerato il tecnico olandese con tutto il suo staff.\nIl 1 agosto 2019 ritorna all\u2019Ajax come direttore tecnico e coordinatore delle giovanili."}
{"id": "1348672", "revid": "1775883", "url": "https://it.wikipedia.org/wiki?curid=1348672", "title": "Ice Queen", "text": "Ice Queen \u00e8 il terzo singolo del gruppo musicale neerlandese Within Temptation, secondo estratto dall'album \"Mother Earth\".\nAlla sua uscita nel 2001, \"Ice Queen\" ebbe un successo straordinario sia nel paese natale della band che in alcuni paesi confinanti, tanto da essere considerato tutt'oggi una delle massime icone della band.\nIl singolo a suo tempo scal\u00f2 le classifiche di Olanda e Belgio guadagnandosi anche le prime posizioni e regalando all'album \"Mother Earth\" il disco di platino.\nVideoclip.\nSono state edite due versioni del video per questa canzone: ; la seconda prevede la partecipazione della nuova formazione dei Within Temptation, contiene pi\u00f9 effetti speciali e \u00e8 stato trasmesso in alcune delle pi\u00f9 celebri reti televisive musicali, come MTV e Viva La Bam.\nTracce.\nPrima Edizione\nSeconda Edizione"}
{"id": "1348676", "revid": "767487", "url": "https://it.wikipedia.org/wiki?curid=1348676", "title": "Contea di Van Buren (Arkansas)", "text": "La contea di Van Buren, in inglese Van Buren County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 16.192 abitanti. Il capoluogo di contea \u00e8 Clinton.\nStoria.\nLa contea di Van Buren fu costituita nel 1833. Prende il nome dal presidente Martin Van Buren."}
{"id": "1348680", "revid": "1543377", "url": "https://it.wikipedia.org/wiki?curid=1348680", "title": "Uvs Nuur", "text": "Uvs Nuur (mongolo:\u0423\u0432\u0441 \u041d\u0443\u0443\u0440; tuvano: \u0423\u0431\u0441\u0443-\u041d\u0443\u0440, \"Ubsu-Nur\") \u00e8 il pi\u00f9 grande lago della Mongolia che, a circa 753 metri s.l.m., occupa un'area di 3.350\u00a0km\u00b2.\nGeografia.\nIl lago si trova nell'omonima provincia dell'Uvs, nel nord-ovest della Mongolia e una piccola parte nord-orientale del lago si trova nella repubblica tuvana della federazione Russa. Questo lago poco profondo e molto salato \u00e8 l'ultimo ricordo di un immenso mare salato che ricopriva l'area migliaia di anni fa.\nL'Uvs Nuur \u00e8 il centro dell'omonimo bacino che copre un'area di 700.000\u00a0km\u00b2 e rappresenta uno dei paesaggi meglio conservati della steppa eurasiatica. In questa zona i deserti pi\u00f9 settentrionali si incrociano con la tundra pi\u00f9 meridionale. Oltre all'Uvs Nuur, il bacino comprende altri piccoli laghi, tra cui l'\u00d9\u00f9r\u0117g nuur, che si trova a 1.450 metri s.l.m..\nClima.\nDal momento che il bacino del lago sorge in una zona del tutto esclusa da qualunque influsso mitigatore marittimo, il clima \u00e8 molto continentale, con temperature estreme che possono variare tra i -58\u00a0\u00b0C in inverno ed i 47\u00a0\u00b0C in estate.\nFauna.\nNonostante il clima duro, la depressione ospita 173 specie di uccelli e 41 di mammiferi, tra cui le specie a rischio del leopardo delle nevi, dell'argali e dello stambecco asiatico.\nEssendo il pi\u00f9 settentrionale dei mari interni dell'Asia centrale, si pone come luogo chiave per la migrazione degli anseriformi.\nPopolazione.\nL'insediamento pi\u00f9 corposo \u00e8 rappresentato da Ulaangom. La densit\u00e0 di popolazione \u00e8 estremamente bassa. La mancanza di industria e la dipendenza degli abitanti dalle tradizioni come la pastorizia nomade, hanno poco impatto sul territorio e permettono all'ecosistema di restare relativamente incontaminato.\nPatrimonio dell'umanit\u00e0.\nNel 2003 l'UNESCO mise il bacino dell'Uvs Nuur tra i Patrimoni dell'umanit\u00e0. Questo patrimonio, condiviso con la Russia, \u00e8 uno dei pi\u00f9 grandi esistenti ad oggi."}
{"id": "1348681", "revid": "729019", "url": "https://it.wikipedia.org/wiki?curid=1348681", "title": "Aeroporto Internazionale di B\u0103l\u021bi-Leadoveni", "text": "L'aeroporto Internazionale di B\u0103l\u0163i-Leadoveni \u00e8 uno dei due aeroporti della citt\u00e0 di B\u0103l\u021bi, Moldavia ( \u041c\u0435\u0436\u0434\u0443\u043d\u0430\u0440\u043e\u0434\u043d\u044b\u0439 \u0430\u044d\u0440\u043e\u043f\u043e\u0440\u0442 \u0411\u0435\u043b\u044c\u0446\u044b-\u041b\u044f\u0434\u043e\u0432\u0435\u043d\u044b). L'aeroporto \u00e8 chiamato anche Leadoveni. B\u0103l\u0163i-Leadoveni \u00e8 situato a 15 chilometri dal centro della citt\u00e0. \u00c8 il secondo aeroporto internazionale della Moldavia, dopo quello di Chi\u0219in\u0103u. Il secondo aeroporto della citt\u00e0 - Aeroporto B\u0103l\u021bi-Citt\u00e0 \u00e8 oggi soprattutto di importanza regionale ed \u00e8 situato stessa nella citt\u00e0 di B\u0103l\u0163i."}
{"id": "1348683", "revid": "1160255", "url": "https://it.wikipedia.org/wiki?curid=1348683", "title": "Division d'Honneur 1901-1902", "text": "La Division d'Honneur 1901-1902 \u00e8 stata la settima edizione della massima serie del campionato belga di calcio disputata tra il 27 ottobre 1901 e il 4 maggio 1902 e conclusa con la vittoria del Racing Club de Bruxelles, al suo quarto titolo.\nCapocannoniere del torneo fu Herbert Potts (Beerschot AC) con 16 reti.\nFormula.\nLe squadre partecipanti furono undici e vennero suddivise in due gironi, uno da sei e l'altro da cinque. Le due vincitrici si incontrarono in una finale disputata con andata e ritorno per l'assegnazione del titolo.\nNessuna squadra venne retrocessa in Division 2.\nClassifica prima fase.\nGruppo B.\nLegenda:\nNote:\nClassifica girone finale.\nLegenda:\nNote:\nSpareggio.\nLo spareggio tra Racing e Leopold, che terminarono il girone finale a pari punti, fu disputato il 27 aprile 1902 a Bruxelles."}
{"id": "1348687", "revid": "70647", "url": "https://it.wikipedia.org/wiki?curid=1348687", "title": "Contea di Washington (Arkansas)", "text": "La contea di Washington, in inglese Washington County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 157.715 abitanti. Il capoluogo di contea \u00e8 Fayetteville.\nStoria.\nLa contea di Washington fu costituita nel 1828."}
{"id": "1348689", "revid": "1576978", "url": "https://it.wikipedia.org/wiki?curid=1348689", "title": "Una donna vivace", "text": "Una donna vivace (\"Vivacious Lady\") \u00e8 un film del 1938 diretto e prodotto da George Stevens e ispirato al racconto omonimo di I.A.R. Wylie.\nTrama.\nPeter Morgan, serio professore di botanica in una piccola universit\u00e0, viene inviato a New York alla ricerca del cugino Keith, pecora nera della famiglia, per ricondurlo a casa. Keith \u00e8 assiduo cliente di un night club in cui si esibisce la cantante-ballerina Francey. Tra Francey e il professore scatta il colpo di fulmine e, dopo una notte passata in giro per la citt\u00e0, i due si sposano.\nAl ritorno a casa, il problema \u00e8 come annunciare il matrimonio ai genitori di Peter: suo padre, severo e all'antica, \u00e8 il rettore dell'universit\u00e0, sua madre \u00e8 debole di cuore. Peter decide di dare la notizia durante una festa dell'universit\u00e0, ma il piano fallisce per un litigio tra Francey, scambiata per una delle tante conquiste del cugino gaudente, e Helen, fidanzata e ormai ex promessa sposa di Peter.\nKeith suggerisce di far iscrivere Francey all'ateneo, trovandole alloggio in un collegio femminile, mentre Peter tenta di spiegare in qualche modo a suo padre la verit\u00e0. Pi\u00f9 volte, mentre \u00e8 sul punto di parlare, viene interrotto da qualche contrattempo e, alla fine, rinuncia quando sua madre cade in preda a uno dei soliti attacchi di cuore.\nSuccessivamente, tra la madre di Peter e la finta studentessa di botanica, si crea un clima di confidenza: le due cominciano a frequentarsi e, mentre la donna rivela che la malattia di cuore \u00e8 in realt\u00e0 solo un pretesto per sfuggire al marito pedante e autoritario, la ragazza le spiega cosa c'\u00e8 veramente tra lei e Peter. Keith arriva improvvisamente e, contento di sapere che le due donne si sono dette tutto, festeggia l'avvenimento insegnando loro l'ultimo ballo di moda a Manhattan.\nL'austero rettore sorprende la moglie a gambe all'aria mentre si lancia in una danza disinibita e, incolpando Francey di portare scompiglio in una famiglia di sani principi, la invita a fare le valigie e a divorziare da suo figlio minacciando di revocargli l'incarico di docente. La ragazza accetta, ma con lei decide di partire anche la moglie del rettore, stufa di trent'anni di frustrazioni.\nAvvisato da Keith di quanto sta accadendo, Peter decide di vendicarsi di suo padre mettendo in ridicolo l'istituzione che presiede: si fa trovare ubriaco dagli ispettori del governo mentre tiene una lezione in aula e rassegna le dimissioni.\nIl rettore cerca di raggiungere le due donne prima che parta il loro treno, ma non riesce a fermarle. Insieme a suo figlio, si lancia in auto alla rincorsa del convoglio e lo anticipa alla prossima fermata bloccando i binari con l'automobile per impedirgli di ripartire. Entrambi i matrimoni sono salvi: Peter e Francey possono finalmente godersi, in treno, la loro luna di miele.\nRealizzazione.\n\u00c8 la classica commedia degli equivoci con risvolti morali e considerazioni sul matrimonio."}
{"id": "1348691", "revid": "1160255", "url": "https://it.wikipedia.org/wiki?curid=1348691", "title": "Division d'Honneur 1902-1903", "text": "La Division d'Honneur 1902-1903 \u00e8 stata la ottava edizione della massima serie del campionato belga di calcio disputata tra il 5 ottobre 1902 e il 3 maggio 1903 e conclusa con la vittoria del Racing Club de Bruxelles, al suo quinto titolo.\nCapocannoniere del torneo fu Gustave Vanderstappen (Union Saint-Gilloise).\nFormula.\nIl Skill FC de Bruxelles non partecip\u00f2 a questa edizione e le squadre partecipanti al campionato furono 10, suddivise in due gironi da 5. Alcuni risultati sono incerti.\nAl termine di questa prima fase le migliori 2 squadre di ogni girone disputarono un ulteriore girone al termine del quale la prima classificata vinse il campionato.\nClassifica prima fase.\nGruppo B.\nLegenda:\nNote:\nClassifica girone finale.\nLegenda:\nNote:"}
{"id": "1348695", "revid": "149587", "url": "https://it.wikipedia.org/wiki?curid=1348695", "title": "Palazzo dell'Appalto (Messina)", "text": ""}
{"id": "1348697", "revid": "2049984", "url": "https://it.wikipedia.org/wiki?curid=1348697", "title": "Musei di San Marino", "text": ""}
{"id": "1348698", "revid": "92723", "url": "https://it.wikipedia.org/wiki?curid=1348698", "title": "Bartolomeo Raimondi", "text": "Biografia.\nAlla morte del vescovo napoletano cardinale Filippo Carafa (1389), e dopo una breve reggenza da parte di Cosimo de' Migliorati (poi eletto papa con il nome di Innocenzo VII), Bartolomeo fu eletto vescovo dal Consiglio generale di Bologna il 21 agosto 1392 e poi confermato da papa Bonifacio IX, il quale, tuttavia, non volle mai riconoscere legalit\u00e0 a questo sistema di elezione.\nOpere.\nNel giugno del 1390 offici\u00f2 la cerimonia di posa della prima pietra per la costruzione della Basilica di San Petronio ed il 4 ottobre 1392 vi celebr\u00f2 la prima messa; il 1\u00ba dicembre dello stesso anno prese ufficialmente possesso della diocesi.\nNel 1396 fece erigere un portico sulla facciata, nel 1398 una nuova sagrestia e nel 1400 nuove volte della Cattedrale di San Pietro a Bologna. Visse gli anni del grande scisma (1378-1417) durante il quale il papato era diviso fra Roma e Avignone; mor\u00ec alle ore 2 del 15 giugno 1406."}
{"id": "1348701", "revid": "1160255", "url": "https://it.wikipedia.org/wiki?curid=1348701", "title": "Division d'Honneur 1903-1904", "text": "La Division d'Honneur 1903-1904 \u00e8 stata la nona edizione della massima serie del campionato belga di calcio disputata tra il 2 ottobre 1903 e il 17 aprile 1904 e conclusa con la vittoria del Union Saint-Gilloise, al suo primo titolo.\nCapocannoniere del torneo fu Gustave Vanderstappen (Union Saint-Gilloise) con 30 reti.\nFormula.\nLe squadre partecipanti furono dodici e furono suddivise in due gironi, uno da sette e l'altro da cinque. Dopo aver disputato un turno di andata e ritorno le prime due classificate di ogni gironi giocarono in un raggruppamento finale ulteriori sei partite al termine delle quali la prima classificata fu proclamata campione.\nNessuna squadra venne retrocessa in Division 2 ma al termine del campionato l'Olympia Club de Bruxelles rinunci\u00f2 all'iscrizione alla stagione successiva.\nClassifica prima fase.\nGruppo B.\nLegenda:\nNote:\nClassifica girone finale.\nLegenda:\nNote:"}
{"id": "1348710", "revid": "1318658", "url": "https://it.wikipedia.org/wiki?curid=1348710", "title": "Institute for Monitoring Peace and Cultural Tolerance in School Education", "text": "L'Institute for Monitoring Peace and Cultural Tolerance in School Education (IMPACT-SE; in italiano: \"Istituto per il monitoraggio della pace e della tolleranza culturale nell'educazione scolastica\"), in precedenza: Center for Monitoring the Impact of Peace (CMIP; in italiano: \" Centro per il Monitoraggio dell'Impatto della Pace\") \u00e8 una organizzazione non-profit che si definisce come apolitica, fondata nel 1998.\nSecondo quanto dichiarato sul suo sito web, IMPACT-SE \"esamina il contenuto dei libri di testo usati in Medio Oriente per determinare se ai bambini si insegna ad accettare e riconoscere il diritto dell'\u201cAltro\u201d a esistere\". \nLa ONG ritiene \"che l'istruzione dovrebbe essere usata per incoraggiare la propensione alla tolleranza, il pluralismo, la democrazia e promuovere metodi pacifici per risolvere i conflitti.\"\nScopi.\nScopo dichiarato dell'organizzazione \u00e8 \"identificare ci\u00f2 che viene insegnato nelle scuole, con riguardo al riconoscimento e accettazione dell'\"Altro\" basandosi sul testo, piuttosto che sulla sua interpretazione. Pioniere nel campo dell'analisi dei libri di testo, IMPACT-SE si impegna nel presentare una chiara visione di come nazioni differenti istruiscono ed educano i loro giovani, con riguardo alle diverse religioni, societ\u00e0, culture, ai valori democratici e alla considerazione dell'\"altro\"\"\nAttivit\u00e0.\nIMPACT-SE esamina i curricula scolastici per determinare se i materiali presentati sono conformi agli standard internazionali alla luce delle dichiarazioni e delle risoluzioni dell'UNESCO, facendo pressione per modifiche ove queste siano ritenute necessarie. \nIl suo lavoro consiste soprattutto nell'analisi dei libri di testo israeliani, palestinesi, sauditi, siriani, egiziani e iraniani. "}
{"id": "1348715", "revid": "256896", "url": "https://it.wikipedia.org/wiki?curid=1348715", "title": "Comitato dei Cittadini per i Diritti dell'Uomo", "text": ""}
{"id": "1348717", "revid": "131358", "url": "https://it.wikipedia.org/wiki?curid=1348717", "title": "Campionato belga di calcio 1904-1905", "text": ""}
{"id": "1348718", "revid": "610351", "url": "https://it.wikipedia.org/wiki?curid=1348718", "title": "Qualificazioni al campionato europeo di calcio Under-21 2002", "text": "I gironi delle qualificazioni al campionato europeo di calcio Under-21 2002, ove possibile, sono stati creati in abbinamento ai gironi di qualificazione delle squadre maggiori partecipanti ai Mondiali 2002 con l'eccezione di Andorra, Isole F\u00e6r \u00d8er, Liechtenstein e San Marino, che non disponevano rappresentative Under-21.\nCos\u00ec le 47 rappresentative Under-21 partecipanti sono state divise in 9 gironi (3 gironi da 6 squadre, 5 da 5 e 1 da 4) con i criteri sopra esposti.\nLe vincenti degli 8 gironi hanno poi disputato uno spareggio, con partite di andata e ritorno, con le migliori 7 seconde di ogni gruppo (le composizioni degli 8 spareggi sono state decise per sorteggio).\nGruppi di qualificazione.\nGruppo 1.\n\" accede agli spareggi in quanto vincitrice del gruppo\"\" non accede agli spareggi in quanto non rientra tra le migliori seconde\"\nGruppo 2.\n\" accede agli spareggi in quanto vincitrice del gruppo\"\" Paesi Bassi accede agli spareggi in quanto rientra tra le migliori seconde\"\nGruppo 3.\n\" accede agli spareggi in quanto vincitrice del gruppo\"\" non accede agli spareggi in quanto non rientra tra le migliori seconde\"\nGruppo 4.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nGruppo 5.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nGruppo 6.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nGruppo 7.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nGruppo 8.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nGruppo 9.\n\" accede agli spareggi in quanto vincitrice del gruppo\"\" accede agli spareggi in quanto rientra tra le migliori seconde\"\nSeconde.\nLista delle seconde qualificate nei vari gruppi.Nel raffronto sono presi in considerazione solo i risultati tra le migliori 4 squadre dei gruppi.Le migliori 6 squadre si aggiungono alle 9 vincitrici dei gironi nei play-off per la qualificazione alla fase finale.\nSpareggi per l'accesso alla fase finale.\nAndata 9 e 10 novembre, ritorno 13 e 14 novembre 2001."}
{"id": "1348721", "revid": "92723", "url": "https://it.wikipedia.org/wiki?curid=1348721", "title": "Applicazione parziale", "text": "In matematica e informatica si definisce applicazione parziale di una funzione l'applicazione di una funzione a una parte dei suoi argomenti.\nA rigore questa operazione dovrebbe essere \"proibita\", in quanto una funzione per essere definita deve essere applicata a tutti i suoi argomenti. In realt\u00e0 ci sono diversi linguaggi di programmazione che consentono di farlo, restituendo un risultato utilizzabile, e anche nell'ambito della matematica \u00e8 possibile dare un senso a un'espressione in cui una funzione sia applicata a una parte dei suoi argomenti.\nApproccio intuitivo con degli esempi.\nPrima ancora di fornire la definizione formale, un semplice esempio pu\u00f2 mostrare che il significato da dare a un'applicazione parziale \u00e8 piuttosto intuitivo, al di l\u00e0 delle complicazioni che si pongono quando si voglia formalizzare tale intuizione.\nSi supponga di avere una funzione \"moltiplica\" che moltiplica due numeri interi, cio\u00e8 che a ogni coppia di interi fa corrispondere il loro prodotto:\nPer definizione, se questa funzione viene applicata a due numeri restituisce un numero. Per esempio formula_3. Ma si supponga di avere un'espressione come questa: formula_4 (dove il punto indica l'assenza di un argomento), o un'espressione come questa: formula_5, cio\u00e8 un'espressione in cui sia presente uno solo dei due argomenti. Quale significato si potrebbe dare a questa espressione?\nSe si usa un'espressione come questa in certi linguaggi di programmazione che consentono di farlo, il programma restituisce una funzione. Intuitivamente si capisce che la funzione che viene restituita \u00e8 una funzione che \"aspetta\" il secondo argomento, per poter completare l'operazione. Cos\u00ec la funzione che si \u00e8 scritta come formula_4 o come formula_5 prende un argomento e restituisce il prodotto di tale argomento con il numero 2:\nIntuitivamente la cosa \u00e8 talmente banale da sembrare quasi un'inutile complicazione formale, nel senso che sembra non esserci bisogno di introdurre ulteriori definizioni per poter porre:\nIn realt\u00e0 per\u00f2 c'\u00e8 una notevole differenza concettuale, in quanto al primo membro della equazione compare una funzione di due argomenti, cio\u00e8 \"moltiplica\", applicata a due argomenti, mentre al secondo membro della equazione compare una funzione di un argomento, cio\u00e8 formula_11, applicata ad un argomento. Tornando all'esempio di poco fa, formula_5 \u00e8 una funzione, che potremmo definire \"doppio\":\nla quale prende come argomento un numero e restituisce il doppio di quel numero.\nInoltre, poich\u00e9 per \"m\" fissato \"moltiplica\"(\"m\") \u00e8 una funzione, allora nel secondo membro della equazione \"moltiplica\" deve essere considerata una funzione di un argomento, che per ogni intero \"m\" restituisce una funzione da formula_14 a formula_14. Una tale funzione, che prende un \"numero\" (in senso generico) e restituisce una funzione \u00e8 detta anche funzionale. Pertanto quando si applica una funzione a una sola parte dei suoi argomenti tale funzione viene implicitamente ridefinita come il funzionale \"naturalmente associato\" alla funzione stessa. Anzi, pi\u00f9 precisamente come uno dei funzionali associabili, poich\u00e9 per ogni scelta degli argomenti su cui applicare parzialmente la funzione si ha un diverso funzionale associato.\nSenza appesantire la notazione definendo un diverso funzionale per ogni possibile combinazione parziale degli argomenti, si pu\u00f2 lasciare che sia il contesto a determinarlo, usando una notazione sufficiente a chiarirlo. Cos\u00ec se si scrive \"moltiplica\"(2) \u00e8 chiaro dal contesto che si sta usando \"moltiplica\" come un funzionale che associa ad ogni numero una funzione, dopodich\u00e9 \"moltiplica\"(2) \u00e8 in particolare la funzione \"doppio\", mentre \"moltiplica\"(3) sarebbe la funzione \"triplo\" eccetera.\nCome si diceva sopra, alcuni linguaggi di programmazione implementano questa \"sensibilit\u00e0 al contesto\", per cui quando una funzione viene applicata a una parte soltanto dei propri argomenti il linguaggio tratta la funzione come funzionale e restituisce una funzione, la quale poi pu\u00f2 essere applicata agli argomenti restanti, i quali a loro volta possono essere presi tutti assieme o parzialmente. Altri linguaggi invece richiedono che prima la funzione venga trasformata in un funzionale, e che poi questo funzionale venga applicato a una parte degli argomenti. E siccome in linea di principio ci sono tanti funzionali quante sono le combinazioni possibili degli argomenti, per non appesantire la notazione di solito si compie una scelta \"radicale\", definendo un operatore che trasforma una funzione in un funzionale che prende gli argomenti \"uno alla volta\" a cominciare dal primo.\nTale operatore \u00e8 detto curry, e l'operazione corrispondente \u00e8 detta currying, in onore di Haskell Curry, che ne studi\u00f2 a lungo l'implementazione. In tali linguaggi di programmazione di fatto l'applicazione parziale di una funzione ai suoi argomenti torna ad essere \"proibita\"; se ad esempio si ha una funzione \"f\" di tre argomenti, quando non la si voglia applicare subito a tutti e tre gli argomenti, scrivendo \"f\"(\"x\",\"y\",\"z\"), bisogna prima ridurre la funzione \"f\" al funzionale \"curry\"(\"f\"), e poi applicare tale funzionale al primo argomento, ottenendo il funzionale \"curry\"(\"f\")(\"x\"), che applicato al secondo argomento d\u00e0 la funzione \"curry\"(\"f\")(\"x\")(\"y\"), la quale applicata al terzo argomento restituisce il numero \"curry\"(\"f\")(\"x\")(\"y\")(\"z\"). Questo operatore \u00e8 sempre implicito nel lambda calcolo, dove ogni funzione di pi\u00f9 argomenti si considera un funzionale e gli argomenti vengono presi appunto \"uno alla volta\" a cominciare dal primo dando come risultato altri funzionali o (arrivati al penultimo argomento) una funzione.\nDefinizione formale.\nDati tre insiemi \"A\", \"B\" e \"C\" (eventualmente coincidenti) e una funzione\nad essa si possono associare in modo \"naturale\" due funzionali formula_18 e formula_19 definiti in questo modo:\nSe aumenta il numero delle variabili la notazione si fa ancora pi\u00f9 pesante, e bisogna considerare dei \"funzionali a valori funzionali\" cio\u00e8 dei funzionali che applicati ad un loro argomento restituiscono a loro volta un funzionale."}
{"id": "1348722", "revid": "1160255", "url": "https://it.wikipedia.org/wiki?curid=1348722", "title": "Division d'Honneur 1905-1906", "text": "La Division d'Honneur 1905-1906 \u00e8 stata l'undicesima edizione della massima serie del campionato belga di calcio disputata tra il 1\u00ba ottobre 1905 e il 1\u00ba aprile 1906 e conclusa con la vittoria del Union Saint-Gilloise, al suo terzo titolo.\nCapocannoniere del torneo fu Robert De Veen (FC Brugeois).\nFormula.\nL'Athletic &amp; Running Club de Bruxelles non si iscrisse cos\u00ec il numero delle squadre partecipanti pass\u00f2 dalle undici della stagione precedente alle dieci di quella attuale. Disputarono un turno di andata e ritorno per un totale di 18 partite.\nL'ultima classificata venne retrocessa nella serie inferiore.\nClassifica finale.\nLegenda:\nNote:"}
{"id": "1348724", "revid": "1776051", "url": "https://it.wikipedia.org/wiki?curid=1348724", "title": "Our Farewell", "text": "Our Farewell \u00e8 un brano musicale di genere ballata del gruppo symphonic/gothic metal dei Paesi Bassi Within Temptation.\nIl brano, terza traccia dell'album \"Mother Earth\", \u00e8 anche il primo singolo estratto dall'album.\nNon si pu\u00f2 parlare di un vero e proprio successo circa questo singolo, tuttavia \"Our Farewell\" aiut\u00f2 la band ad allargare i confini della propria popolarit\u00e0 musicale."}
{"id": "1348726", "revid": "287204", "url": "https://it.wikipedia.org/wiki?curid=1348726", "title": "Division d'Honneur 1906-1907", "text": "La Division d'Honneur 1906-1907 \u00e8 stata la 12\u00aa edizione della massima serie del campionato belga di calcio disputata tra il 7 ottobre 1906 e il 24 marzo 1907 e conclusa con la vittoria del Union Saint-Gilloise, al suo quarto titolo.\nCapocanonniere del campionato fu Maurice Vertongen (Racing Club Bruxelles).\nFormula.\nLe squadre partecipanti furono dieci e disputarono un turno di andata e ritorno per un totale di 18 partite.\nL'ultima classificata venne retrocessa in Division 1.\nClassifica finale.\nLegenda:\nNote:"}
{"id": "1348731", "revid": "198277", "url": "https://it.wikipedia.org/wiki?curid=1348731", "title": "Societ\u00e0 Sportiva Calcio Palermo 1981-1982", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1981-1982.\nStagione.\nIl campionato del nono anno consecutivo in Serie B va meglio del previsto e il Palermo scopre un nuovo bomber, l'attaccante Gianni De Rosa, che vince anche la classifica cadetta dei marcatori con 19 reti in 30 partite. In questa stagione 1981-1982, per la prima volta sotto la nuova gestione di Gaspare Gambino e negli anni ottanta, il Palermo perde il treno diretto per la promozione, per 5 punti, pareggiando di troppo alcune partite e perdendo a tavolino il derby col , poich\u00e9 il giocatore Renato Miele degli etnei venne colpito da un oggetto lanciato da un tifoso rosanero; il calciatore successivamente non ha disputato la gara, 2 punti buttati via, perch\u00e9 sul campo il Palermo aveva avuto la meglio grazie ad una rete di Giampaolo Montesano.\nDi questa stagione resta memorabile il match in casa il 4 aprile 1982, contro la vincitrice del torneo cadetto e futura scudettata Verona di Osvaldo Bagnoli, vinto (1-0) dai rosanero con una rete del solito De Rosa, che difficilmente i tifosi palermitani dimenticheranno. Con il Verona sono salite in Serie A il Pisa e la Sampdoria, sono retrocesse in Serie C1 il Rimini, il Brescia, la Spal ed il Pescara.\nIn Coppa Italia il Palermo viene eliminato nella prima fase, dopo una vittoria e tre pareggi, nel secondo girone di qualificazione, che \u00e8 stato vinto dal Catanzaro.\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1348733", "revid": "174852", "url": "https://it.wikipedia.org/wiki?curid=1348733", "title": "Carmelo palladino", "text": ""}
{"id": "1348734", "revid": "287204", "url": "https://it.wikipedia.org/wiki?curid=1348734", "title": "Division d'Honneur 1907-1908", "text": "La Division d'Honneur 1907-1908 \u00e8 stata la 13\u00aa edizione della massima serie del campionato belga di calcio disputata tra il 7 ottobre 1906 e il 24 marzo 1907 e conclusa con la vittoria del Racing Club de Bruxelles, al suo sesto titolo.\nCapocannoniere del torneo fu Maurice Vertongen (Racing Club Bruxelles) con 23 reti.\nFormula.\nLe squadre partecipanti furono dieci e disputarono un turno di andata e ritorno per un totale di 18 partite.\nNessun club venne retrocesso nella serie inferiore.\nClassifica finale.\nLegenda:\nNote:"}
{"id": "1348735", "revid": "253269", "url": "https://it.wikipedia.org/wiki?curid=1348735", "title": "Romola Garai", "text": "Biografia.\nRomola Garai nasce ad Hong Kong, all'epoca una colonia britannica, il 6 agosto del 1982 da genitori inglesi: il padre, Adrian Earl Rutherford Garai, \u00e8 un banchiere, nato da una famiglia ebraica di origini ungheresi, mentre la madre, Janet A. Brown, \u00e8 una giornalista. \u00c8 la terzogenita di quattro fratelli. All'et\u00e0 di cinque anni si trasferisce a Singapore, per poi stabilirsi nel Wiltshire, nell'Inghilterra sud-occidentale, tre anni dopo. Dopo aver frequentato la scuola privata \"Stonar School\", a sedici anni si trasferisce a Londra per frequentare la \"City of London School for Girls\": partecipa a diverse rappresentazioni teatrali della scuola, proseguendo al \"National Youth Theatre\", dove viene notata da un agente che le propone d'interpretare la versione giovane del personaggio di Judi Dench nel film per la televisione \"The Last of the Blonde Bombshells\".\nDopo il diploma studia Letteratura Inglese alla Queen Mary, Universit\u00e0 di Londra, prima di trasferirsi e laurearsi alla Open University .\nCarriera.\nIl primo ruolo da attrice professionista \u00e8 nel film per la televisione del 2000 \"The Last of the Blonde Bombshells\"; ottiene poi una parte nella serie televisiva \"Attachments\". \u00c8 questa produzione a portarla a interrompere gli studi per concentrarsi soltanto sulla carriera da attrice. Nel 2002 ha un ruolo nel film \"Nicholas Nickleby\", tratto da un classico di Charles Dickens, dove interpreta il personaggio secondario Kate Nickleby. Nel 2003 \u00e8 in \"Il profumo delle campanule\", film che le porta una nomination come \"Most Promising Newcomer\" ai British Independent Film Awards.\nNel 2004 \u00e8 la protagonista di \"Dirty Dancing 2\", seguito da \"La fiera della vanit\u00e0\", nel quale interpreta Amelia Sedley. Nel 2005 riceve un'altra nomination ai BIFA, questa volta come \"Best Supporting Actress\", per il ruolo di Siobhan nel film indipendente \"Il mio cuore balla\"; sempre per lo stesso ruolo vince il premio \"British Supporting Actress of the Year\" dal London Film Critics Circle. Sempre nel 2005 \u00e8 in un film per la televisione in due parti, \"The Incredible Journey of Mary Bryant\", che le porta le nomination \"Best Lead Actress in Television\" agli Australian Film Institute e \"Most Outstanding Actress in a Drama Series\" ai Logie Awards. L'anno seguente \u00e8 in \"As You Like It - Come vi piace\", adattamento dell'omonima opera di Shakespeare, nel ruolo di Celia, e in \"Scoop\" di Woody Allen e \"Amazing Grace\" di Michael Apted.\nNel 2007, Romola Garai interpreta Angel Deverell nel film \"Angel - La vita, il romanzo\", che le vale una nomination al \"Premio Lumi\u00e8re\" come \"Best Female Newcomer\". Sempre nello stesso anno \u00e8 nel film \"Espiazione\" insieme a Keira Knightley, James McAvoy, Vanessa Redgrave e Brenda Blethyn: per la sua interpretazione, Garai viene nominata come \"Best Actress\" agli Evening Standard British Film Awards. \u00c8 anche in due produzioni della Royal Shakespeare Company: \u00e8 Cordelia nel \"Re Lear\" e Nina in \"Il gabbiano\". Riprende il ruolo di Cordelia anche nella versione televisiva.\nNel 2008 appare nel film \"L'ombra del sospetto\" insieme a Liam Neeson, Laura Linney e Antonio Banderas. Prende parte poi al thriller di Stephen Poliakoff \"Glorious 39\", ambientato durante la seconda guerra mondiale, che viene presentato in anteprima mondiale al Toronto Film Festival.\nNel 2009 interpreta Emma Woodhouse nella miniserie di quattro ore \"Emma\", tratta dall'omonimo romanzo di Jane Austen, che le vale una nomination ai Golden Globe. Viene inoltre annunciata la sua partecipazione al film \"Nova Scotia\", nel ruolo di Lucy Hay, e a \"Driven\". Firma anche per il ruolo della protagonista femminile in \"I Was Bono's Doppelg\u00e4nger\". Sempre nel 2009, il \"The Sunday Times Magazine\" la nomina tra le star nascenti inglesi; a gennaio visita il confine tra Siria e Iraq per girare il corto \"No Man's Land\" sulla vita dei profughi.\nNel 2010 \u00e8 presente nel visual dell'album \"Further\" dei Chemical Brothers.\nNel 2011 \u00e8 la protagonista della miniserie TV in quattro puntate da un'ora \"The Crimson Petal and the White\", tratta dal romanzo di Michel Faber \"Il petalo cremisi e il bianco\". Interpreta anche Bel Rowley nella serie televisiva \"The Hour\", prende parte al film \"One Day\" con Anne Hathaway e Jim Sturgess e ottiene la parte della madre single nel film indipendente \"Junkhearts\" con Eddie Marsan e Tom Sturridge.\nNel 2012 \u00e8 nel corto \"Whitelands\" ed entra nel cast dei film \"Having You\" e \"The Last Days on Mars\", in uscita nel 2013.\nDoppiatrici italiane.\nNelle versioni in italiano dei suoi film, Romola Garai \u00e8 stata doppiata da:"}
{"id": "1348736", "revid": "122943592", "url": "https://it.wikipedia.org/wiki?curid=1348736", "title": "Palatinato-Zweibr\u00fccken", "text": "Il Palatinato-Zweibr\u00fccken o contea palatina Zweibr\u00fccken \u00e8 un antico stato del Sacro Romano Impero: la sua capitale fu Zweibr\u00fccken. \u00c8 spesso ricordato con la dizione francese di \"Palatinat-Deux-Ponts\". Il suo casato regnante, un ramo della dinastia Wittelsbach, fu anche casata reale svedese dal 1654 to 1720.\nStoria.\nDalle origini al XV secolo.\nLa prima menzione di Zweibr\u00fccken venne data nel 1170. La Contea di Zweibr\u00fccken venne creata 1182, come una divisione della Contea di Saarbr\u00fccken. Alla morte di Eberardo, ultimo conte di Zweibr\u00fccken della linea di Saarbr\u00fccken, la Contea venne affidata all'Elettore Palatino Roberto II di Wittelsbach.\nIl Palatinato-Zweibr\u00fccken divenne nuovamente un'entit\u00e0 separata nel 1444, quando Stefano divise i suoi territori tra i figli. Luigi I ricevette il ducato di Zweibr\u00fccken e la contea di Veldenz. Sempre Luigi I, condusse una faida contro suo cugino Federico I del Palatinato, perdendo i distretti di Lambsheim, Wachenheim e Waldb\u00f6ckelheim a favore di quest'ultimo. Federico III del Sacro Romano Impero, che pure era in lotta con l'elettorato palatino, nomin\u00f2 Luigi I quale suo feldmaresciallo e riconobbe il Palatinato-Zweibr\u00fccken come ducato. Luigi I stimol\u00f2 la costruzione di miniere nel territorio e semplific\u00f2 l'amministrazione locale.\nInizialmente la capitale venne posta a Meisenheim. Nel 1477, il Palatinato elettorale minacci\u00f2 Meisenheim che si trovava troppo vicina al confine e di conseguenza la capitale venne spostata ufficialmente a Zweibr\u00fccken, dove rimase ininterrottamente sino al 1793.\nLa \"Alexanderskirche\" di Zweibr\u00fccken, di stile tardogotico, venne costruita tra il 1493 ed il 1514 come dono da parte di Alessandro del Palatinato-Zweibr\u00fccken al suo ritorno dal suo pellegrinaggio in Terrasanta; nella cripta locale vennero sepolti tutti i conti e i duchi della sua linea.\nIl XVI secolo.\nAlla morte di Luigi I, il ducato non venne diviso come da tradizione germanica. Nel suo testamento egli chiese espressamente che sia Alessandro che Gaspare suoi eredi governassero insieme il ducato. Ad ogni modo, Alessandro fece dichiarare il fratello maggiore malato di mente e lo fece rinchiudere di modo da poter governare il ducato da solo. Alessandro mosse anch'egli guerra al palatinato elettorale; le sue truppe razziarono il territorio palatino nella guerra di successione di Landshut. Nel 1505 la guerra venne terminata per decisione dell'imperatore e pertanto alcuni territori passarono dal Palatinato elettorale al Palatinato-Zweibr\u00fccken. Alessandro concluse un trattato col nuovo elettore Filippo del Palatinato che miglior\u00f2 considerevolmente le relazioni tra i due paesi.\nAlessandro e Luigi II introdussero tra l'altro la primogenitura, secondo la quale il trono del ducato sarebbe passato automaticamente al solo figlio maschio primogenito in maniera unitaria. La citt\u00e0 di Bischweiler venne acquisita nel 1542, nel corso della reggenza del conte palatino Rupert del Palatinato-Valdenz. Nel 1544, il ramo cadetto del Palatinato-Valdenz si divise. Nel 1553, la contea di L\u00fctzelstein (oggi La Petite-Pierre, in Alsazia) venne acquisita dal Palatinato elettorale. Il conte palatino Wolfgang sciolse le istituzioni monastiche nel suo territorio, aumentando cos\u00ec le rendite del suo stato ed incamerando nuovi beni, ed in particolare quelli dell'abbazia di Disibodenberg. Nel 1557, eredit\u00f2 il Palatinato-Neuburg, met\u00e0 della contea di Sponheim e met\u00e0 della signoria di Guttenberg dal Palatinato sulla base del trattato di Heidelberg; queste acquisizioni quasi raddoppiarono il territorio del Palatinato-Zweibr\u00fccken. Nel 1558, dissolse l'abbazia di Hornbach acquisendo il suo territorio e met\u00e0 della contea di Molsheim. Nel 1559, la linea che governava il Palatinato elettorale si estinse e Wolfgang divenne unico erede di entrambi i territori. Egli ad ogni modo divise i suoi possedimenti tra i suoi cinque figli andando a creare il Palatinato-Neuburg, il Palatinato-Zweibr\u00fccken, il Palatinato-Sulzbach, il Palatinato-Zweibr\u00fccken-Vohenstrauss-Parkstein ed il Palatinato-Birkenfeld.\nXVII secolo.\nNel corso della guerra dei trent'anni, il ducato venne occupato dalle forze imperiali e Giovanni II del Palatinato-Zweibr\u00fccken venne costretto a fuggire a Metz. Suo figlio e successore Federico del Palatinato-Zweibr\u00fccken fece ritorno al suo trono nel 1645. Quando Federico mor\u00ec senza eredi maschi nel 1661, venne succeduto da suo cugino Federico Luigi. Durante il regno di quest'ultimo, i territori del Palatinato vennero occupati dalla Francia nel 1676. Zweibr\u00fccken era all'epoca ancora formalmente feudo del Vescovato di Metz che venne annesso dalla Francia. Nel 1680, la Francia, inoltre, annett\u00e9 anche la citt\u00e0 di Zweibr\u00fccken. Nel 1681, Federico Luigi mor\u00ec in esilio, senza eredi maschi.\nIl trattato di Ryswick del 1697 riport\u00f2 il ducato ai legittimi proprietari nella figura di un lontano cugino di Federico Luigi, il conte palatino Carlo II del Paatinato-Kleeburg, che era anche re di Svezia col nome di Carlo XI.\nIl XVIII secolo.\nL'unione personale con la Svezia perdur\u00f2 sino alla morte di Carlo XII di Svezia nel 1718. Quando Carlo XII mor\u00ec senza eredi, la corona svedese venne ereditata da sua sorella Ulrica ELeonora, mentre il ducato di Zweibr\u00fccken pass\u00f2 a suo cugino, Gustavo del Palatinato-Zweibr\u00fccken. In virt\u00f9 di questa successione il re polacco in esilio Stanislao Leszczy\u0144ski, che era stato nel frattempo nominato conte palatino di Zweibr\u00fccken da Carlo XII di Svezia nel 1714, venne costretto a rinunciare ai propri diritti ed al proprio governo.\nDal 1725 al 1778, i conti palatini risiedettero al castello di Zweibr\u00fccken, spostandosi poi al castello di Karlsberg, nei pressi di Homburg, per enfatizzare le loro pretese ad ereditare il ducato di Baviera.\nGustavo fu l'ultimo conte palatino della linea di Kleeburg; alla sua morte nel 1731 senza eredi maschi, il ducato torn\u00f2 all'impero. Nel 1734, l'imperatore invest\u00ec Cristiano III del Palatinato-Birkenfeld del ducato di Zweibr\u00fccken. Il ramo di Birkenfeld del resto si era diviso da quello di Zweibr\u00fccken nel 1584. Suo figlio Cristiano IV si convert\u00ec al cattolicesimo nel 1758.\nDurante il regno di Cristiano IV, la frammentazione dell'area indebol\u00ec notevolmente lo stato. Il ducato venne conquistato nel 1793 dalle truppe rivoluzionarie francesi. Il 4 novembre 1797, il territorio occupato venne incorporato nel dipartimento francese di Mont-Tonnerre, avente capitale Magonza. L'annessione da parte della Francia venne riconosciuta a livello internazionale del trattato di Lun\u00e9ville. Nel 1799, con l'estinzione delle linee dei conti palatini di Zweibr\u00fccken, il territorio pass\u00f2 a Massimiliano Giuseppe, elettore di Baviera.\nIl Palatinato-Zweibr\u00fccken cess\u00f2 di esistere come unit\u00e0 statale nel 1801 quando venne ufficialmente annesso alla Francia. Dopo il Congresso di Vienna, nel 1815, venne restituito all'ultimo duca, il re Massimiliano I di Baviera, che lo un\u00ec ai propri territori bavaresi dalla riva sinistra del Reno a formare la regione del Palatinato del Reno.\nAmministrazione.\nNel ducato non vi era anticamente alcuna autorit\u00e0 che limitasse il potere del duca in carica e anche la popolazione urbana era trattata legalmente alla stregua di servi della gleba sino al 21 aprile 1571 quando il conte palatino Giovanni I non abol\u00ec tale prescrizione. Ai giovani era richiesto un periodo di servizi di sei anni nella milizia cittadina per un'adeguata preparazione militare.\nIl corpo amministrativo pi\u00f9 importante era il gabinetto di governo a cui il duca prendeva parte attiva. Il tesoro era responsabile delle finanze, delle miniere e delle foreste del ducato. Non vi era una separazione tra il potere giudiziario e quello amministrativo. La giustizia era dispensata da ufficiali col rango di \"Schulthei\u00df\". La carica pi\u00f9 alta era la Corte d'Appello di Zweibr\u00fccken.\nAmministrativamente, lo stato era diviso in otto distretti: Zweibr\u00fccken, Homburg, Lichtenberg, Meisenheim, Trarbach, Kastellaun, Bergzabern e Guttenberg.\nReligione.\nNegli anni '20 del Cinquecento, la riforma protestante venne introdotta in diverse citt\u00e0 del Palatinato-Zweibr\u00fccken, inclusa la stessa Zweibr\u00fccken, dove Johann Schwebel divenne cappellano del duca. Schwebel fu una figura trainante di diversi pastori nel ducato al punto da porsi tra i firmatari dell'accordo di Wittenberg. Il reggente all'epoca era il conte Rupert del Palatinato-Baldenz che governava per conto di suo nipote Wolfgang che era ancora minorenne. Teologicamente, Schwebel segu\u00ec le teorie di Martin Bucer a Strasburgo. Dopo la morte di Schwebel nel 1540, Wolfgang prese il trono nel 1544. Mentre il cancelliere Ulrich Sitzinger venne influenzato dalle teorie di Filippo Melantone, Wolfgang prefer\u00ec invece seguire una politica gnesio-luterana.\nDopo la morte di Wolfgang, suo figlio Giovanni I ader\u00ec pienamente alla confessione riformata nel 1588. Sulla base del principio del \"cuius regio, eius religio\" stabilito dalla pace di Vestfalia nel 1648, l'intero territorio divenne uno stato protestante. Sino al 1697, il cattolicesimo venne tollerato e sotto l'amministrazione svedese venne introdotto anche il luteranesimo."}
{"id": "1348739", "revid": "287204", "url": "https://it.wikipedia.org/wiki?curid=1348739", "title": "Division d'Honneur 1908-1909", "text": "La Division d'Honneur 1908-1909 \u00e8 stata la 14\u00aa edizione della massima serie del campionato belga di calcio disputata tra il 4 ottobre 1908 e il 23 maggio 1909 e conclusa con la vittoria del Union Saint-Gilloise, al suo quinto titolo.\nCapocannoniere del torneo fu Vahram Kevorkian (Beerschot AC) con 30 reti.\nFormula.\nIl numero di squadre partecipanti alla competizione pass\u00f2 da 10 a 12 che disputarono un turno di andata e ritorno per un totale di 22 partite.\nL'ultima classificata venne retrocessa in Promotion.\nClassifica finale.\nLegenda:\nNote:"}
{"id": "1348740", "revid": "1935652", "url": "https://it.wikipedia.org/wiki?curid=1348740", "title": "Paolo Pezzi", "text": "Biografia.\nNasce a Russi, in provincia di Ravenna e diocesi di Faenza-Modigliana, l'8 agosto 1960.\nFormazione e ministero sacerdotale.\nCompie gli studi di filosofia e di teologia negli anni 1985-1990 presso la Pontificia Universit\u00e0 San Tommaso d'Aquino, a Roma.\nIl 22 dicembre 1990 \u00e8 stato ordinato presbitero per la Fraternit\u00e0 sacerdotale dei missionari di San Carlo Borromeo, dal cardinale Ugo Poletti.\nIn seguito ottiene il dottorato in teologia pastorale presso la Pontificia Universit\u00e0 Lateranense, con una tesi sui cattolici in Siberia. Nel 1993 si reca in Russia, dove svolge tutta la sua missione pastorale. Dal 2006 fino al settembre 2007 \u00e8 rettore del Seminario Maggiore \u00abMaria Regina degli Apostoli\u00bb di San Pietroburgo.\nAppartenente al movimento di Comunione e Liberazione, di cui \u00e8 stato per vari anni responsabile nella Federazione Russa, \u00e8 stato vicario generale della Fraternit\u00e0 sacerdotale dei missionari di San Carlo Borromeo al fianco del fondatore don Massimo Camisasca.\nMinistero episcopale.\nIl 21 settembre 2007 papa Benedetto XVI lo nomina arcivescovo metropolita della Madre di Dio a Mosca; succede a Tadeusz Kondrusiewicz, nominato arcivescovo metropolita di Minsk-Mahil\u00eb\u016d. Il 28 ottobre successivo riceve l'ordinazione episcopale, nella cattedrale dell'Immacolata Concezione a Mosca, dall'arcivescovo Tadeusz Kondrusiewicz, coconsacranti il vescovo Joseph Werth e l'arcivescovo Antonio Mennini. Durante la stessa celebrazione prende possesso dell'arcidiocesi.\nIl 29 giugno 2008 riceve il pallio dallo stesso pontefice, nella basilica di san Pietro in Vaticano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1348741", "revid": "648716", "url": "https://it.wikipedia.org/wiki?curid=1348741", "title": "Effetto Barnett", "text": "L'effetto Barnett consiste nella magnetizzazione di un corpo ferromagnetico che ruota uniformemente intorno a un asse.\nFu scoperto nel 1909 da Samuel Jackson Barnett. Il suo opposto \u00e8 l'effetto Einstein-de Haas in base al quale un corpo ferromagnetico sospeso, se magnetizzato, inizia a ruotare."}
{"id": "1348742", "revid": "1504506", "url": "https://it.wikipedia.org/wiki?curid=1348742", "title": "Elenco dei duchi di Baviera", "text": ""}
{"id": "1348745", "revid": "729019", "url": "https://it.wikipedia.org/wiki?curid=1348745", "title": "Aeroporto B\u0103l\u021bi-Citt\u00e0", "text": "Aeroporto di B\u0103l\u021bi-Citt\u00e0 (\"Aeroportul B\u0103l\u021bi-Ora\u0219\" ) \u00e8 un aeroporto regionale situato a B\u0103l\u021bi, Moldavia.\nAssieme all'aeroporto Internazionale di B\u0103l\u021bi-Leadoveni costituisce uno dei due snodi aeroportuali della citt\u00e0 moldava.\nGeografia.\nL'aeroporto della B\u0103l\u021bi-Citt\u00e0 \u00e8 situato direttamente nella citt\u00e0 di B\u0103l\u021bi, al relativo bordo orientale (distretto \"Autogara de Nord\"). Questo aeroporto \u00e8 facilmente e rapidamente raggiungibile con la linea 1, 10 minuti del filobus dal centro urbano."}
{"id": "1348746", "revid": "110157", "url": "https://it.wikipedia.org/wiki?curid=1348746", "title": "Restless (Within Temptation)", "text": "Restless \u00e8 il primo singolo della gruppo musicale olandese Within Temptation, pubblicato nel 1997. Il brano \u00e8 la prima traccia dell'album \"Enter\".\nPer il singolo non \u00e8 stato girato alcun video."}
{"id": "1348747", "revid": "599013", "url": "https://it.wikipedia.org/wiki?curid=1348747", "title": "Aeroporto Balti-Citt\u00e0", "text": ""}
{"id": "1348755", "revid": "767487", "url": "https://it.wikipedia.org/wiki?curid=1348755", "title": "Contea di White (Arkansas)", "text": "La contea di White, in inglese White County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 67.165 abitanti. Il capoluogo di contea \u00e8 Searcy.\nStoria.\nLa contea di White fu costituita nel 1835."}
{"id": "1348764", "revid": "547034", "url": "https://it.wikipedia.org/wiki?curid=1348764", "title": "Rip It Up/Jailhouse Rock", "text": "Rip It Up/Jailhouse Rock \u00e8 il primo singolo di Adriano Celentano con Eraldo Volont\u00e8 and His Rockers, pubblicato in Italia nel 1958.\nTracce.\nLato A\nLato B\nStoria.\nQuando Celentano vinse il 1\u00ba \"Festival del rock italiano\" al Palaghiaccio di Milano, tra il pubblico \u00e8 presente il discografico Walter Guertler, che gli propone un contratto discografico per una delle sue etichette, la Music, che poi pubblicher\u00e0 nella primavera del 1958 le prime incisioni di Celentano: tutte cover di brani di rock'n'roll americani, usciti su quattro singoli, poi raccolti in due extended play, di scarso successo.\nIl primo di questi singoli conteneva due classici del rock'n'roll: sul lato A \"Rip It Up\", scritta da John Marascalco e Robert Blackwell e portata al successo sia da Bill Haley &amp; His Comets che da Little Richard nel 1956 e, sul lato B, un successo dell'anno successivo di Elvis Presley, \"Jailhouse Rock\", scritta da Jerry Leiber e Mike Stoller.\nIn seguito Celentano reinterpret\u00f2 queste due canzoni in molti suoi spettacoli, soprattutto \"Rip it up\", che nel 1979 verr\u00e0 anche inserita nel doppio disco dal vivo Me, live!.\nQuesti due brani, insieme ai due del successivo singolo, \"Blueberry hill\" e \"Tutti frutti\", costituirono il primo EP di Celentano, pubblicato sempre dalla Music (EPM 10123)."}
{"id": "1348769", "revid": "767487", "url": "https://it.wikipedia.org/wiki?curid=1348769", "title": "Contea di Woodruff", "text": "La contea di Woodruff, in inglese Woodruff County, \u00e8 una contea dello Stato dell'Arkansas, negli Stati Uniti. La popolazione al censimento del 2000 era di 8.741 abitanti. Il capoluogo di contea \u00e8 Augusta.\nStoria.\nLa contea di Woodruff fu costituita nel 1862."}
{"id": "1348771", "revid": "465169", "url": "https://it.wikipedia.org/wiki?curid=1348771", "title": "Stadio del Littorio", "text": "Lo stadio del Littorio era un impianto sportivo sorto nel 1927 nella delegazione di Cornigliano Ligure a Genova. \nConcepito solo per il gioco del calcio, era di modello inglese e poteva contenere al massimo 15.000 spettatori.\nFu appositamente costruito durante gli anni della dittatura fascista per ospitare le gare interne de La Dominante; in seguito fu il terreno di gioco anche di Liguria, Sampierdarenese e Corniglianese. Nel complesso vi si disputarono 11 campionati di serie A, 5 di serie B ed uno di serie C. Fu il teatro della scalata della Sampierdarenese dalla terza alla massima serie, culminata con la promozione del 1933-34, del miglior piazzamento nella Serie A 1938-39 e della promozione dalla serie cadetta del 1940-41.\nDanneggiato dagli eventi bellici, fu parzialmente recuperato ed utilizzato come campo di allenamento dalla Sampdoria nei primi anni di attivit\u00e0. Fu intitolato al portiere Valerio Bacigalupo nel 1950, prima di essere definitivamente demolito nel 1958: sul sito \u00e8 stata poi costruita la rimessa degli autobus dell'AMT di via Giovanni d'Acri.\nNei mesi estivi era sede di spettacoli operistici."}
{"id": "1348773", "revid": "453686", "url": "https://it.wikipedia.org/wiki?curid=1348773", "title": "Desiderio (abate)", "text": ""}
{"id": "1348791", "revid": "1543377", "url": "https://it.wikipedia.org/wiki?curid=1348791", "title": "Mesoplodon traversii", "text": "Il mesoplodonte di Travers (Mesoplodon traversii) \u00e8 un cetaceo odontoceto della famiglia Ziphiidae.\nUn frammento di mascella di questa specie fu ritrovato sull'isola di Pitt (Nuova Zelanda) nel 1872, acquistato nel 1873 da Hector e descritto l'anno successivo da John Edward Gray, che la chiam\u00f2 \"Mesoplodon traversii\" in onore di Henry Hammersley Travers, il collezionista. Questa specie venne confusa inizialmente, dalla scoperta al 1878, con il mesoplodonte di Layard (Hector 1878, che infatti non consider\u00f2 mai il ritrovamento appartenente ad una specie diversa). Una calotta cranica ritrovata negli anni '50 sull'isola di White (anch'essa in Nuova Zelanda) rimase trascurata per anni, ma in seguito venne attribuita ad un mesoplodonte di Nishiwaki (Baker e van Helden 1999).\nNel 1986, una scatola cranica danneggiata venne ritrovata spiaggiata sull'isola di Robinson Crusoe (Cile), e venne descritta come appartenente ad una nuova specie, Mesoplodon bahamondi o mesoplodonte di Bahamonde. I risultati della sequenza del DNA e dei paragoni morfologici (van Helden \"et al.\" 2002) hanno mostrato che tutti e tre i resti appartengono ad una stessa specie, nota perci\u00f2 come \"M. traversii\".\nIl mesoplodonte di Travers \u00e8 considerato una delle balene pi\u00f9 rare e, fino al 2012, era una delle meno conosciute. Due esemplari, madre e piccolo, sono stati ritrovati spiaggiati in Nuova Zelanda nel 2010. Inizialmente i due esemplari furono attribuiti alla meno rara specie mesoplodonte di Gray. Solo dopo ripetute analisi DNA e gli studi condotti da Kirsten Thompson dell'Universit\u00e0 di Auckland, a distanza di due anni da ritrovamento, i due esemplari sono stati identificati come appartenenti alla specie \"M. traversii\" in un articolo pubblicato sulla rivista \"Current Biology\".\nDescrizione fisica.\nFino al ritrovamento dei due esemplari avvenuta nel 2010 in Nuova Zelanda, non sapevamo niente riguardo a questa specie, tranne l'anatomia cranica e dentaria. Ci sono alcune differenze notevoli rispetto ad altri mesoplodonti, come le dimensioni notevolmente grandi del rostro; nel complesso dovrebbe assomigliare nell'aspetto ad un mesoplodonte di Nishiwaki pi\u00f9 grande del normale, dal momento che i loro crani sono molto simili, eccetto che per le dimensioni. La caratteristica peculiare di quest'animale sono i denti molto grandi, 23\u00a0cm, dalle dimensioni simili a quelli del mesoplodonte di Layard. I denti sono pi\u00f9 grandi di quelli del Layard, ed un denticello peculiare sulla punta dei denti presente in entrambe le specie \u00e8 pi\u00f9 pronunciato nel mesoplodonte di Travers. Il nome comune inglese deriva dalla parte dei denti che si protende in vita dalle gengive, che, diversamente da quella a forma di cinghia dei mesoplodonti di Layard, ha una forma pi\u00f9 simile alla punta degli arpioni dei balenieri del XIX secolo.\nNonostante le dentature piuttosto simili, il mesoplodonte di Travers e il mesoplodonte di Layard sembrano imparentati solamente alla lontana. Le relazioni tra le due specie non sono note con certezza, dal momento che sono molto diverse morfologicamente e le informazioni provenienti dalla sequenza del DNA sono contraddittorie ed \u00e8 impossibile proporre un'ipotesi filogenetica ben fondata. A giudicare dalle dimensioni del cranio, la specie potrebbe essere lunga tra i 5 e i 5,5 metri, e forse un po' pi\u00f9 grande.\nPopolazione e distribuzione.\nQuesta specie \u00e8 stata trovata nel Pacifico orientale e occidentale, sebbene non sia stata trovata nella zona tra di essi. Considerando il fatto che gli esemplari sono andati alla deriva spinti dalle correnti oceaniche superficiali prima di depositarsi sulle spiagge, \u00e8 pi\u00f9 probabile che provengano da una zona diversa del Pacifico meridionale - forse tra l'area nordorientale della Nuova Zelanda e il Pacifico centrale - ad una latitudine intorno al tropico del Capricorno. Comunque, dal momento che non sappiamo per quanto tempo queste balene morte siano andate alla deriva prima di arenarsi, non possiamo affermare questo con certezza.\nEcologia e status.\nQuesta specie non \u00e8 mai stata vista viva, cos\u00ec non sappiamo niente sul suo comportamento. Forse non differisce da quello degli altri \"Mesoplodon\" di medie dimensioni, specie di acque profonde che vivono da sole o in piccoli gruppi e che si nutrono di cefalopodi e piccoli pesci. I giovani diventano indipendenti dalle loro madri intorno ad un anno di vita, come nella maggior parte delle balene.\nLo status di popolazione della balena dai denti a spatola \u00e8 del tutto sconosciuto, ma quasi sicuramente queste balene non sono numerose.\nEsemplari.\nIl sesso degli esemplari del XX secolo \u00e8 ignoto. Si potrebbe, per\u00f2, in teoria, svelarlo - basterebbe cercare di recuperare le sequenze del DNA del cromosoma Y. Bisogna aggiungere che il poco materiale disponibile proveniente dall'esemplare dell'isola di Pitt e dalle calotte craniche rende problematico ogni paragone anatomico diretto."}
{"id": "1348792", "revid": "92719", "url": "https://it.wikipedia.org/wiki?curid=1348792", "title": "Balena dai denti a spatola", "text": ""}
{"id": "1348793", "revid": "92719", "url": "https://it.wikipedia.org/wiki?curid=1348793", "title": "Balena dal becco di Bahamonde", "text": ""}
{"id": "1348797", "revid": "36426", "url": "https://it.wikipedia.org/wiki?curid=1348797", "title": "Cattedrale di Brasilia", "text": "La cattedrale di Brasilia (\"Catedral Metropolitana Nossa Senhora Aparecida\") nella capitale della Repubblica Federale del Brasile, \u00e8 un'opera disegnata dall'architetto Oscar Niemeyer. Il 12 settembre 1958 fu posta la prima pietra. Nel 1960 la struttura principale, consistente in un'area circolare di 70\u00a0m dalla quale si innalzano le colonne, era pronta, ed il 31 maggio 1970 venne inaugurata, con l'aggiunta dei vetri esterni trasparenti.\nDescrizione.\nQuesta struttura iperboloide \u00e8 costruita in cemento armato e con il suo tetto in vetro pare che si alzi svettando verso il cielo. Il progetto di Niemeyer della Cattedrale di Brasilia si bas\u00f2 sulla figura dell'iperboloide di rivoluzione, in cui le sezioni sono asimmetriche. Questa struttura \u00e8 il risultato dell'unione di 16 pilastri identici in cemento armato, aventi sezione iperbolica e pesanti 90 tonnellate ciascuno, che nell'intento originario rappresentano due mani in movimento verso il cielo. Nella piazza di accesso alla cattedrale si trovano quattro sculture di bronzo di tre metri di altezza, realizzate da una collaborazione di Alfredo Ceschiatti e Dante Croce, raffiguranti gli evangelisti.\nPer la sua posizione nella spianata dei ministeri (Esplanada dos Minist\u00e9rios), gran parte dei fedeli che frequentano le funzioni \u00e8 composta da turisti o da fedeli che lavorano in quella zona. "}
{"id": "1348800", "revid": "1544245", "url": "https://it.wikipedia.org/wiki?curid=1348800", "title": "Stand My Ground", "text": "Stand My Ground \u00e8 il sesto singolo del gruppo musicale olandese Within Temptation, pubblicato il 25 ottobre 2004 come anticipazione dell'album \"The Silent Force\". \u00c8, insieme ad \"Ice Queen\" e \"Mother Earth\", una delle canzoni pi\u00f9 emblematiche del gruppo, venendo eseguita, dopo la sua pubblicazione, in gran parte dei concerti tenuti dalla band."}
{"id": "1348806", "revid": "834", "url": "https://it.wikipedia.org/wiki?curid=1348806", "title": "Contee dell'Arkansas", "text": "Contee dell'Arkansas:"}
{"id": "1348807", "revid": "124619142", "url": "https://it.wikipedia.org/wiki?curid=1348807", "title": "T\u014dshir\u014d Hitsugaya", "text": " \u00e8 uno dei personaggi del manga \"Bleach\" di Tite Kubo e delle sue opere derivate. Nella serie Hitsugaya \u00e8 il capitano della Decima Divisione del Gotei 13, un gruppo di Shinigami che mantengono l'equilibrio tra il mondo dei vivi e il mondo morti e proteggono l'aldil\u00e0 conosciuto come Soul Society. Hitsugaya compare inoltre nei film d'animazione di \"Bleach\", tra cui \"\" in cui ricopre il ruolo di protagonista, nei videogiochi e negli OAV della serie.\nIl suo personaggio \u00e8 stato apprezzato dal pubblico e dalla critica. Tra i fan della serie \u00e8 ritenuto uno dei personaggi pi\u00f9 popolari, piazzandosi in alto in molti sondaggi di popolarit\u00e0, ricoprendo in una circostanza anche la prima posizione. Anche la sua Zanpakut\u014d Hyorinmaru \u00e8 stata votata come la pi\u00f9 popolare. \u00c8 doppiato da Romi Park e da Mos\u00e8 Singh nel doppiaggio italiano.\nStoria.\nHitsugaya \u00e8 nato nel Rukongai ed \u00e8 cresciuto con sua nonna e Momo Hinamori, che considera una cara amica. Iscrittosi all'accademia degli Shinigami, Hitsugaya dimostra fin da subito un talento fuori dal comune e diviene il pi\u00f9 giovane capitano nella storia della Soul Society, a capo della Decima Divisione. Durante la saga della Soul Society, Hitsugaya comincia a sospettare che Gin Ichimaru sia dietro agli strani avvenimenti che hanno condotto alla condanna di Rukia Kuchiki. Dopo la falsa morte di S\u014dsuke Aizen, Hitsugaya investiga per conto suo, scoprendo che i 46 consiglieri sono tutti deceduti. Quando Hinamori lo accusa di essere il responsabile della morte del suo capitano, Hitsugaya, pieno di rabbia, attacca Gin, che ritiene responsabile del raggiro ai danni dell'amica; lo scontro \u00e8 interrotto dal suo luogotenente Rangiku Matsumoto. Poco dopo Hitsugaya scopre Hinamori gravemente ferita per mano di Aizen e cerca quindi di ucciderlo, ma viene sconfitto in un istante.\nDopo il tradimento di Aizen, Hitsugaya \u00e8 incaricato di guidare un gruppo di Shinigami a protezione di Karakura Town dagli attacchi degli Arrancar, che Aizen ha vinto alla sua causa. Dopo aver sconfitto Luppi Antenor e aver appreso che Orihime Inoue \u00e8 stata rapita e condotta a Las Noches, Hitsugaya torna alla Soul Society per prepararsi alla battaglia contro Aizen e i suoi sottoposti. Giunto alla falsa Karakura Town, Hitsugaya ingaggia battaglia con Tia Harribel, che lo costringe a ricorrere alla sua tecnica pi\u00f9 potente: \"Hy\u014dten Hyakkas\u014d\". Lo scontro \u00e8 interrotto da Aizen che mette fuori gioco l'Arrancar e sfida apertamente tutto il Gotei 13 e i Vizard. Il giovane attacca Aizen, ma subisce l'ipnosi della Zanpakuto dell'avversario e finisce per colpire Hinamori al suo posto. Infuriato, si scaglia contro Aizen che per\u00f2 lo sconfigge con un solo colpo tagliandogli un braccio ed una gamba. In seguito alla sconfitta di Aizen, Hitsugaya si rimette in sesto e decide di allenarsi per potenziare il suo Bankai cos\u00ec da proteggere Hinamori.\nRitorna nel mondo dei vivi dopo 17 mesi per aiutare Ichigo a riottenere i suoi poteri da Shinigami sottratti dai Fullbringer. Separato dai suoi compagni, \u00e8 costretto a combattere col giovane Yukio Hans Vorarlberna, riuscendo a congelarlo e intimandogli di restituire i poteri di Ichigo. Durante l'invasione della Soul Society da parte del Vandenreich, a Hitsugaya viene rubato il Bankai dallo Stern Ritter \"I\" Cang Du. Recuperatolo durante la seconda invasione grazie ad una pillola creata da Kisuke Urahara, Hitsugaya sconfigge il suo avversario ma sviene per le ferite riportate. Viene risvegliato come zombie sotto il comando dello Stern Ritter \"Z\" Giselle Gewelle insieme a Matsumoto, Kensei Muguruma e R\u014dj\u016br\u014d \u014ctoribashi e costretto a combattere contro Mayuri Kurotsuchi. Infine Kurotsuchi riesce a prendere il controllo degli Shinigami zombificati e riporta in vita Hitsugaya e Matsumoto, accorciando tuttavia la loro durata di vita. Hitsugaya scende quindi nuovamente in campo per affrontare Yhwach e i suoi subordinati. Nell'epilogo continua a svolgere il suo compito di capitano della decima divisione.\nDescrizione.\nAspetto fisico e personalit\u00e0.\nHitsugaya \u00e8 relativamente giovane per uno Shinigami e ha pertanto l'aspetto di un bambino. \u00c8 basso, con occhi azzurri e capelli bianchi e arruffati. Indossa un \"haori\" senza maniche con una fascia verde a tracolla, tenuta ferma da una spilla rotonda a forma di stella. La fascia ha lo scopo di tenere la fodera della Zanpakuto sulla schiena.\nSebbene possa sembrare glaciale e distaccato, Hitsugaya in realt\u00e0 ha stretto un ottimo rapporto con diversi personaggi, in particolare Momo Hinamori: i due sono amici di lunga durata, tanto che non perdona chiunque le faccia del male. Ha un'espressione quasi sempre imbronciata ed \u00e8 oggetto di gag per la sua scrupolosit\u00e0 ossessionata nel compilare i documenti perennemente presenti a pile sulla sua scrivania. Essendo molto giovane e di conseguenza basso di statura, si altera moltissimo quando qualcuno non lo chiama capitano Hitsugaya, come per esempio fanno Hinamori, che lo chiama Shiro-chan per via dell'amicizia stretta da bambini, o Ichigo, che lo chiama solo T\u014dshir\u014d.\nIl capitano della Tredicesima Divisione J\u016bshir\u014d Ukitake ha una simpatia unilaterale per lui, dato che i loro nomi contengono entrambi la parola \"shiro\" (\"bianco\") e entrambi sono nati il 21 dicembre: infatti, ogni volta che lo incontra, gli regala montagne di dolci.\nPoteri e abilit\u00e0.\nNonostante la giovanissima et\u00e0, Hitsugaya \u00e8 uno degli Shinigami pi\u00f9 potenti della Soul Society e, proprio grazie al suo enorme potenziale, \u00e8 riuscito a diventare il pi\u00f9 giovane capitano del Gotei 13. La sua abilit\u00e0 viene sottolineata anche da Shunsui Ky\u014draku, il quale afferma che Hitsugaya \u00e8 un bambino prodigio che nel giro di un centinaio di anni lo superer\u00e0 sicuramente. Dispone inoltre di grande intelligenza e senso tattico.\nLa sua Zanpakut\u014d si chiama ed \u00e8 una Zanpakuto di tipo elementale, in grado di controllare l'acqua e il ghiaccio. Lo spirito di Hy\u014drinmaru ha la forma di un gigantesco drago azzurro di ghiaccio con una voce echeggiante. Lo Shikai viene rilasciato al comando , e dall'elsa della spada si protende una lunga catena che termina con una piccola lama a forma di luna crescente. Il suo potere consiste nell'abbassare la temperatura dell'acqua, rendendola ghiaccio e potendo cos\u00ec comandarlo; ogni suo fendente provoca ondate di ghiaccio che prendono la forma di un dragone. Sia il drago che la catena congelano tutto ci\u00f2 che si trova nel raggio di diversi chilometri. Hy\u014drinmaru viene definita la Zanpakut\u014d di ghiaccio pi\u00f9 potente di tutta la Soul Society. Il Bankai di Hitsugaya \u00e8 . Quando lo attiva, dalle spalle alla schiena si formano due grandi ali di ghiaccio e una lunga coda. Le gambe e le braccia vengono ricoperte dal ghiaccio fino a formare, in corrispondenza dei piedi e delle mani, zampe con artigli da rapace. Una volta attivato, il Bankai congela immediatamente eventuali ferite in modo da bloccare perdite di sangue. Daigoren Hy\u014drinmaru possiede diverse potenti abilit\u00e0, tra cui avvolgersi nelle sue stesse ali di ghiaccio per proteggersi dagli attacchi dei nemici o rigenerare il suo Bankai fin tanto che c'\u00e8 acqua nell'atmosfera. Uno degli attacchi pi\u00f9 potenti \u00e8 , che fa precipitare una quantit\u00e0 di fiocchi di neve sull'avversario e ovunque questi si posino, istantaneamente congelano assumendo la forma di un fiore.\nA causa della giovane et\u00e0 del suo possessore, inizialmente il Bankai di Hitsugaya non \u00e8 ancora completamente formato e presenta tre grandi fiori con quattro petali rosa sopra le spalle i quali scompaiono gradualmente. Alla scomparsa di tutti e dodici i petali, il Bankai si scioglie, causando danni all'utilizzatore.\nDurante il combattimento con lo Stern Ritter M \"The Miracle\", Gerard Valkyrie, Hyorinmaru raggiunge il suo stadio di maturit\u00e0 eliminando la limitazione di tempo e donando al suo possessore un aspetto pi\u00f9 maturo.\nAccoglienza.\nHitsugaya \u00e8 risultato estremamente popolare nei sondaggi di \"Weekly Sh\u014dnen Jump\" sui personaggi pi\u00f9 amati di \"Bleach\", finendo spesso nella top ten. A inizio 2008 ha anche ricoperto la prima posizione, rimpiazzando Ichigo Kurosaki che aveva precedentemente ricoperto la posizione. Hy\u014drinmaru \u00e8 stata eletta la Zanpakuto pi\u00f9 popolare in un sondaggio dedicato. In un sondaggio condotto nel 2007 dalla rivista giapponese \"Newtype\" \u00e8 stato votato il nono personaggio maschile di anime pi\u00f9 popolare. Al 28\u00ba Anime Grand Prix, Hitsugaya si classific\u00f2 ottavo nella lista dei personaggi maschili di anime pi\u00f9 popolari Per promuovere il secondo film di \"Bleach\", \"\", Tite Kubo decise di adottare la tagline provocatoria \"Execute Hitsugaya!\" in modo da sorprendere i fan. Tuttavia, quando inizi\u00f2 a ricevere una moltitudine di lettere dai fan preoccupati, si scus\u00f2 per l'equivoco.\nNumerose riviste specializzate hanno espresso apprezzamenti e critiche nei confronti del personaggio di Hitsugaya. \u00c8 stato identificato come uno dei personaggi della serie pi\u00f9 apprezzato dai fan. Carl Kimlinger di Anime News Network ha affermato che le questioni personali di Hitsugaya costituiscono alcuni dei fattori pi\u00f9 interessanti della saga della Soul Society. Riguardo al suo Bankai, il critico ne aveva inizialmente apprezzato l'animazione nell'anime, salvo poi affermare che \"lo fa apparire come un corvo blu artritico\". Ramsey Isler di IGN si \u00e8 lamentato del fatto che la prima battaglia di Hitsugaya contro un Arrancar non era molto appassionante e che il personaggio non ha avuto modo di \"riplendere\". Chris Beveridge di Mania Entertainment ha invece apprezzato la figura di Hitsugaya nella saga della falsa Karakura Town, specialmente il suo scontro con Aizen.\nIl suo ruolo in \"DiamondDust Rebellion\" \u00e8 stato apprezzato da Holly Ellingwood di Active Anime che ha ritenuto la sua storia \"coinvolgente ed intrigante\". Allo stesso modo, Chris Beveridge ha evidenziato come nel film Hitsugaya \"spicchi come un vero uomo\".\nApparizioni in altri media.\nHitsugaya appare in tutti i film tratti dalla serie. \u00c8 il protagonista del secondo film, ', in cui \u00e8 accusato di aver rubato il prezioso sigillo del re e deve misurarsi con un suo vecchio amico e rivale S\u014djir\u014d Kusaka. Per promuovere il film Tite Kubo scrisse un capitolo one-shot in cui viene rivelato come Hitsugaya ottenne i suoi poteri. Hitsugaya \u00e8 un personaggio giocante nella serie di videogiochi ', \"Bleach: Shattered Blade\" e \"Bleach: Versus Crusade\". Compare inoltre nel videogioco \"Jump Ultimate Stars\" e nel videogioco crossover \"Jump Force\" tramite contenuto DLC.\nIn \"Rock Musical Bleach\" \u00e8 interpretato da Takashi Nagayama, mentre in \"Shinsei Rock Musical Bleach Reprise\" Nagayama \u00e8 stato sostituito prima da Y\u016bya Kido e poi da Takuya Kawaharada."}
{"id": "1348808", "revid": "34060", "url": "https://it.wikipedia.org/wiki?curid=1348808", "title": "Liga Metropolitana Amateur de F\u00fatbol", "text": ""}
{"id": "1348809", "revid": "189945", "url": "https://it.wikipedia.org/wiki?curid=1348809", "title": "KControl", "text": ""}
{"id": "1348810", "revid": "1718925", "url": "https://it.wikipedia.org/wiki?curid=1348810", "title": "Mohammed Alim Khan", "text": "Anche se Bukhara era, dal 1873, un protettorato dell'Impero Russo, l'Emiro presiedeva alle relazioni internazionali del suo emirato come monarca assoluto e regn\u00f2 dal 3 gennaio 1911 al 30 agosto 1920. Mohammed Alim Khan era un discendente di Gengis Khan, l'ultimo a regnare come sovrano di una nazione.\nBiografia.\nA tredici anni fu mandato per tre anni dal padre Abd al-Ahad Khan a studiare governo e moderne tecniche militari nella citt\u00e0 di San Pietroburgo. Nel 1896, dopo aver ricevuto conferma formale come principe ereditario di Bukhara dal governo russo, torn\u00f2 in patria.\nDopo aver assistito suo padre nell'amministrazione fu nominato governatore della regione del Nasef, carica che ricopr\u00ec per i successivi dodici anni. Fu poi trasferito nella provincia settentrionale di Karmina, dove govern\u00f2 per altri due anni. Nel 1910 il padre mor\u00ec e Mohammed Alim Khan gli succedette.\nIl governo di Alim Khan cominci\u00f2 con una promessa: inizialmente dichiar\u00f2 che non si sarebbe aspettato e non avrebbe pi\u00f9 accettato alcun dono e viet\u00f2 ai suoi ufficiali di chiedere tangenti e di imporre tasse grazie alla propria autorit\u00e0. Col tempo, per\u00f2, l'atteggiamento dell'emiro nei confronti di corruzione, tangenti e salari statali cambi\u00f2. Il conflitto tra tradizionalisti e riformisti fin\u00ec con la vittoria dei primi e l'esilio dei secondi a Mosca o a Kazan'. Si pensa che Alim Khan, inizialmente favorevole a modernizzazione e riforme, avesse successivamente capito che in caso di effettiva attuazione delle riforme non ci sarebbe stato posto per lui o per i suoi discendenti come sovrani e per tale motivo si fosse spostato su posizioni pi\u00f9 tradizionaliste, al pari dei suoi predecessori.\nUno dei pi\u00f9 importanti scrittori tagiki, Sadriddin Ayni, scrisse vivaci resoconti della vita sotto l'emiro. Una delle sue opere \u00e8 intitolata \"I carnefici di Bukhara\" (\"Jallodon-i Bukhara\": Sadriddin era stato frustato per aver parlato tagico).\nAlim Khan \u00e8 stato l'unico sovrano Manghit ad aggiungere il titolo di califfo al suo nome.\nQuando l'Unione Sovietica annesse Bukhara nel 1920 e venne proclamata la Repubblica sovietica di Bukhara, l'emiro fugg\u00ec in esilio in Afghanistan dove mor\u00ec, a Kabul, nel 1944.\nVita privata.\nSpos\u00f2 nell'aprile del 1902 sua cugina, la figlia di Seyyid Akram Khan, ed ebbe da lei due figli:\nEbbe inoltre due figli dalle numerose concubine che risiedevano nel suo harem:"}
{"id": "1348811", "revid": "34060", "url": "https://it.wikipedia.org/wiki?curid=1348811", "title": "Federazione calcistica uruguaiana", "text": ""}
{"id": "1348812", "revid": "34060", "url": "https://it.wikipedia.org/wiki?curid=1348812", "title": "Asociaci\u00f3n Uruguaya de F\u00fatbol", "text": ""}
{"id": "1348814", "revid": "71155", "url": "https://it.wikipedia.org/wiki?curid=1348814", "title": "Mohamed Alim Khan", "text": ""}
{"id": "1348816", "revid": "1005847", "url": "https://it.wikipedia.org/wiki?curid=1348816", "title": "Luigi Fera", "text": "Biografia.\nFigura di primo piano nella vita culturale nella Cosenza di fine Ottocento (avvocato penalista di successo, docente di filosofia al liceo classico \"Bernardino Telesio\", membro dell'Accademia Cosentina di cui divenne giovanissimo segretario perpetuo, redattore capo del settimanale anticlericale \"La Lotta\"), massone, venne eletto sindaco di Cosenza nel 1900 e deputato nel collegio di Rogliano nel 1904. \"D'intesa con Giolitti nel febbraio 1908 aveva affossato la mozione Bissolati per il divieto dell'insegnamento del catechismo nella scuola elementare\" .\nDopo essere stato per oltre un decennio all'opposizione radicale, fu nominato ministro delle poste dal 1916 al 1919 nel governo Boselli (18 giugno 1916 al 30 ottobre 1917) e nel governo Orlando (30 ottobre 1917 al 23 giugno 1919) e Ministro di grazia e giustizia dal 1920 al 1921 nel governo Giolitti V (15 giugno 1920 al 4 luglio 1921).\nDeputato del Partito Democratico Sociale Italiano, dopo un appoggio iniziale al Governo Mussolini nel periodo immediatamente successivo alla marcia su Roma (1922), nel 1924 si ritir\u00f2 dall'attivit\u00e0 politica esercitando la professione di avvocato a Roma."}
{"id": "1348822", "revid": "45775", "url": "https://it.wikipedia.org/wiki?curid=1348822", "title": "Currying", "text": ""}
{"id": "1348826", "revid": "709565", "url": "https://it.wikipedia.org/wiki?curid=1348826", "title": "Sakura (Tsubasa RESERVoir CHRoNiCLE)", "text": " \u00e8 un personaggio immaginario della serie \"Tsubasa RESERVoir CHRoNiCLE\", creata dalle CLAMP.\nIl personaggio di Sakura, come spiega Yuko in \"xxxHOLiC\", non \u00e8 altro che il clone di un altro personaggio di \"Tsubasa\", la Principessa Sakura (il cui vero nome \u00e8 Tsubasa). Nelle vicende del manga, Sakura torna indietro nel tempo, dove sposa il clone di Shaoran Li, prendendo il nome Sakura Li. I due hanno un figlio, che chiamano \"Shaoran\" (il cui vero nome \u00e8 anch'esso Tsubasa).\nStoria.\nSakura incontr\u00f2 inizialmente Shaoran nel suo palazzo reale, quando il re Reed Clow invit\u00f2 l'archeologo Fujitaka, nonch\u00e9 padre adottivo di Shaoran, per discutere sulle rovine del regno.\nPersonalit\u00e0.\nLa personalit\u00e0 di Sakura \u00e8 generalmente di carattere passivo, soprattutto a causa della perdita della memoria, che la porta spesso ad essere stanca, sia fisicamente che mentalmente. Ad ogni modo, attraverso la serie, Sakura riesce a diventare pi\u00f9 forte e indipendente. Come sottolinea Shaoran, Sakura cerca sempre di aiutare il gruppo, facendo sempre il possibile nelle sue condizioni.\nNel manga si pu\u00f2 notare il cambiamento della sua personalit\u00e0 quando il clone di Shaoran l'abbandona. Come Sakura dice a Fay, non importa quanto i due Shaoran erano simili, perch\u00e9 lei non ancora conosce quello vero. I capitoli successivi mostrano Sakura vestita con abiti gotici."}
{"id": "1348828", "revid": "15756", "url": "https://it.wikipedia.org/wiki?curid=1348828", "title": "Chelmon rostratus", "text": "Chelmon rostratus, conosciuto comunemente come pesce farfalla dal rostro \u00e8 un pesce d'acqua salata, appartenente alla famiglia Chaetodontidae.\nDistribuzione e habitat.\nQuesto pesce \u00e8 diffuso nell'oceano Indo-Pacifico e nel Mar Rosso. Abita le barriere coralline e i bassi fondali fangosi, da 0 a 25 m.\nDescrizione.\nIl pesce farfalla dal rostro si presenta con un lungo muso a pinzetta, una fronte molto alta, cos\u00ec come il dorso, e un ventre relativamente convesso. La pinna dorsale inizialmente \u00e8 bassa, per poi allargarsi, specularmente alla pinna anale, all'attaccatura della pinna caudale. La livrea \u00e8 interessante: su un fondo bianco-argenteo 4 fasce verticali gialle orlate di nero scendono dal profilo dorsale (anch'esso giallo e nero): la prima attraversa l'occhio mentre l'ultima presenta in alto un ocello nero orlato d'azzurro e una chiazza allungata centrale bianca. La radice della coda \u00e8 nera, mentre la pinna caudale bianca. Le pinne pettorali sono trasparenti, le ventrali gialle e bianche. \nRaggiunge una lunghezza di 18 cm.\nRiproduzione.\n\u00c8 oviparo.\nAlimentazione.\nSi nutre di crostacei, che cerca tra i coralli e le rocce col lungo muso a forma di pinzetta.\nAcquariofilia.\nQuesto pesce \u00e8 un ospite molto conosciuto e diffuso negli acquari di barriera, anche se \u00e8 piuttosto sensibile alle variazioni ambientali e chimiche dell'acqua. Si consiglia solo ad acquariofili esperti.\nIn cattivit\u00e0 \u00e8 molto ricercato come rimedio naturale contro l'infestante Aiptasia mutabilis, di cui si ciba."}
{"id": "1348829", "revid": "106195967", "url": "https://it.wikipedia.org/wiki?curid=1348829", "title": "Parco Ibirapuera", "text": "Il parco Ibirapuera (in portoghese \"Parque do Ibirapuera\") \u00e8 il maggiore parco urbano della citt\u00e0 di San Paolo, Brasile.\nConsta di una vasta area a scopo di svago, sport o semplicemente per camminare, oltre che ad essere un centro congressi.\nLa sua importanza per San Paolo \u00e8 comparabile a quella del Central Park a New York City.\nSorge nel parco l'Obelisco della rivoluzione costituzionale del 1932 scolpito dall'italiano Galileo Emendabili.\nInaugurato nel 1954 per il 400\u00ba anniversario della citt\u00e0 con edifici disegnati dal famoso architetto Oscar Niemeyer e paesaggi concepiti dal designer Roberto Burle Marx, il parco Ibirapuera copre un'area di circa due chilometri quadrati."}
{"id": "1348834", "revid": "729019", "url": "https://it.wikipedia.org/wiki?curid=1348834", "title": "Catagnana", "text": "Catagnana \u00e8 una localit\u00e0 della frazione montana Sommocolonia del comune di Barga in provincia di Lucca posta lungo la strada che da Barga conduce a Castelvecchio Pascoli e a Sommocolonia. Dalla localit\u00e0 trae il nome un'altra contrada della citt\u00e0 di Barga: Ponte di Catagnana.\nStoria.\nAnticamente il piccolo paese era conosciuto come \"\"Vico di Catagnana\", scritto anche \"Catignana\" o \"Catugnano\". La prima traccia storica del Canonico Magri (1881) riporta la frase che esso consisteva in un gruppo di \"cinque o sei case\".\nA Catagnana sono almeno tre le chiese dedicate a San Regolo, il patrono: l'ultima fu benedetta il 1\u00ba settembre 1864.\nUn modo di dire locale, riferito a chi \u00e8 solito abusare di bevande alcoliche e cibo, per esortarlo alla moderazione (la regola), cos\u00ec afferma: \"Omo, tra Sommo e Barga c'\u00e8 Catagnana con San Regolo: passaci a far visita\"\".\nLa piccola piazza dietro la chiesa, \u00e8 stata inaugurata il 25 luglio 2004."}
{"id": "1348835", "revid": "121306738", "url": "https://it.wikipedia.org/wiki?curid=1348835", "title": "Tee (idraulica)", "text": "In idraulica, un raccordo a T - all'inglese, tee (pronunciato \"ti\") - \u00e8 un elemento di tubazione avente tre porte. \nIl nome deriva dalla configurazione pi\u00f9 semplice, in cui due porte sono sulla stessa linea, mentre la terza \u00e8 su di un asse ruotato di 90\u00b0 rispetto alla linea precedente. Il tee realizza una confluenza di due flussi in uno solo o la partizione di un flusso in due distinti.\nFabbricazione.\nI Tee possono essere ottenuti in vari modi:"}
{"id": "1348837", "revid": "1745361", "url": "https://it.wikipedia.org/wiki?curid=1348837", "title": "Cottura a vapore", "text": "La cottura a vapore \u00e8 una tecnica di cucina con cui si evita il contatto diretto tra l'acqua ed il cibo da cuocere. Il sistema permette inoltre di rinunciare all'impiego di olio o altre sostanze grasse. Le pietanze vengono adagiate su una superficie permeabile, ad es. provvista di aperture (cestino di metallo, ripiano di bamb\u00f9 etc.), sotto la quale si trova il fondo della pentola con uno strato di acqua allo stato liquido.\nGrazie alla copertura si instaura nella pentola una circolazione di aria e vapore grazie alla quale si cuoce il cibo. In linea di massima con la cottura a vapore si raggiungono temperature leggermente inferiori a quelle generate con la cottura tradizionale. Merita un discorso a parte la cottura a vapore praticata con l'ausilio della pentola a pressione.\nIl sistema \u00e8 diffuso in tutto il mondo. In particolare \u00e8 popolare in Asia, dove vengono usati pure apparecchi elettrici appositamente concepiti (ad esempio per il riso). Anche il piatto tradizionale del Nordafrica, il cuscus, prevede una cottura al vapore ed un recipiente apposito (due pentole sovrapponibili ad incastro, quella superiore col fondo bucherellato), denominata cuscussiera. In Europa \u00e8 usuale che il metodo venga utilizzato per le verdure.\nCuocere a vapore offre alcuni vantaggi rispetto alla lessatura, in quanto, oltre al minor uso di grassi, \u00e8 pi\u00f9 difficile che vengano disperse le sostanze aromatiche e nutritive (ad esempio i sali minerali o le vitamine idrosolubili), per diluizione, nell'acqua (che spesso viene scartata). D'altro canto, diverse pietanze non possono essere preparate a vapore: la carne grassa, ad esempio, necessita di temperature relativamente alte, che non sempre possono essere generate con questo sistema; per il pesce, invece, la cottura a vapore \u00e8 considerata un buon sistema. Da tener presente che alcune verdure e legumi al termine della cottura presentano una consistenza differente da quella che si ottiene con altre tecniche di cottura, e pertanto potrebbero non soddisfare i gusti di qualcuno.\n\u00c8 importante, usando questa tecnica, scegliere il giusto livello dell'acqua: se \u00e8 troppo alto, c'\u00e8 il pericolo che con il contatto tra cibo ed acqua le sostanze nutritive ed aromatiche vadano disperse; se \u00e8 troppo basso, potrebbe accadere che tutta l'acqua finisca per evaporare prima che la cottura sia compiuta."}
{"id": "1348846", "revid": "17654", "url": "https://it.wikipedia.org/wiki?curid=1348846", "title": "Contratto sinallagmatico", "text": ""}
{"id": "1348847", "revid": "113757", "url": "https://it.wikipedia.org/wiki?curid=1348847", "title": "Universit\u00e0 di San Marino", "text": ""}
{"id": "1348850", "revid": "339392", "url": "https://it.wikipedia.org/wiki?curid=1348850", "title": "Risoluzione dell'ONU", "text": ""}
{"id": "1348851", "revid": "291713", "url": "https://it.wikipedia.org/wiki?curid=1348851", "title": "Nicolas Hayek", "text": "\u00c8 stato il cofondatore ed inventore dell'orologio pi\u00f9 venduto al mondo, lo Swatch. \u00c8 stato il presidente del The Swatch Group nella sede centrale di Bienne.\nBiografia.\nHayek nasce da padre libanese di religione cristiana e da madre americana, nel nord del Libano. \nOriginalmente dirige una societ\u00e0 di consulenza, incaricata da un gruppo di banchieri svizzeri di sorvegliare la liquidazione delle societ\u00e0 svizzere ASUAG e SSIH, produttrici di orologi. Credendo che l'industria manifatturiera svizzera di orologi sarebbe potuta rimanere competitiva nel mercato solo con una ristrutturazione, riorganizza e fonde insieme le due societ\u00e0 nel 1983, fondando la Swatch. Nel 1986 diviene Presidente del \"Board of Directors\" e Direttore Generale del The Swatch Group, svolgendo un ruolo decisivo nel rilancio del gruppo Swatch e delle relative sottomarche di orologi.\nHayek \u00e8 stato inoltre il fondatore e Presidente della Hayek Engineering Inc., con sede a Zurigo.\nHa ricevuto il titolo \"honoris causa\" di laurea in legge ed economia all'Universit\u00e0 di Neuchatel nel 1996 e all'Universit\u00e0 di Bologna nel 1998.\nNel 2007 Hayek \u00e8 stato valutato la 237\u00aa persona pi\u00f9 ricca al mondo, con una ricchezza personale valutata intorno ai 3,2 miliardi di dollari americani.\nMuore ad 82 anni a causa di un arresto cardiaco."}
{"id": "1348855", "revid": "2182250", "url": "https://it.wikipedia.org/wiki?curid=1348855", "title": "Hamilton Watch Company", "text": "La Hamilton \u00e8 una nota azienda americana produttrice di orologi da polso di lusso fondata nel 1892 a Lancaster, in Pennsylvania, Stati Uniti d'America, nota per la sua esclusivit\u00e0 e per la sua specifica realizzazione di movimenti automatici.\nNel 1974 Hamilton \u00e8 stata acquistata dall'SSIH (Soci\u00e9t\u00e9 Suisse pour l'Industrie Horlog\u00e8re), e dal 1983 \u00e8 parte dello Swatch Group con sede a Bienne in Svizzera.\nStoria.\nLa Hamilton Watch Co. venne fondata nel 1892 a Lancaster, citt\u00e0 della Pennsylvania e inizi\u00f2 la sua produzione di orologi da tasca che godettero fin da subito di una buona fama, fino a richiamare l'attenzione dalla prima compagnia ferroviaria statunitense per cui la Hamilton produsse il \"Broadway Limited\", modello iconico della maison che divenne celebre con il nome di \"Watch of Railroad Accuracy\" (orologi di precisione ferroviaria) proprio per la fornitura alle prime compagnie di ferrovie americane che, adottando gli orologi della Hamilton, migliorarono la loro precisione e limitarono gli incidenti, molto frequenti all'epoca.\nNel 1908 la Hamilton commercializz\u00f2 il primo modello di orologio da tasca studiato per il pubblico femminile, il Lady Hamilton. Fino ad allora, le donne utilizzavano modelli maschili riadattati secondo il proprio gusto.\nDurante la prima guerra mondiale, la Hamilton diventa fornitore ufficiale dell'Esercito degli Stati Uniti d'America. Grazie ad un orologio Hamilton, il Generale John Pershing organizz\u00f3 gli spostamenti delle truppe americane, dando forza alla fama dell'Azienda.\nSempre in prima linea nelle attivit\u00e0 pionieristiche, \"Hamilton\" riforn\u00ed dal 1918 i piloti delle linee aeree postali da Washington a New York, nonch\u00e9 i fratelli Piccard nella loro escursione aerostatica ai confini della stratosfera e l'ammiraglio Richard Evelyn Byrd nella sua spedizione nell'Antartide.\nNegli anni 20, la Hamilton assorbe una grande industria orologiera: la Illinois. Una Casa fondata nel 1870, a Springfield (Illinois), che godeva della reputazione di essere la pi\u00f9 grande fabbrica degli orologi pi\u00f9 precisi d\u2019America dell'800. Sfruttando la maggiore tecnologia della Illinois, la Hamilton vendeva orologi dal doppio marchio come linea di lusso e commercializzando orologi con riserva di carica. Alla fine degli anni 50, il marchio Illinois venne abbandonato per motivi di ristrutturazione commerciale.\nTra il 1920 e il 1930, la Casa si ciment\u00f2 a produrre orologi art dec\u00f2, anticipando i tempi e le mode, con materiali all'avanguardia, segnando ancora la storia dell'orologeria, con modelli come il Coronado o lo Spur, conquistando nel 1928, la squadra campione degli Yankees col modello Piping Rock.\nNei primi anni trenta la \"Hamilton\" apr\u00ec una Scuola di Alta Orologeria; nasce il calibro 982 e altri due modelli che hanno fatto epoca: il Duo Dial Seckron del 1936 e l'Otis del 1938.\nDurante il periodo del secondo conflitto mondiale la Hamilton, non commercializz\u00f2 pi\u00f9 i suoi prodotti, in quanto la produzione fu esclusivamente dedicata alle forze armate, visto che fu nuovamente fornitore ufficiale dell'esercito americano. Personaggi militari di spicco come l'ammiraglio Byrd e il Generale John Pershing indossarono una versione dello storico modello \"Khaki\", prodotto in 1 milione di esemplari; per la US Navy venne realizzato in 9.800 esemplari e consegnato prima del D-Day, il Marine Chronometer, considerato il miglior orologio mai prodotto in America.\nDopo gli anni bellici alcuni modelli di orologi vennero realizzati anche in varianti istituzionali per le principali compagnie aeree americane della quale la Hamilton divenne fornitore ufficiale: la TWA, la United Airlines, la Eastern, la Northwest Airlines.\nNel 1957, venne introdotto sul mercato il primo calibro elettrico chiamato \u201c500\u201d che and\u00f2 ad animare il famoso modello \u201cVentura\u201c, dove i contenuti tecnici e stilistici, segnarono un'epoca. Il brevetto su questo calibro elettronico risale al 1952, ma lo sviluppo richiese diversi anni prima di essere commercializzato.\nIl Ventura debutta con una cassa asimmetrica in oro a 14 carati disegnata da Richard H. Arbib (1917\u00a0\u20131995) e nel 1960 viene perfezionato il calibro 500 con l'introduzione del 505, che andava a migliorare la fragilit\u00e0 del bilanciere alimentato dalla batteria. \"Ventura\", il primo orologio elettrico al mondo, ottenne un grande successo grazie a Elvis Presley, che lo indoss\u00f2 nel corso delle riprese di \"Blue Hawaii\"; con questo modello la Hamilton divenne la prima casa produttrice di orologi da polso a batteria. A partire da quegli stessi anni la Hamilton utilizz\u00f2 movimenti automatici della casa svizzera Buren, nota anche oltreoceano e che si distinse per realizzare calibri automatici sempre pi\u00f9 sottili come i \"1000\" e il \"1001\", con riserve di carica di alcuni giorni. Nel 1971 la Hamilton acquist\u00f2 la B\u00fcren SA e, modificando il movimento \"1281\" a 30 rubini della stessa Buren, produsse il celebre movimento \"Intramatic\", in seguito nuovamente modificato e prodotto ancora oggi.\nAltri celebri personaggi che contribuirono al successo della maison furono il presidente degli Stati Uniti Gerald Ford che volle in regalo un modello Pulsar, Roger Moore nei panni di James Bond in \"Vivi e lascia morire\" e Stanley Kubrick, che nel film 2001 Odissea nello spazio, volle un orologio Hamilton fatto apposta per il film. Il modello Pulsar \u00e8 tornato in produzione nel 2020 con il nome PSR, una versione che utilizza tecnologie attuali come LCD riflettenti ed OLED a emissione.\nMolte sono state le comparse di orologi Hamilton in pellicole cinematografiche: \"Die Hard\", \"Ocean's Eleven\", \"Men in Black\", \"Independence Day\", \"\", \"Spider-Man 2\", \"I fantastici 4\", \"Superman\", \"Interstellar\", \"Tenet\", \"Thirteen Days\", per citarne alcuni.\nNel corso degli anni ottanta del Novecento la Hamilton entr\u00f2 a far parte del Gruppo SMH di propriet\u00e0 della famiglia Hayek, che in seguito prese il nome dell'attuale colosso orologiero Swatch Group e che comprende anche altri prestigiosi marchi come Omega, Breguet, Rado, Tissot e Longines.\nLa Hamilton \u00e8 uno dei marchi di settore pi\u00f9 prestigiosi nel panorama mondiale ed \u00e8 equipaggiato con movimenti svizzeri ETA, alcuni dei quali realizzati in esclusiva, ed \u00e8 sponsor e cronometrista ufficiale di molti eventi aeronautici internazionali, tra cui la Red Bull Air Race, l'EAA Air Venture Oshkosh (USA), considerato come il pi\u00f9 grande evento al mondo del settore e il Free Flight World Masters in Francia.\nTra i modelli pi\u00f9 famosi sicuramente compare la collezione Khaki, nelle versioni Field, Aviation e Navy. Gli orologi della serie Khaki Aviation sono utilizzati e assegnati a piloti militari e di pattuglie acrobatiche di molti stati del mondo quali USA, Canada, Spagna, Corea, Olanda.\nKhaki Field Titanium Far Cry\u00ae\ufe0f, \nNel 2021, Hamilton lancia sul mercato il modello Khaki Field Titanium Far Cry\u00ae, segnatempo sviluppato in concomitanza della\u00a0collaborazione con Ubisoft all\u2019interno del videogioco Far Cry 6.\u00a0Hamilton quindi oltre al cinema entra per la prima volta nel mondo dei videogiochi ed \u00e8 la prima azienda orologiera a sviluppare un orologio che ha un ruolo attivo dentro il videogioco stesso. "}
{"id": "1348857", "revid": "1861950", "url": "https://it.wikipedia.org/wiki?curid=1348857", "title": "Air Madagascar", "text": "Soci\u00e9t\u00e9 Nationale Malgache de Transports A\u00e9riens S.A., operante come Air Madagascar, \u00e8 una compagnia aerea con sede ad Antananarivo, Madagascar. \u00c8 la compagnia aerea di bandiera del Madagascar che opera servizi per l'Europa, l'Asia e le vicine destinazioni delle isole dell'Africa e dell'Oceano Indiano dalla sua base principale, l'aeroporto di Antananarivo-Ivato ad Antananarivo. Gestisce anche una vasta rete di rotte domestiche.\nLa compagnia \u00e8 stata costituita nel 1947 per alimentare i voli di Transports A\u00e9riens Intercontinentaux e Air France e, dopo l'indipendenza del Madagascar, \u00e8 diventata la compagnia aerea nazionale. Inizialmente operava solo voli nazionali, ma ha visto un'espansione alla fine degli anni '60 e '70, quando ha iniziato i voli internazionali verso destinazioni come Francia e Sudafrica.\nNegli anni 2010, la compagnia aerea \u00e8 stata oggetto di misure di privatizzazione fallite. Queste sono ora in sospeso e la compagnia aerea in perdita \u00e8 di propriet\u00e0 in maggioranza del governo malgascio.\nNell'ottobre 2021, Air Madagascar, posta in amministrazione controllata, si fonder\u00e0 con la sua controllata Tsaradia per rilanciare e diventare Madagascar Airlines.\nStoria.\nI primi anni.\nAir Madagascar venne costituita nel marzo 1947 da Transports A\u00e9riens Intercontinentaux (TAI) per alimentare i voli di TAI e Air France. La compagnia aerea inizi\u00f2 le operazioni con due Douglas DC-3 e sei de Havilland D.H.89 Dragon Rapides. Nel 1957, TAI e \"Messageries Maritimes\" acquisirono quote della compagnia aerea e nel 1958 un terzo DC-3 fu aggiunto alla flotta. Nel 1961, il governo malgascio, Air France e TAI riorganizzarono la compagnia. Nell'aprile 1961, venne ribattezzata Madair e divenne la compagnia di bandiera della nuova repubblica indipendente. Il 23 agosto 1961, lo status di \"Soci\u00e9t\u00e9 Nationale Malgache des Transports A\u00e9riens\" venne approvato con un decreto. Il 20 ottobre 1961, fu inaugurato il servizio Antananarivo-Parigi, via Gibuti, con un Douglas DC-7 affittato dalla TAI. La Soci\u00e9t\u00e9 Nationale Malgache des Transports A\u00e9riens, MADAIR, venne formalmente istituita il 13 novembre 1961, con un capitale circolante di 400 milioni di franchi CFA, 447 dipendenti e una flotta composta da due Douglas DC-4, sette DC-3 e quattro Dragon Rapides. Il governo deteneva il 20%, Air France il 44% e TAI il 36%, e il governo aveva la possibilit\u00e0 di aumentare la propria partecipazione a circa il 65%.\nIl 1\u00ba gennaio 1962 Madair inizi\u00f2 i servizi in circa 58 punti in Madagascar e il 14 ottobre il nome della compagnia aerea fu cambiato in Air Madagascar, a causa di un'immagine negativa del nome Madair. Nel 1962, Air Madagascar trasport\u00f2 103.000 passeggeri, 7.500 tonnellate di merci e 375 tonnellate di posta e vol\u00f2 per una distanza di 2.400.000 chilometri (1.500.000 mi). Il 31 dicembre 1962, la compagnia fu ribattezzata Soci\u00e9t\u00e9 Nationale Malgache des Transports A\u00e9riens - Air Madagascar. Un DC-3 della compagnia aerea si schiant\u00f2 a Farafangana il 15 luglio 1963, uccidendo cinque persone. I voli per le Isole Comore con i DC-4 iniziarono nel 1963. Il 14 maggio 1963, il governo malgascio aument\u00f2 il proprio capitale sociale a 460 milioni di franchi CFA e la sua partecipazione dal 20 al 30,44%.\nL'era dei jet.\nNell'ottobre 1963, la compagnia firm\u00f2 un accordo con Air France, che vedeva Air Madagascar iniziare un servizio per Parigi, via Gibuti, nel luglio 1964 con un Boeing 707, dipinto con la livrea di Air Madagascar, e operato da equipaggi di Air France. Nel 1965, il Dragon Rapide cominciarono a essere sostituito da velivoli leggeri, principalmente Piper, e nel 1966 fu ordinato un Nord 262. Il 19 luglio 1967, un DC-4 di Air Madagascar, su un volo di linea da Antananarivo a Tamatave e Diego Suarez, si schiant\u00f2 dopo il decollo dall'aeroporto internazionale di Ivato, uccidendo 42 persone, tra cui Albert Sylla, il ministro degli Esteri malgascio. La compagnia aerea inizi\u00f2 i voli di linea per Roma nel 1968 e acquist\u00f2 il suo primo Boeing 737-200 nel settembre 1969. L'aereo veniva manutenuto dalla South African Airways e, il 15 ottobre, Air Madagascar inizi\u00f2 i voli verso Johannesburg e a dicembre verso Dar es Salaam e Nairobi via Majunga.\nNel 1971 furono acquisiti quattro Twin Otter di de Havilland Canada, consentendo alla compagnia aerea di ritirare alcuni DC-3 che furono trasferiti all'esercito malgascio. Nel 1972, la compagnia aerea operava 737 sui voli nazionali per Tamatave, Nosy Be, Diego Suarez e Sambava, consentendo il ritiro di due DC-4. Un secondo 737 fu consegnato nel dicembre 1972, vedendo l'espansione delle rotte e delle frequenze sulla rete della compagnia aerea. Nell'aprile 1974, il servizio con i 737 fu esteso a Mananjary, Tul\u00e9ar e Fort Dauphin. Alla fine degli anni '70, i servizi per Johannesburg furono sospesi a causa dell'apartheid in Sud Africa. Nel 1979, la compagnia aerea acquist\u00f2 il suo primo aeromobile a fusoliera larga quando fu consegnato un Boeing 747-200B Combi, con la manutenzione gestita da Air France. All'inizio del 1986 la compagnia aerea si un\u00ec alla International Air Transport Association e nello stesso anno ordin\u00f2 l'ATR 42 per sostituire gli HS 748, che erano stati consegnati alla compagnia aerea nel gennaio 1980. I servizi per Johannesburg ripresero nel 1990. Nel 1994, la compagnia aerea prese in leasing un Boeing 737-300 da ILFC, consegnato il 12 settembre ed introdotto sulle rotte da Antananarivo a Johannesburg, Comore, Mauritius, Nairobi, Riunione e Seychelles. Air Madagascar perse il monopolio sui voli interni nel 1995, quando il governo liberalizz\u00f2 il mercato, anche se emersero pochi concorrenti. I voli per Monaco e Roma iniziarono nel 1996.\nNel settembre 1997, la compagnia aerea ordin\u00f2 altri tre ATR 42 con consegne previste a ottobre. I servizi per Singapore vennero lanciati nell'ottobre 1998 e poi sospesi nel 2002.\nTentativi di privatizzazione.\nNell'ambito dei piani di riorganizzazione per prepararla alla privatizzazione, nel gennaio 1998 la compagnia aerea annunci\u00f2 che avrebbe sostituito il Boeing 747-200 Combi con un Boeing 767-300ER. La compagnia aerea acquis\u00ec un nuovo 767-300ER dalla Boeing con data di consegna nell'aprile 1999 e prese in leasing un altro esemplare da GE Capital Aviation Services nel marzo 1998. I piani governativi per la privatizzazione della compagnia aerea nel 1999 a un consorzio che includeva Air France furono sospesi quando la Banca Centrale del Madagascar non pag\u00f2 i debiti a Exim Bank per il Boeing 747.\nNel 2002, Lufthansa Consulting si aggiudic\u00f2 un contratto di gestione con Air Madagascar, al fine di migliorare l'efficienza della compagnia e renderla un'impresa attraente per la privatizzazione. I creditori, nel novembre 2002, accettarono di condonare met\u00e0 dei debiti della compagnia e riprogrammarono il resto per i tre anni successivi. A causa della crisi politica, la prima met\u00e0 del 2001 vide un calo del 66% del traffico passeggeri e del 71% del trasporto merci, che danneggi\u00f2 i ricavi della compagnia aerea. La compagnia aerea riprese i voli per Parigi da Antananarivo il 27 aprile 2003, subentrando a Blue Panorama Airlines che aveva operato per suo conto dall'inizio della crisi.\nIl primo ATR 72 \u00e8 stato consegnato alla compagnia aerea il 14 novembre 2005; il secondo \u00e8 stato consegnato alla compagnia aerea al Dubai Air Show poche settimane dopo.\nIl 17 giugno 2009, la compagnia aerea ha introdotto voli senza scalo tra Nosy Be e Parigi.\nNel 2011 Air Madagascar \u00e8 stata inserita nell'elenco dei vettori aerei vietati nell'Unione Europea per problemi di sicurezza con la vecchia flotta di Boeing 767-300, spingendo cos\u00ec la compagnia aerea a noleggiare un Boeing 777-200 dalla EuroAtlantic Airways per i voli verso la Francia.\nNel 2012 \u00e8 stato raggiunto un accordo con Air France per il noleggio a lungo termine (ACMI o Aircraft Crew Maintenance and Insurance) di 2 Airbus A340-300 in eccedenza. Il primo aereo (F-GLZL) \u00e8 stato consegnato nell'aprile 2012 ed era originariamente pilotato da equipaggi di Air France (ora di Air Atlanta Icelandic), e il secondo aereo (F-GLZT) \u00e8 arrivato nel luglio 2012. Nonostante abbiano rispettivamente 14 e 12 anni e una discutibile efficienza del carburante, questi aeromobili hanno consentito ad Air Madagascar di riprendere i voli verso l'Europa con i propri colori e con un servizio migliore.\nIdentit\u00e0 aziendale.\nPropriet\u00e0.\nAl 2019, la compagnia aerea \u00e8 controllata a maggioranza dallo stato malgascio (89,56%), con altri azionisti come ARO (una compagnia di assicurazioni) (5,53%), SONAPAR (o Soci\u00e9t\u00e9 Nationale de Participations, la societ\u00e0 di partecipazione nazionale del governo) (2,53%), Air France (1,65%), NY Havana (0,32%) e staff (0,39%).\nTrend.\nNel 2018 e negli anni precedenti, Air Madagascar ha subito pesanti perdite, richiedendo il sostegno del governo per continuare a volare.\nDestinazioni.\nAl 2021, Air Madagascar offre voli internazionali verso Cina, Comore, Francia, Kenya, Mauritius, Mayotte, La Riunione e Thailandia, oltre a voli interni verso varie destinazioni in Madagascar.\nAccordi di codeshare.\nAl 2021, Air Madagascar ha accordi di codeshare con le seguenti compagnie aeree:\nFlotta.\nFlotta attuale.\nA dicembre 2021 la flotta di Air Madagascar \u00e8 cos\u00ec composta:\nRinnovamento.\nDurante la met\u00e0 degli anni 2000, Air Madagascar stava cercando di rinnovare la propria flotta. I due vecchi Boeing 737-200 (consegnati nuovi alla compagnia aerea nel 1970), che avevano un'et\u00e0 media di 36,7 anni, furono demoliti nel 2006 e sostituiti dai pi\u00f9 moderni Boeing 737-300. La compagnia aerea ha quindi sostituito i suoi quattro Boeing 767-300ER e un Boeing 767-200ER con un Boeing 777-200ER. Il 777, tuttavia, \u00e8 stato sostituito con due Airbus A340-300 in wet lease da Air France da marzo 2012.\nFlotta storica.\nAir Madagascar operava in precedenza con i seguenti aeromobili:"}
{"id": "1348862", "revid": "547034", "url": "https://it.wikipedia.org/wiki?curid=1348862", "title": "Petriolo (Valdera)", "text": "Petriolo era un borgo nei pressi di Ponsacco, in Toscana.\nQuesto paese, di cui attualmente porta il nome un oratorio situato fra Ponsacco e l'Era, \u00e8 menzionato in due carte dell'Arch. Arciv. Lucchese del 23 agosto 986 e del 17 febbraio 1197. Quest'ultima \u00e8 un rogito scritto a Ponsacco, ed esemplato da Bonaventura di Appiano dai rogiti del fu Opizzone notaio, di lui padre, col quale Salimbene del fu Bandino dona alla sua sposa Palmeria figlia di Rinaldo la met\u00e0 dei suoi beni, nell'atto stesso in cui confessa di aver ricevuto in dote un pezzo di terra con casa indivisa posta nei confini di Camugliano, e altre terre situate nei confini di Petriolo.\nQua si trovava la chiesa di S. Andrea a Petriolo. Essa fu posta sotto il piviere di Appiano nel registro delle chiese della Diocesi di Lucca del 1260.\nA questo Petriolo di Ponsacco richiamano i diplomi concessi dagl'Imperatori Federico I (1164), Arrigo VI (1192), Ottone IV (1209), Federico II (1220) e Carlo IV (1354) che confermarono alla Repubblica di Pisa le giurisdizioni e privilegi sopra i paesi del suo contado, fra i quali e nominato anche Petriolo di Ponsacco. Finalmente si ricorda questo Petriolo nel trattato di pace fatto a Pisa il 17 febbraio 1285 (stile comune) fra il conte Ugolino di Donoratico come potest\u00e0 e capitan generale del Comune di Pisa ed i nobili Opezzinghi di Calcinaia dei quali ivi si descrive il distretto giurisdizionale che arrivava sino a Appiano e a Petriolo.\nNel luglio del 1362 si ritir\u00f2 il Marchese Bonifacio Lupi, dopo che la Repubblica Fiorentina gli lev\u00f2 il comando di un esercito inviato contro i Pisani per sostituire in suo luogo il capitano generale Ridolfo da Varano che il Marchese aspett\u00f2 nel borghetto di Petriolo."}
{"id": "1348873", "revid": "599013", "url": "https://it.wikipedia.org/wiki?curid=1348873", "title": "L\u00e9o (calciatore 1975)", "text": "Caratteristiche tecniche.\nGioca solitamente in difesa sulla fascia sinistra.\nCarriera.\nDebutt\u00f2 da professionista nel 1996 con l'Americano, squadra di Rio. L'anno successivo si trasfer\u00ec alla squadra paulista dell'Uni\u00e3o S\u00e3o Jo\u00e3o. Due stagioni dopo venne ceduto al Palmeiras: in sei mesi, per\u00f2, l'allenatore Luiz Felipe Scolari non lo fece mai scendere in campo.\nIl Santos mise gli occhi su di lui: nel luglio 2000 L\u00e9o divenne cos\u00ec parte della squadra \"santista\", guadagnandosi tra l'altro la prima convocazioni nella Nazionale brasiliana (contro il ) e prendendo parte alla Confederations Cup 2001. Nel 2002 il Santos, che poteva vantare in rosa campioni come Robinho, Diego, Elano e Renato, conquist\u00f2 il Campionato brasiliano. L'anno dopo la squadra raggiunse la finale di Coppa Libertadores, mentre nel 2004 ci fu di nuovo la vittoria nel campionato nazionale.\nAll'inizio del 2005 L\u00e9o part\u00ec alla volta dell'Europa, firmando un contratto di tre anni per giocare nel . Nello stesso anno vinse con la \"Sele\u00e7\u00e3o\" la Confederations Cup 2005. Nella stagione 2005-2006, anche grazie al suo supporto in difesa, il Benfica raggiunse i quarti di finale di Champions League. Durante il campionato 2006-2007, i tifosi del Benfica lo nominarono come miglior calciatore della squadra.\nLasci\u00f2 il Benfica il 14 gennaio 2009 e torn\u00f2 in Brasile, per giocare nel Santos.\nNel 2014 si \u00e8 ritirato dal calcio giocato."}
{"id": "1348879", "revid": "105725572", "url": "https://it.wikipedia.org/wiki?curid=1348879", "title": "Honda EZ-9", "text": "L'Honda EZ-9, commercializzato su alcuni mercati anche con la denominazione Honda EZ90 Cub, \u00e8 un motoscooter-cross prodotto dalla casa giapponese dal 1991 al 1996.\nA met\u00e0 tra una moto da cross e uno scooter, \u00e8 riconducibile alla categoria trial o pit bike.\n\u00c8 prodotto dalla Honda e nasce con la cilindrata 90 cm\u00b3.\nStoria.\nL'EZ-9 (acronimo di Easy-nine \"facile-nove\") fu presentato al Salone di Tokyo del 1990 con la classica colorazione bianco, rosso blu.\nIl suo impiego \u00e8 generalmente limitato a percorsi fuoristradistici e come mezzo ausiliario interno a spazi delimitati e non aperti alla normale circolazione. Per alcuni anni \u00e8 stato utilizzato dai commissari delle competizioni motoristiche internazionali, quale mezzo di collegamento tra i paddock ed il bordo pista.\nIn Italia l'EZ-9, lo si pu\u00f2 trovare con il nome \"Honda Cub\", immatricolato con la sigla Z5 ed una cilindrata abbassata a 49cc. Questo \u00e8 avvenuto per ovviare a tutte le procedure legali per l'immatricolazione, poich\u00e9 il motorino originale ha una cilindrata superiore (90\u00a0cm\u00b3) a quella consentita (49\u00a0cm\u00b3) quindi la sigla con il numero 9 viene eliminata e viene dato nome Cub."}
{"id": "1348883", "revid": "1632387", "url": "https://it.wikipedia.org/wiki?curid=1348883", "title": "The Hammering Process", "text": "The Hammering Process \u00e8 il quinto album in studio dei Living Sacrifice, pubblicato nel 2000.\nIl disco.\nDopo i primi tre album, che furono rispettivamente thrash, death e grind, la band \"cambia\" ancora genere continuando il metalcore iniziato sul precedente \"Reborn\". La formazione muta per\u00f2 in modo radicale: il chitarrista Bruce Fitzhugh si era gi\u00e0 dato ad aggredire il microfono nel precedente Cd, rispetto al quale per\u00f2 escono i fratelli Truby (basso e chitarra), sostituiti dal axeman Rocky Gray e da Arthur Green, ed in pi\u00f9 innestano un percussionista, Matthew Putman, accanto a Lance Garvin, unico reduce insieme a Fitzhugh dello schieramento primigenio.\nL'album parte con \"Flatline\", composizione chiusa da un assolo e seguita da \"Bloodwork\", dove fanno la loro comparsa, all'interno di un complesso teso, sia clean vocals in backing che polifonie abbaianti. In \"Local vengeance killing\" troviamo ancora un buon lavoro dietro alle pelli.\nSiamo a \"Altered life\", e il lavoro percussionistico continua quello cominciato nel precedente brano. \"Hand of the dead\" \u00e8 il preludio a \"Burn the end\", track che si pu\u00f2 immaginare idealmente composta tanto in piena Rift Valley che nell'Agor\u00e0 ateniese per come riesce ad amalgamare trivialit\u00e0 marasmatica e clean evocativi, oscure progressioni opethiane e minimalit\u00e0 dark. Seguono \"Masterpiece\", \"Hidden\" e \"Perfect\". Chiude \"Conditional\" in ricordo dei tempi che furono death, e nonostante torni presto catartico core, non disdegna break thrash solistici."}
{"id": "1348890", "revid": "98464", "url": "https://it.wikipedia.org/wiki?curid=1348890", "title": "Camugliano", "text": "Camugliano \u00e8 una frazione del comune italiano di Ponsacco, nella provincia di Pisa, in Toscana.\nGeografia fisica.\nVi si trovava una grandiosa tenuta, la quale, insieme con Ponsacco, diede il titolo di marchesato alla famiglia Niccolini di Firenze. La sua chiesa parrocchiale (S. Frediano) Diocesi di San Miniato, gi\u00e0 di Lucca, Compartimento di Pisa. La tenuta e distretto di Camugliano confina, a settentrione, con Ponsacco e, a occidente, con Capannoli.\nL'area collinare in cui sorge la frazione si trova alla confluenza dalle acque dei fiumi Cascina ed Era.\nStoria.\nDi Camugliano si ha notizia gi\u00e0 nel 980, in quanto citata in un atto di enfiteusi.\nSuccessivamente, la parrocchia S. Pietro a Camugliano, che risultava come dipendenza della distrutta pieve di S. Marco in Sovigliana (negli anni 1170, 1171, 1180 e 1181), venne ridotta a villa dal vescovo di S. Miniato.\nBench\u00e9 siano poco chiari i domini ai quali dovesse essere stata assoggettata, si sa che Camugliano, nel corso del XII secolo, era parte dei possedimenti della Badia di Carisio sul Roglio, come \u00e8 attestato da due bolle di Lucio III e Clemente III.\nA causa delle guerre con i fiorentini, il castello di Camugliano fu depredato nel dicembre del 1313, poi arso e infine, nel 1345, distrutto dai soldati di Luchino Visconti. In seguito a ci\u00f2, la parrocchia di S. Pietro a Camugliano fu aggregata a quella di Ponsacco. Ma nel 1586 Matteo Botti, dopo averne acquistato la tenuta, vi edific\u00f2 un oratorio dedicandolo a S. Frediano. Esso fu eretto in chiesa parrocchiale, con breve del vescovo di Lucca del 29 marzo 1581.\n\u00c8 da quel periodo che cominci\u00f2 a ripopolarsi, anche grazie ad intervenute opere di bonifica. Si pensa che le prime opere di edificazione in citt\u00e0 siano stati ordinati dal duca Alessandro de' Medici, il di cui successore la don\u00f2 al nobile fiorentino Giuliano Gondi, dal quale fu poi ceduta, nel 1568, a Matteo di Giovanni Battista Botti. Questi don\u00f2 Camugliano a Cosimo II, con rogito del 25 dicembre 1615. Finalmente Ferdinando II, con un atto del 23 settembre 1637, alien\u00f2 sia la villa che la tenuta al marchese Filippo Niccolini per il prezzo di 50.000 scudi."}
{"id": "1348892", "revid": "199745", "url": "https://it.wikipedia.org/wiki?curid=1348892", "title": "Aconitum vulparia", "text": ""}
{"id": "1348893", "revid": "92723", "url": "https://it.wikipedia.org/wiki?curid=1348893", "title": "Lancia sacra", "text": "La lancia sacra (in tedesco \"Heilige Lanze\") \u00e8 uno dei simboli pi\u00f9 importanti del Sacro Romano Impero, una delle pi\u00f9 significative reliquie del Medioevo ed uno dei pi\u00f9 preziosi tra i tesori della corona imperiale austriaca oggi conservati.\nLa lancia sacra oggi all'Hofburg di Vienna.\nLa lancia sacra \u00e8 oggi custodita nella \"Schatzkammer\" dell'Hofburg di Vienna, con il numero di inventario XIII 19. Quella che si presenta ai visitatori \u00e8 la parte superiore di una lancia alata di 50,7\u00a0cm. L'asta, originariamente in legno, \u00e8 andata perduta. Sulla lama \u00e8 applicata una sezione a forma ovale, lunga 24\u00a0cm e larga nel punto massimo 1,5\u00a0cm, in cui \u00e8 inserito un sottile pezzo di ferro (la cd. \"spina\") ornamentale, mancante della parte inferiore. La \"spina\" \u00e8, secondo la tradizione, uno dei Sacri Chiodi della croce di Cristo e, anche se la leggenda stessa \u00e8 stata pi\u00f9 volte criticata, segni di alcune ageminature a forma di croce sulla parte inferiore della lama potrebbero indicare l'inserimento di particelle di chiodi.\nLa lama \u00e8 rotta. Ma doveva esserlo gi\u00e0 prima dell'anno 1000, perch\u00e9 nella copia fatta realizzare da Ottone III ed ora a Cracovia, \u00e8 stata inserita anche una riproduzione della spina. Il punto di rottura \u00e8 stato rivestito da una triplice fasciatura, in ferro, poi argento e infine oro. Sulla banda d'argento si legge la seguente iscrizione latina, fatta incidere da Enrico IV tra il 1084 e il 1105:\nLa banda d'oro, invece, realizzata per conto di Carlo IV, ha la seguente iscrizione:\nLa lancia sacra nel Medioevo.\nLa storia della lancia sacra comincia nel X secolo: Liutprando di Cremona, nella sua \"Antapodosis\", riferisce che la lancia era stata donata dal conte Sansone (egli accec\u00f2 di suo pugno e tagli\u00f2 la lingua al giudice del palazzo di Pavia Gezone, ricevendo in cambio la carica di conte palatino nel 929) al proprio re d'Italia Rodolfo II di Borgogna. Essa venne a sua volta donata da Rodolfo a Enrico I l'Uccellatore attorno al 925; Enrico venne a sapere che in essa erano incastonate i quattro chiodi della Santa Croce, disposte a forma di croce, e la volle per s\u00e9. Dapprima mand\u00f2 dei messaggeri chiedendo di vendergli la lancia, ma Rodolfo rifiut\u00f2 l'offerta. Enrico pass\u00f2 quindi alle minacce giurando di devastare il suo regno: Rodolfo quindi accett\u00f2 e consegn\u00f2 personalmente la lancia ad Enrico; questo gli don\u00f2 quindi dell'oro e dell'argento e una parte rilevante del ducato di Svevia.\nProbabili origine e significato.\nLa lancia sacra appartiene alla tradizione delle spade e lance magiche ed invincibili dell'immaginario e della mitologia germanica. All'epoca della \"Renovatio Imperii\", del resto, erano ancora vive numerose tradizioni pre-cristiane, come attestato anche dai cronisti della battaglia di Lechfeld, che religiosamente contrariati, descrivono come pagani i festeggiamenti che ne seguirono.\nCi\u00f2 considerato, per\u00f2, completamente cristiana \u00e8 la considerazione che ebbe da parte degli imperatori e il ruolo che le venne assegnato. La lancia era il simbolo dell'invincibilit\u00e0 che l'imperatore derivava dall'essere il legale rappresentante di Cristo sulla terra. Confermava cos\u00ec il ruolo quasi sacerdotale che la carica imperiale rivestiva, conformemente alle concezioni degli Ottoni e dei Salii.\nPer rafforzare tale elemento, era per\u00f2 necessario anche un suo collegamento con la storia sacra o quella dei martiri. Dapprima fu allora identificata con la lancia di San Maurizio, celebre condottiero della legione Tebea, martirizzato sotto Massimiano. Attraverso questo, non era cos\u00ec escluso che la lancia poteva essere passata per le mani di Costantino, cosa che acquistava certo rilevanza nella propaganda imperiale. E infatti come lancia di San Maurizio \u00e8 denominata nella iscrizione sulla fasciatura d'argento inseritavi da Enrico IV.\nLa sua importanza come reliquia ed il suo collegamento con la storia sacra fu connessa per\u00f2 sopra ogni altra cosa alla presenza, al suo interno, di un chiodo della croce di Cristo. Agli inizi probabilmente si trattava solo di una particella di questo, ma successivamente si parl\u00f2 \"tout court\" di un intero chiodo. \u00c8 probabile che questa leggenda fosse nata nel momento in cui si inser\u00ec la spina nel punto di rottura della lancia. Quando Ottone III fece omaggio delle copie ai re di Polonia ed Ungheria, ne fece prendere del materiale (per trasmettere parte della forza della Lancia anche alle copie), ed \u00e8 forse in questa occasione che avvenne la rottura della lancia.\nIn questa maniera, dunque, la lancia aveva un doppio significato: simboleggiava un'origine sacerdotale (direttamente da Cristo) ed imperiale (da Costantino). Carlo IV volle confermare questo stato di \u201cdoppia reliquia\u201d dal papa, ottenendo anche la proclamazione di una giornata festiva in suo onore (Festa della Sacra Lancia e del Chiodo della Croce), che fu celebrata nel 1354 per la prima volta, e in quell'occasione venne applicata la terza fasciatura in oro.\nAgli inizi del XIII secolo, ad ogni modo, la cancelleria papale ormai qualificava la lancia come \"lancia di Longino\", e da questo momento si cominci\u00f2 ad identificarla in questa maniera. La differenza tra le due versioni non deve essere stata all'epoca irrilevante, ma non abbiamo attestazioni pi\u00f9 sicure di una controversia.\nLa lancia di Longino.\nLa lancia sacra venne dunque presto identificata, in ambiente cristiano e romano, come la lancia del legionario che trafisse il corpo di Cristo per accertarsi della morte. Non \u00e8 per\u00f2 questa l'unica lancia sacra che venne assimilata a quella di Longino.\nLe cronache della Prima crociata ci parlano infatti di una \"lancia sacra di Antiochia\": gi\u00e0 l'apostolo Giuda Taddeo dal Golgota avrebbe portato con s\u00e9 in Armenia la lancia di Longino, che avrebbe lasciato nel monastero di Geghard (40 chilometri a sud ovest di Erevan) da lui fondato (ma in realt\u00e0 del IV secolo). Nel 1250 il monastero prese infatti il nome di Geghardavank (\"Monastero della sacra lancia\"), ed ancora oggi si chiama cos\u00ec.\nAnche san Luigi IX, che durante le crociate port\u00f2 con s\u00e9 molte reliquie, identific\u00f2 una di queste con la lancia di Longino. E ancora, nel 1492 il sultano Bajazeth regal\u00f2 a papa Innocenzo VIII parte di una Lancia che qualific\u00f2 espressamente come lancia di Longino, conquistata, si disse, a Costantinopoli nel 1453.\nQuest'ultima venne identificata con la parte inferiore della reliquia di Luigi IX. Se questa \u201clancia papale\u201d \u00e8 oggi ancora custodita a San Pietro in Vaticano, la lancia di San Luigi, conservata nella Sainte-Chapelle, and\u00f2 distrutta durante la Rivoluzione francese.\nRichard Wagner.\nNella sua opera \"Parsifal\", Richard Wagner identifica la sacra lancia con due armi che appaiono nel poema medievale \"Parzival\" di Wolfram von Eschenbach, una lancia sanguinante nel castello del Graal e la lancia che ha ferito il re Pescatore. La trama dell'opera racconta la decadenza dei cavalieri del graal come conseguenza della perdita della lancia e il suo recupero ad opera di Parsifal, che ricostituisce cos\u00ec la salute e la potenza originaria dei cavalieri diventando egli stesso re del graal. Per Wagner il sangue che sgorga dalla punta della lancia \u00e8 quello del Salvatore trafitto - anche se Cristo non viene mai nominato nell'opera - che brama ricongiungersi con quello che si manifesta nello stesso Graal.\nIl rinnovarsi del mito nel XX secolo.\nQuando venne fondato il Secondo Impero (1870-1919) grazie all'opera infaticabile di Otto von Bismarck, per dichiarata volont\u00e0 di questo e dei sovrani prussiani, non ci doveva essere alcun riferimento ad una presunta continuit\u00e0 con il Primo Impero (\"Heiliges R\u00f6misches Reich\"), anzi andava presentato, per motivi di opportunit\u00e0 politica, come entit\u00e0 autonoma (cosa che del resto era). Per questo motivo nonostante la riscoperta in quel tempo delle antiche leggende germaniche e del culto del Medioevo, la leggenda della lancia sacra di Ottone non venne ripresa.\nTorn\u00f2 invece attuale durante il nazionalsocialismo, conformemente al sogno della Grande Germania (cio\u00e8 dell'unit\u00e0 politica di tutti i popoli di lingua tedesca). Adolf Hitler infatti, nel rifondare l'impero (\"Drittes Reich\"), si volle presentare come il continuatore di Ottone I, compreso il ruolo di condottiero della guerra contro i barbari dell'est. Per questo fece riportare la reliquia (scevra ormai d'ogni significato cristiano) da Vienna nuovamente a Norimberga, il centro principale del Partito Nazista; ivi venne provvisoriamente collocata nella chiesa di santa Caterina (dove fu allestito un vero e proprio santuario mistico-esoterico) e presentata come simbolo della sacralit\u00e0 della missione germanica e ricollegandovi nuovamente un mito di invincibilit\u00e0.\nL'invincibilit\u00e0 non venne tuttavia garantita. Dopo la disfatta di Stalingrado, venne portata in un bunker blindato sotto l'antica fortezza di Norimberga, ma dopo i terribili bombardamenti della citt\u00e0 del 13 ottobre 1944 se ne persero le tracce. Qualche giorno dopo l'occupazione della citt\u00e0 da parte degli alleati, avvenuta il 20 aprile 1945, in un'operazione di recupero guidata dal generale Patton, la Lancia sacra fu rinvenuta, e nel 1946, infine, fu riportata a Vienna, dove tuttora si trova.\nStudi recenti hanno dimostrato che la lancia \u00e8 stata realizzata tra il VII e VIII secolo, si tratta quindi di un importante reperto medievale, non \u00e8 per\u00f2 plausibile che sia appartenuta a Longino.\nLa sua fama nei racconti popolari oggi.\nCome gi\u00e0 descritto, grande era il mito che avvolgeva la lancia nel Medioevo e, per quanto la sua storia fosse interamente sviluppata da regnanti cristiani e connotata di elementi assolutamente ortodossi, molto vi era di precedente, e molto vi giocavano le antiche leggende di spade e lance magiche, che assicuravano l'invincibilit\u00e0. Il mito del Graal, del resto, o di Parsifal affondano nella stessa tradizione. Diverso \u00e8 per\u00f2 il successo della leggenda nei vari paesi.\nNei paesi germanici ed anglosassoni.\nIn Germania e nei paesi anglosassoni la fama della lancia sacra \u00e8 ancora viva, anche se soprattutto per l'interesse mostratovi da Hitler. In ambiente tedesco e austriaco, \u00e8 addirittura diffusa la voce popolare in base alla quale la lancia sacra conservata a Vienna non sarebbe altro che una copia realizzata negli Stati Uniti d'America, dove invece, nascosta da segreto militare, sarebbe conservata la vera lancia originale. Questo perch\u00e9 essa a tutt'oggi garantirebbe l'invincibilit\u00e0.\nIn Italia.\nIn Italia, come in molti Paesi del mondo, invece, la fama della lancia sacra si confonde con quella ben pi\u00f9 famosa della lancia di Longino. Ma, come si evince dalla storia, ben diverse sono le vicende delle numerose lance di Longino, e non stupisce certo che in ambiente franco-italiano la lancia di Longino per antonomasia fosse quella papale. L'interesse, insomma, per il simbolo del Sacro Romano Impero non supera, se si escludono ambienti di specialisti o di appassionati di storia medioevale, quello che occupano le reliquie in generale, ben diversamente da quello che avviene con il Graal o altre leggende."}
{"id": "1348895", "revid": "767487", "url": "https://it.wikipedia.org/wiki?curid=1348895", "title": "The Best, the Rest, the Rare", "text": "The Best, the Rest, the Rare \u00e8 una raccolta del gruppo power metal tedesco Helloween, pubblicata nel 1991."}
{"id": "1348905", "revid": "641883", "url": "https://it.wikipedia.org/wiki?curid=1348905", "title": "Zhou Cheng", "text": "Re Cheng era giovane quando sal\u00ec al trono. Suo zio, l'arciduca Zhou Gong (o Duca di Zhou), temeva che le forze Shang avrebbero potuto ribellarsi contro la possibile ascesa al trono di un sovrano cos\u00ec giovane. Divenne quindi sovrano e supervision\u00f2 gli affari interni per parecchi anni. Zhou Gong stabil\u00ec la capitale orientale a Luoyang, e pi\u00f9 tardi sconfisse una rivolta guidata dai fratelli di Re Cheng. Re Cheng stabil\u00ec pi\u00f9 tardi i confini della Dinastia Zhou sconfiggendo parecchie trib\u00f9 barbariche assieme allo zio Zhou Gong."}
{"id": "1348910", "revid": "76261", "url": "https://it.wikipedia.org/wiki?curid=1348910", "title": "Schnauzer (razza canina)", "text": ""}
{"id": "1348912", "revid": "61051", "url": "https://it.wikipedia.org/wiki?curid=1348912", "title": "Campionato mondiale di calcio femminile 2003", "text": "Il Campionato mondiale di calcio femminile 2003, quarta edizione ufficiale della manifestazione, si \u00e8 disputato negli Stati Uniti d'America dal 20 settembre al 12 ottobre 2003. Il campionato venne vinto dalla Germania, che super\u00f2 in finale la Svezia grazie al golden goal di Nia K\u00fcnzer.\nOriginariamente, il torneo si sarebbe dovuto disputare in Cina, ma il 3 maggio 2003 ne venne improvvisamente deciso lo spostamento in un'altra nazione a causa dello scoppio dell'epidemia di SARS nel paese asiatico. Il 26 maggio 2003 la FIFA assegn\u00f2 l'organizzazione del torneo agli Stati Uniti che aveva gi\u00e0 ospitato la precedente edizione, e si ritenne che potessero essere in grado di organizzare al meglio il torneo nel poco tempo restante prima dell'inizio previsto per il mese di ottobre. Inoltre, gli organizzatori puntavano all'interesse generato dal torneo per poter salvare la lega professionistica statunitense di calcio femminile, la Women's United Soccer Association, dalla scomparsa. A compensare la revoca dell'organizzazione del torneo, la FIFA assegn\u00f2 alla Cina l'organizzazione dell'edizione 2007.\nA causa della riassegnazione del torneo a pochi mesi dall'inizio programmato, la FIFA e la federazione statunitense furono costrette a rivedere la programmazione degli incontri. Nella fase a gironi, similmente a quanto gi\u00e0 fatto nell'edizione 1999, nove doppie partite vennero programmate nello stesso stadio una al termine dell'altra. Si dovette, inoltre, abbandonare la pratica moderna di programmare gli incontri finali della fase a gironi in simultanea: nei gruppi A e D le partite finali vennero disputate come due doppi incontri nello stesso stadio, mentre le partite finali dei gruppi B e C vennero programmate in simultanea in due citt\u00e0 diverse, ma con una partita del gruppo B in ogni citt\u00e0 seguita da una partita del gruppo C. Anche i quattro quarti di finale vennero programmati come due doppi incontri, cos\u00ec come le due semifinali.\nCitt\u00e0 e stadi.\nSei stadi furono scelti per ospitare le gare della competizione.\nQualificazioni.\nLa FIFA annunci\u00f2 la distribuzione dei posti per le sei federazioni per la definizione delle 16 squadre nazionali partecipanti al campionato mondiale 2003:\nFase a gironi.\nIl sorteggio dei gruppi avvenne il 17 luglio 2003 presso l'Home Depot Center a Carson."}
{"id": "1348917", "revid": "1505830", "url": "https://it.wikipedia.org/wiki?curid=1348917", "title": "Banca Commerciale Sammarinese", "text": "La Banca Commerciale Sammarinese \u00e8 stata una banca della Repubblica di San Marino nata a Domagnano il 27 marzo 2000. In amministrazione straordinaria dal 28 ottobre 2011 con disposizione dell'Autorit\u00e0 di Vigilanza della Banca Centrale della Repubblica di San Marino, il 24 febbraio 2012 ha ceduto tutti i rapporti ad Asset Banca S.p.A. a sua volta posta nel 2017 in liquidazione coatta amministrativa.\nStoria.\nNell'ambito di un'indagine complessa avviata dalla magistratura nel 2014 sul \"conto Mazzini\" aperto da tempo nella banca, emergono profondi legami tra il mondo affaristico, gli ambienti bancari e il governo di San Marino. Una Tangentopoli sammarinese in cui finiranno coinvolti 8 ex segretari di Stato e 5 ex Capitani reggenti. Nel giugno 2017 le condanne in primo grado.\nLa revoca alle autorizzazioni all'esercizio bancario erano state revocate dalla Banca centrale sammarinese nell'aprile 2015."}
{"id": "1348918", "revid": "1431409", "url": "https://it.wikipedia.org/wiki?curid=1348918", "title": "Le colline hanno gli occhi 2", "text": "Le colline hanno gli occhi 2 (\"The Hills Have Eyes 2\") \u00e8 un film horror slasher del 2007, diretto da Martin Weisz.\n\u00c8 il sequel del film del 2006 \"Le colline hanno gli occhi\", rifacimento dell'omonimo film cult del 1977.\nPer aiutare alla riuscita nel botteghino, la Fox Atomic Comics ha pubblicato una versione a fumetti intitolata \"The Hills Have Eyes: The Beginning\" il giorno del debutto cinematografico.\nIl film \u00e8 stato immesso nel circuito cinematografico statunitense il 23 marzo 2007, e in quello italiano l'11 maggio dello stesso anno.\nTrama.\nIl film si apre con una donna imprigionata che viene uccisa da un mutante, Papa Hades appena dopo aver partorito un bambino nato morto. Si aprono cos\u00ec i titoli di testa, nei quali viene descritto la sparizione della famiglia Carter in un'area nota come \"Settore 16\". Due settimane pi\u00f9 tardi, l'esercito statunitense organizza alcune ricerche per uccidere i mutanti, oramai considerati una seria minaccia, e sul posto viene costruito un impianto elettrico che funge da centro operativo per coordinare le operazioni e inviare i risultati. Due scienziati intenti a riprendere le tracce di radioattivit\u00e0 presenti nella zona vengono massacrati e il colonnello Lincoln Redding, nel tentativo di uccidere i colpevoli, viene infilzato e lanciato da una collina.\nLa scena si sposta in un campo d'addestramento della Guardia Nazionale degli Stati Uniti che replica le strade di Kandahar. Qui fanno apparizione i militari Sarge, sergente e comandante della squadra, Amber, Napoleon, Missy, Crank, Delmar, Stump, Spitter e Mickey. L'addestramento fallisce a causa degli errori dell'intero gruppo. La squadriglia si sposta quindi al centro visto all'inizio del film, che ora risulta abbandonato. Insospettiti dalla strana calma e da un messaggio radio che sembra provenire da un superstite sulla collina, i soldati vi si dirigono, lasciando Napoleon e Amber a stazionare la zona del centro in caso di aiuto.\nMentre Sarge e i suoi uomini sono giunti a met\u00e0 del tragitto, Mickey cade in una fossa procurandosi una distorsione ad una caviglia, cos\u00ec si vede costretto a ritornare alla centrale per medicarsi. Intanto, mentre Napoleon \u00e8 nel bagno del campo, una mano insanguinata lo afferra dall'interno del gabinetto e il ragazzo viene aiutato da Amber a tirare fuori uno scienziato, che muore poco dopo per le gravi ferite e infezioni. Sempre pi\u00f9 terrorizzati dall'incredibile situazione, Napoleon prende la radio cercando di contattare il pi\u00f9 vicino battaglione, invece Amber inizia a correre per le colline alla ricerca degli altri soldati. La corsa viene per\u00f2 interrotta dall'assalto di un mutante, ma l'intervento di Mickey e Napoleon sventa il peggio. Lo stesso mutante, infilatosi in un'apertura della roccia, afferra la gamba di Mickey che viene trascinato nei sotterranei delle colline.\nLa situazione non \u00e8 migliore tra i soldati, infatti durante la caccia di un mutante, Spitter uccide erroneamente Sarge, lasciando cos\u00ec i tirocinanti in preda al panico e senza guida; nel frattempo vengono raggiunti da Amber e Napoleon. Decidono cos\u00ec di tornare indietro calandosi con le corde per evitare il lungo tragitto ma, mentre Spitter prende con s\u00e9 il corpo di Sarge, un mutante taglia la corda facendo cos\u00ec cadere nel dirupo anche l'altro soldato.\nPercorrendo un sentiero scosceso che termina sul ciglio di un dirupo, viene rinvenuto il corpo in fin di vita del colonnello Redding che, dopo aver rivelato i segreti che nascondono le colline, si spara un colpo in testa. Esasperati, i protagonisti decidono di andare al contrattacco. Amber e Missy facendo finta di guardare alcuni video sul cellulare, adescano un mutante che viene ucciso con una scarica di proiettili. Mentre \u00e8 separata dal gruppo, Missy viene rapita da un mutante con deformit\u00e0 che gli permettono di mimetizzarsi fra le rocce. Napoleon, Amber, Crank e Delmar decidono di andare a salvarla scendendo nelle miniere oscure. Stump, invece, decide di scendere usando la sua abilit\u00e0 nelle scalate ma, proprio mentre si avvicina alla salvezza, un mutante gli taglia un braccio facendolo precipitare nello strapiombo.\nIntanto Missy viene portata in una stanza dal rapitore dove sar\u00e0 destinata a procreare per Papa Hades; viene violentata e, se inizialmente si ribella, dopo essere stata picchiata si arrende alla cruda realt\u00e0. Il gruppo si dimezza al passare dei corridoi, infatti Delmar e Crank attuano una violenta sparatoria con un mutante armato di carabina, e nello scontro Delman viene ferito mortalmente. Crank morir\u00e0 poco dopo in una stanza colma di dinamite, dove, preso dal panico e visibilmente sotto stress ne prende una cassa, ma nel tentativo di portarla via fa cadere il detonatore e salta in aria.\nNapoleon e Amber vengono invece aiutati da un mutante che si chiama Hansel, diverso dagli altri, che odia essere cos\u00ec e mostra sentimenti. Mentre i due si vedono attirati dalle urla di Missy, durante la corsa contro il tempo per salvarla vengono attaccati dal mutante che l'ha rapita e, a corto di munizioni e vedendo Amber in preda alla sua violenza, Napoleon gli fracassa la testa con una pietra. I due riescono a raggiungere la stanza dove \u00e8 rinchiusa Missy e, dopo aver fatto allontanare Hades con una trappola, liberano la compagna. Hades scoperto l'inganno, torna indietro furioso e con un pugno rompe il muro dove \u00e8 poggiato Napoleon, Missy cercando di nascondersi viene trovata e picchiata brutalmente, Amber invece \u00e8 ancora sconvolta e guarda la scena inerme.\nHades, dopo aver steso gli amici, si avvicina iniziando a picchiare Amber che con un ultimo sforzo spara l'ultimo proiettile in testa al mutante, rompendo il cranio ed esponendo il cervello, Papa Hades non muore ed afferra Amber per il collo e cerca di strangolarla, viene salvata da Napoleon che trafigge il mutante, mentre Amber gli infila un dito nel cervello e lo paralizza. Successivamente, il mutante, ancora in vita, afferra Missy, ma il capo dei mutanti rivela una forte resistenza e con la baionetta del fucile di Napoleon viene infilzato in bocca morendo definitivamente.\nIl film sembra concludersi con i tre che escono feriti dalla base, nei titoli di coda viene scritto che l'esistenza del \"Settore 16\" non \u00e8 mai stata confermata dalle forze armate e che i membri della Guardia Nazionale uccisi in questa storia sono stati iscritti nel registro dei caduti e alle loro famiglie non \u00e8 mai stato spiegato il perch\u00e9 della loro morte. La scena finale mostra qualcuno nella base che osserva i tre allontanarsi con una vista a infrarossi.\nProduzione.\nLe riprese si sono svolte durante l'estate 2006 in Marocco a Ouarzazate, location gi\u00e0 usata per il precedente film.\nWes Craven ha dichiarato di aver tratto ispirazione per la sceneggiatura dopo un colloquio con il produttore Peter Locke.\nAlla regia era inizialmente coinvolto Michael J. Bassett, noto per \"Deathwatch - La trincea del male\", ma dopo alcuni conflitti sul piano di lavoro e paga \u00e8 stato assunto Michael Weisz.\nIl film \u00e8 stato prodotto con una spesa di 15.000.000 $, incassandone un totale di 37.405.247 in tutto il mondo.\nSequel.\nIl regista Wes Craven, intervistato in proposito, ha dichiarato di aver discusso con la Fox Atomic sull'eventualit\u00e0 di un terzo film, comunque lontana dall'ottenere semaforo verde visti gli scarsi incassi e le critiche negative prese dal secondo episodio. Parlando della possibilit\u00e0 di produrre il film direttamente per mercato home video, Craven, ha continuato dicendo di dichiararsi fuori da ogni progetto al riguardo preferendo il cinema."}
{"id": "1348920", "revid": "1610933", "url": "https://it.wikipedia.org/wiki?curid=1348920", "title": "Germano delle Filippine", "text": ""}
{"id": "1348928", "revid": "1610933", "url": "https://it.wikipedia.org/wiki?curid=1348928", "title": "Alzavola comune", "text": ""}
{"id": "1348929", "revid": "486946", "url": "https://it.wikipedia.org/wiki?curid=1348929", "title": "Mestolone comune", "text": ""}
{"id": "1348932", "revid": "1610933", "url": "https://it.wikipedia.org/wiki?curid=1348932", "title": "Anatra falcata", "text": ""}
{"id": "1348933", "revid": "106356", "url": "https://it.wikipedia.org/wiki?curid=1348933", "title": "5 marines per cento ragazze", "text": ""}
{"id": "1348935", "revid": "21880", "url": "https://it.wikipedia.org/wiki?curid=1348935", "title": "Alzavola del Bajkal", "text": ""}
{"id": "1348936", "revid": "486946", "url": "https://it.wikipedia.org/wiki?curid=1348936", "title": "Fischione euroasiatico", "text": ""}
{"id": "1348937", "revid": "17654", "url": "https://it.wikipedia.org/wiki?curid=1348937", "title": "\u00bfQu\u00e9 he hecho yo para merecer esto?", "text": ""}
{"id": "1348938", "revid": "1610933", "url": "https://it.wikipedia.org/wiki?curid=1348938", "title": "Marzaiola euroasiatica", "text": ""}
{"id": "1348939", "revid": "1610933", "url": "https://it.wikipedia.org/wiki?curid=1348939", "title": "Fischione cileno", "text": ""}
{"id": "1348940", "revid": "983767", "url": "https://it.wikipedia.org/wiki?curid=1348940", "title": "Marron glac\u00e9", "text": "I marron glac\u00e9 (nome francese, reso in italiano come marroni glassati o canditi), sono una particolare lavorazione pasticcera della castagna (in particolare della variet\u00e0 denominata marrone), che viene sciroppata e poi ricoperta con una glassa di zucchero. La realizzazione dura pi\u00f9 giorni durante i quali il frutto viene immerso in sciroppi di concentrazione crescente, La lavorazione \u00e8 complicata dal rischio di rompere il dolce durante i vari passaggi.\nStoria.\nLe origini del \"marron glac\u00e9\" sono a tutt'oggi poco chiare: secondo alcuni la nascita del \"marron glac\u00e9\" avviene intorno al Cinquecento (grazie ad una maggiore disponibilit\u00e0 dello zucchero) nel Cuneese, dove si raccoglievano (e si raccolgono tuttora, per essere esportati in tutt'Europa) grandi quantit\u00e0 di castagne. Sembra, secondo questa tesi, che i marron glac\u00e9 furono inventati da un cuoco di corte del duca di Savoia Carlo Emanuele I (1562-1630). La ricetta compare nel trattato \"Confetturiere Piemontese\", stampato a Torino nel 1790.\nLa seconda teoria afferma che il \"marron glac\u00e9\" potrebbe aver avuto origine, sempre nel XVI secolo, a Lione.\nPreparazione.\nLa preparazione del \"marron glac\u00e9\" dura svariati giorni. I frutti, gi\u00e0 selezionati in base al diametro, vengono inizialmente immersi in acqua per nove giorni (novena) al fine di completare la maturazione e di facilitare la successiva pelatura. Questa avviene praticando una piccola incisione sulla buccia e sottoponendo il frutto a un getto di vapore.\nIl marrone viene quindi cotto in acqua, e l'acqua di cottura (insieme a saccarosio e vaniglia) far\u00e0 da base per la successiva canditura con sciroppo di zucchero scaldato progressivamente fino a raggiungere i 70 \u00b0C. Affinch\u00e9 il risultato acquisti una morbidezza adeguata, la canditura deve durare una settimana circa. Quando il marrone \u00e8 candito (ovvero saturo di zucchero), esso viene posto a scolare per almeno 24 ore su griglie.\nLa fase finale, la glassatura, prevede di stendere la glassa (preparata con zucchero a velo e acqua e lasciata riposare per 24 ore) sul marrone candito, di trasferire il dolce in forno per breve tempo al fine di far cristallizzare la glassa e darle il tipico aspetto traslucido."}
{"id": "1348942", "revid": "57342", "url": "https://it.wikipedia.org/wiki?curid=1348942", "title": "Pif (conduttore televisivo)", "text": "Biografia.\nFiglio del regista Maurizio Diliberto e della maestra di scuola elementare Mariolina Caruso, fin dall'et\u00e0 di dieci anni comincia ad appassionarsi al cinema. Dopo aver frequentato il liceo scientifico all'Istituto Salesiano Don Bosco Ranchibile, decide di non iscriversi all'universit\u00e0, ma si sposta a Londra dove partecipa ad alcuni corsi di \"Media Practice\". Assiste Marco Tullio Giordana alla regia del film \"I cento passi\" (2000), dedicato all'attivista antimafia Peppino Impastato e vincitore di quattro David di Donatello e di un premio alla Mostra di Venezia. Sempre nel 1998 a Milano partecipa ad un concorso di Mediaset, diventando autore televisivo. Nel 2001 comincia un ruolo come autore di Candid &amp; Video Show su Italia 1, e poi pi\u00f9 attivamente - prima come autore poi come inviato - del programma \"Le Iene\" dove \u00e8 spesso andato a feste della Lega Nord come inviato o in Sicilia nei panni di un abitante dell'Italia settentrionale, e nel 2007 diventa VJ per MTV presentando parte dell'\"MTV Day 2007\".\nIl soprannome \"Pif\" gli viene dato dalla \"iena\" Marco Berry nel corso di un viaggio di lavoro. Nel 2007 d\u00e0 vita al suo primo programma individuale, \"Il testimone\", sempre su MTV. Il 2011 lo vede impegnato con \"Il testimone Vip\", programma che racconta da vicino i dettagli di vita quotidiana di personaggi legati a sport, politica, spettacolo. Sempre nello stesso anno aderisce attivamente alla campagna pubblicitaria di MTV \"Io voto\". A maggio del 2012, in commemorazione dei 20 anni dalla morte di Giovanni Falcone e Paolo Borsellino pubblica il racconto \"Sar\u00e0 stata una fuga di gas\" in \"Dove Eravamo. Vent'anni dopo Capaci e via D'Amelio\", AA.VV. (Carac\u00f2 Editore). Il 27 ottobre 2013 ha tenuto un discorso sul palco della Leopolda a Firenze, durante la manifestazione organizzata dal sindaco Matteo Renzi, attaccando Rosy Bindi, a proposito delle sue affermazioni sulla mafia, e Vladimiro Crisafulli.\nNel frattempo ha debuttato alla regia cinematografica dirigendo il film \"La mafia uccide solo d'estate\", commedia drammatica prodotta dalla Wildside e ambientata a Palermo che ripercorre le vicende malavitose di Cosa nostra in Sicilia durante il XX secolo; la pellicola viene distribuita nelle sale cinematografiche dalla 01 Distribution nell'autunno dello stesso anno. Nel febbraio 2014 prende parte al Festival di Sanremo condotto da Fabio Fazio e Luciana Littizzetto curando l'anteprima di ogni serata della kermesse chiamata \"Sanremo &amp; Sanromolo\"; dal marzo dello stesso anno \u00e8 il nuovo testimonial della TIM, venendo affiancato dal 2016, in occasione del rebranding del logo, da Fabio Fazio e Tim Berners-Lee . Dal settembre 2014 conduce su Radio 2 il programma \"I provinciali\" con Michele Astori. Il 16 gennaio 2016, viene annunciata la notizia che sar\u00e0 conduttore del programma \"Le Iene\" affiancando alla conduzione Nadia Toffa il gioved\u00ec. Nel 2016 realizza il suo secondo lungometraggio \"In guerra per amore\" che viene presentato tra le anteprime della Festa del Cinema di Roma.\nIl 21 febbraio 2017 partecipa a una manifestazione presso la sede della presidenza della Regione Siciliana organizzata da persone con disabilit\u00e0 siciliane volta ad ottenere un incremento dei fondi regionali destinati all'assistenza di 3600 persone disabili; in tale occasione, piuttosto infervorato, Pif telefona al presidente regionale in carica Rosario Crocetta (PD), chiedendo lo stanziamento delle risorse o, in alternativa, le sue dimissioni. A questa telefonata, il cui video \u00e8 diventato subito virale, \u00e8 seguito un incontro in cui Pif ha chiesto date e scadenze certe.\nIl 23 maggio 2017 ha partecipato assieme a Fabio Fazio e Roberto Saviano alla trasmissione di Rai 1 \"Falcone e Borsellino\", in occasione del 25\u00ba anniversario delle stragi di Capaci e di via D'Amelio, entrambe compiute da Cosa Nostra. Le tre ore di trasmissione hanno ospitato personaggi di rilievo: il Presidente della Repubblica Sergio Mattarella, il Presidente del Senato Piero Grasso, Don Luigi Ciotti, Carmen Consoli, Pierfrancesco Favino, Beppe Fiorello, Fiorella Mannoia, Nicola Piovani, Michele Placido, Luca Zingaretti. L'evento si \u00e8 svolto tra il Palazzo di Giustizia, l'Aula Bunker, la biblioteca di Casa Professa, gli scogli dell'Addaura, la spiaggia di Mondello, la Questura, l'ufficio di Falcone, quello di Borsellino, la piscina comunale, via Notarbartolo (casa di Falcone) e l'albero di Falcone, via D'Amelio (casa della madre di Borsellino), terminando poi sul luogo dell'attentato, prima dello svincolo per Capaci, dove sorgono le stele commemorative, inaugurando il sottostante nuovo giardino \"Quarto Savona 15\" (dal nome delle pattuglie di Polizia con le auto Croma della scorta di Falcone), dove erano presenti i familiari delle vittime.\nNel 2018 ha pubblicato il suo primo romanzo, \"...che Dio perdona a tutti\".\nOrigini.\n\u00c8 un lontano discendente dello scultore danese Bertel Thorvaldsen, il quale risiedette in Italia per numerosi anni tra il 1789 e il 1838. La figlia Elisa Sophia Carlotta (Roma 1813 - Albano 1870), che lo scultore ebbe da Anna Maria von Uhden (nata Magnani), dopo esser stata legittimata (Thorvaldsen infatti non si spos\u00f2 mai), contribu\u00ec a generare la discendenza rintracciabile sia in Sicilia che negli Stati Uniti.\nVita privata.\n\u00c8 legato sentimentalmente a Nabila Ben Chahed, che non fa parte del mondo dello spettacolo, con la quale ha una figlia nata nell\u2019estate 2020. \nDal 2011 al 2016 ha avuto una relazione con Giulia Innocenzi."}
{"id": "1348948", "revid": "116195903", "url": "https://it.wikipedia.org/wiki?curid=1348948", "title": "Memoria di traduzione", "text": "La memoria di traduzione (in inglese translation memory, TM) \u00e8 un particolare tipo di database utilizzato in programmi software progettati per assistere e aiutare il processo di traduzione.\nAlcuni programmi che usano memorie di traduzione sono noti come manager di memorie di traduzione (TMM).\nLe memorie di traduzione vengono tipicamente utilizzate con strumenti dedicati, ad esempio Traduzione Assistita da Computer Computer Assisted Translation (CAT), programmi per la videoscrittura, sistemi per la gestione della terminologia, dizionari multilingue, o anche risultati grezzi di traduzione automatica.\nL'idea che sta alla base delle memorie di traduzione risale alla fine degli anni settanta, tuttavia queste sono state immesse per la prima volta sul mercato solo alla fine degli anni '80.\nUna memoria di traduzione \u00e8 composta da segmenti di testo del brano da tradurre in una lingua emittente e dalle corrispondenti traduzioni in una o pi\u00f9 lingue riceventi. Questi segmenti, o stringhe, possono essere interi blocchi di testo, paragrafi frasi o sintagmi. Le coppie che si creano sono chiamate \"unit\u00e0 di traduzione\". Le singole parole, invece, non vengono gestite direttamente dalle TM, ma da database terminologici.\nAlcune ricerche dimostrano che molte ditte produttrici di documentazione multilingue usano sistemi di gestione di memorie di traduzioni. In un'indagine su professionisti della traduzione nel 2006, l'82,5% di 874 questionari ha confermato l'utilizzo di TM.\nL'uso di TM \u00e8 correlato con tipi di testo caratterizzati da termini tecnici e strutture di proposizione semplici (tecniche o seppure in minor grado, commerciali e finanziarie), buona esperienza nell'ambito dei computer, e ripetitivit\u00e0 dei contenuti\nIl traduttore fornisce al software di gestione della memoria di traduzione un brano origine da tradurre o prototesto. Il programma quindi divide il prototesto in segmenti, ricerca eventuali corrispondenze tra tali segmenti e i segmenti origine precedentemente tradotti e inseriti in memoria di traduzione disponibili, poi propone le corrispondenze trovate come possibili soluzioni di traduzione. Il traduttore pu\u00f2 accettare le corrispondenze proposte ovvero sostituirle o modificarle per adattarle meglio al significato del prototesto e utilizzare la versione modificata. Negli ultimi due casi il segmento di prototesto e il corrispondente segmento tradotto metatesto, abbinati, sono inseriti nella memoria di traduzione.\nAlcuni programmi per la gestione di memorie di traduzione cercano solo le concordanze al 100% (concordanze esatte), vale a dire recuperano solo segmenti di testo che corrispondono esattamente alle unit\u00e0 di traduzione presenti nelle memorie di traduzione. Altri invece utilizzano algoritmi di corrispondenza approssimati, \"fuzzy\": cercano stringhe che corrispondono parzialmente al segmento origine e le propongono al traduttore evidenziando le differenze; questi potr\u00e0 peraltro impostare nel programma la percentuale di concordanza minima da considerare.\nLa flessibilit\u00e0 e la robustezza degli algoritmi di ricerca delle concordanze determinano ampiamente le prestazioni del programma di gestione della memoria di traduzione, anche se per alcune applicazioni la percentuale di corrispondenze esatte \u00e8 tanto alta da giustificare l'utilizzo delle sole concordanze esatte.\nI segmenti che non hanno nessuna corrispondenza in memoria dovranno essere tradotti manualmente dal traduttore. Questi nuovi segmenti tradotti vengono archiviati nel database, dove possono essere utilizzati per traduzioni future e nelle ripetizioni dello stesso brano in corso di traduzione.\nLe memorie di traduzione sono particolarmente efficienti per la traduzione di testi molto ripetitivi, come ad esempio i manuali tecnici. Sono utili anche per tradurre cambiamenti aggiunti man mano a un testo gi\u00e0 tradotto in precedenza, in quanto permettono, per esempio, di trattare un minor numero di cambiamenti in una nuova versione di un manuale.\nAl contrario, le TM sono tradizionalmente considerate inadeguate per la traduzione di testi letterari per il semplice motivo che in questo tipo di testi la ripetizione \u00e8 assente, o quasi. Tuttavia, alcuni le trovano utili anche per testi non ripetitivi, perch\u00e9 le risorse database create per le ricerche di concordanza hanno un valore per determinare l'uso appropriato dei termini, per l'assicurazione della qualit\u00e0 (nessun segmento vuoto), e per la semplificazione del processo di revisione (segmento sorgente e destinazione sono sempre visualizzati insieme, mentre i traduttori, in un ambiente di revisione tradizionale, devono lavorare con due documenti).\nPrincipali benefici.\nI sistemi di gestione di memorie di traduzione sono pi\u00f9 adatti per la traduzione di documentazione tecnica e di documenti contenenti vocabolari specializzati. I vantaggi che offrono sono:\nPrincipali ostacoli.\nI principali problemi che ostacolano un uso pi\u00f9 ampio di programmi di gestione di memorie di traduzione sono:\nFunzioni di una memoria di traduzione.\nEcco un sommario delle principali funzioni di una memoria di traduzione.\nFunzione esterne.\nImporta.\nTale funzione serve per trasferire un brano e le sue traduzioni da un file di testo a una TM. Importa pu\u00f2 essere fatto da un \"formato grezzo\", in cui un brano esterno \u00e8 disponibile per importarlo in una TM assieme alla sua traduzione. A volte i testi devono essere riprocessati dall'utente. C'\u00e8 un altro formato che pu\u00f2 essere utilizzato per importare: il \"formato nativo\". Questo formato \u00e8 quello che usa la TM per salvare le memorie di traduzione in un file.\nAnalisi.\nIl processo di analisi avviene secondo i passi seguenti:\nAnalisi testuale\n\u00c8 molto importante riconoscere correttamente la punteggiatura per distinguere ad esempio tra un punto alla fine di una frase e un punto in un'abbreviazione. Cos\u00ec, il mark-up \u00e8 una sorta di pre-edizione. Di solito, i materiali che sono stati elaborati attraverso programmi di aiuto ai traduttori contengono mark-up, siccome la fase di traduzione \u00e8 incorporata in una linea di produzione di documenti multilingue. Altri elementi di testo speciali possono essere impostati da mark-up. Ci sono elementi speciali che non hanno bisogno di essere tradotti, come i nomi propri e i codici, mentre altri possono avere bisogno di essere convertiti in formato nativo.\nAnalisi linguistica\nLa riduzione del modulo di base viene utilizzata per preparare liste di parole e un testo per il recupero automatico di termini da una banca dati specifica. D'altra parte, l'analisi sintattica pu\u00f2 essere utilizzata per estrarre termini con pi\u00f9 parole o la fraseologia da un testo di partenza. Quindi, l'analisi viene utilizzata per normalizzare variazioni dell'ordine delle parole della fraseologia, cio\u00e8 quali parole possono formare una frase.\nSegmentazione\nIl suo scopo \u00e8 di scegliere le unit\u00e0 di traduzione pi\u00f9 utili. La segmentazione \u00e8 una specie di analisi. \u00c8 fatta monolingualmente con analisi superficiale e l'allineamento si basa sulla segmentazione. Se i traduttori correggono manualmente le segmentazioni, le versioni successive del documento non troveranno le corrispondenze con la TM in base alla segmentazione corretta perch\u00e9 il programma ripeter\u00e0 i propri errori. I traduttori di solito procedono frase per frase, anche se la traduzione di una frase pu\u00f2 dipendere della traduzione di quelle circostanti.\nAllineamento\n\u00c8 il compito di definire le corrispondenze di traduzione tra testi origine e destinazione. Dovrebbe esserci feedback dell'allineamento per la segmentazione e un algoritmo di allineamento buono dovrebbe essere in grado di correggere la segmentazione iniziale.\nEstrazione del termine\nEsso pu\u00f2 avere come ingresso un dizionario precedente. Inoltre, quando si estraggono termini sconosciuti, \u00e8 possibile utilizzare l'analisi sulla base delle statistiche di testo. Queste sono destinate a stimare la quantit\u00e0 di lavoro svolto in una traduzione. \u00c8 molto utile per la pianificazione e programmazione del lavoro. Le statistiche sulle traduzioni di solito contano le parole e valutano la quantit\u00e0 di ripetizioni nel testo.\nEsporta.\nEsporta trasferisce il testo dalla TM in un file di testo esterno. Importazione ed esportazione devono essere inverse.\nFunzioni on line.\nQuando si traduce, uno degli scopi principali della tecnologia TM \u00e8 quello di recuperare le concordanze pi\u00f9 utili nella memoria in modo che il traduttore pu\u00f2 scegliere la migliore. La TM deve mostrare sia l'origine che testo di destinazione indicando le identit\u00e0 e le differenze.\nRicerca.\nDiversi tipi di abbinamento possono essere recuperati da una TM.\nLe concordanze esatte vengono visualizzate quando la corrispondenza tra il segmento di origine e quello memorizzato \u00e8 una corrispondenza totale, carattere per carattere. Quando si traduce una frase, una corrispondenza esatta significa la stessa frase \u00e8 stata tradotta prima. Le concordanze esatte sono anche dette \"al 100%\" (100% matches).\nUna concordanza ICE \u00e8 una concordanza esatta che si verifica esattamente nello stesso contesto, ovvero nella stessa posizione in un paragrafo. Il contesto spesso \u00e8 definito dalle frasi circostanti e dagli attributi come il nome del file del documento, la data e le autorizzazioni.\nQuando la concordanza non \u00e8 esatta allora \u00e8 una concordanza parziale. Alcuni sistemi assegnano le percentuali per questi tipi di abbinamento, nel qual caso una corrispondenza parziale \u00e8 superiore a 0% e inferiore al 100%. Questi dati non sono comparabili tra diversi sistemi a meno che il metodo di punteggio non sia specificato.\nQuando il traduttore seleziona una o pi\u00f9 parole nel segmento di origine, il sistema recupera coppie di segmenti che corrispondono ai criteri di ricerca. Questa funzione \u00e8 utile per trovare le traduzioni di termini e modi di dire in assenza di un database terminologico.\nAggiornamento.\nUna TM si aggiorna con una nuova traduzione quando sia stata accettata da parte del traduttore. Come sempre\u00a0 nell'aggiornamento di un database, si pone il problema di che cosa fare con i contenuti precedenti del database. Una TM pu\u00f2 essere modificata cambiando o eliminando voci della TM. Alcuni sistemi consentono ai traduttori di salvare pi\u00f9 traduzioni dello stesso segmento origine.\nTraduzione automatica.\nGli strumenti di memoria di traduzione prevedono spesso il reperimento automatico e la sostituzione.\nNelle TM viene effettuata la ricerca e il risultato \u00e8 visualizzato automaticamente mentre il traduttore si sposta nel documento.\nCon la sostituzione automatica, se una corrispondenza esatta si presenta nella traduzione di una nuova versione di un documento, il software ripete la vecchia traduzione. Se il traduttore non controlla la traduzione nei confronti della sorgente, un errore della traduzione precedente verr\u00e0 ripetuto.\nConnessione in rete.\nLa connessione in rete abilita un gruppo di traduttori a tradurre un brano assieme, pi\u00f9 rapidamente di quanto ciascuno possa fare lavorando isolato, poich\u00e9 le proposizioni e le frasi tradotte da un traduttore sono disponibili per gli altri. Inoltre, se le memorie di traduzione sono condivise prima della traduzione finale, vi \u00e8 la possibilit\u00e0 per eventuali errori di un traduttore di essere corretti da altri membri della squadra.\nMemoria di testo.\nLa \"memoria di testo\" \u00e8 la base della proposta di Lisa OSCAR di uno standard per TM in codice XML. Le memorie di testo comprendono memorie d'autore e memorie di traduzione.\nMemoria di traduzione.\nGli identificatori univoci vengono ricordati durante la traduzione in modo che il documento nella lingua di destinazione \u00e8 'esattamente' allineato a livello di unit\u00e0 di testo. Se il documento sorgente \u00e8 successivamente modificato, allora le unit\u00e0 di testo che non hanno subito modifiche possono essere direttamente tradotte nella nuova versione di destinazione del documento, senza bisogno di alcuna interazione del traduttore. \u00c8 il concetto di 'esatta' o 'perfetta' concordanza con la memoria di traduzione. xml:tm pu\u00f2 anche fornire meccanismi per corrispondenze parziali e sfruttate nel documento.\nStoria delle memorie di traduzione.\nIl concetto alla base delle memorie di traduzione non \u00e8 recente - la ricerca universitaria sul concetto inizi\u00f2 alla fine degli anni '70, e le prime commercializzazioni divennero disponibili alla fine degli anni '80 - ma divennero commercialmente redditizie solo verso la fine degli anni '90. In origine i sistemi di memoria di traduzione memorizzavano allineate\u00a0tra loro le frasi sorgente e destinazione in un database, da cui potevano essere richiamate durante la traduzione. Il problema con questo approccio 'sfruttato' \u00e8 che non vi \u00e8 alcuna garanzia se la nuova frase in lingua sorgente si trovi nello stesso contesto della frase del database sorgente. Di conseguenza tutte le corrispondenze \"sfruttate\" richiedono che un traduttore [umano] riveda la concordanza della memoria per pertinenza nel nuovo documento. Anche se inferiore, rispetto alla traduzione vera e propria, il riesame comporta ancora un costo.\nSupporto per nuove lingue.\nGli strumenti di memoria di traduzione dalla maggioranza delle aziende non supportano molte lingue emergenti. Recentemente i paesi asiatici come l'India si sono buttati nell'elaborazione automatica del linguaggio, e vi \u00e8 una forte domanda di memorie di traduzione in tali paesi in via di sviluppo. Poich\u00e9 la maggior parte delle societ\u00e0 di software CAT si stanno concentrando sui linguaggi istituzionali, niente sta accadendo sulle lingue asiatiche.\nRecenti tendenze.\nUn recente sviluppo \u00e8 il concetto di 'memoria di testo' a differenza di memoria di traduzione. Questa \u00e8 anche la base del proposto standard LISA OSCAR. Le 'memorie di testo' nelle xml:tm comprendono 'memorie d'autore' e 'memorie di traduzione'. La memoria d'autore viene utilizzata per tenere traccia delle modifiche durante il ciclo di creazione. Le memorie di traduzione utilizzano l'informazione dalla\u00a0 memoria d'autore per implementare\u00a0 l'abbinamento nelle memorie di traduzione.. Anche se destinata in primo luogo a documenti XML, xml:tm pu\u00f2 essere utilizzata su qualsiasi documento che possa essere convertito in formato XLIFF.\nMemorie di traduzione di seconda generazione.\nMolto pi\u00f9 potenti delle TM di prima generazione, comprendono un motore di analisi linguistica, usano la tecnologia 'chunk' per suddividere i segmenti in gruppi terminologici intelligenti, e automaticamente generano glossari specifici.\nMemoria di traduzione e relativi standard.\nTMX.\nScambio di memorie di traduzione (Translation Memory eXchange: TMX) \u00e8 uno standard che favorisce l'interscambio di memorie di traduzione fra fornitori di traduzioni. TMX \u00e8 stato adottato dalla comunit\u00e0 dei traduttori come miglior metodo per importare ed esportare le memorie di traduzione. La versione attuale, la 1.4b, permette la ri-creazione dell'originale dei documenti sorgente e destinazione dai dati TMX. Una versione aggiornata, 2.0, \u00e8 in via di sviluppo.\nTBX.\nTermBase eXchange. Questo standard LISA che \u00e8 stato rivisto e ripubblicato come ISO 30042, consente lo scambio di dati terminologici comprese informazioni lessicali dettagliate. Il quadro per la TBX \u00e8 fornito da tre norme ISO: ISO 12620, ISO 12200 e ISO 16642. ISO 12620 fornisce un inventario delle ben definite \"categorie di dati\" con i nomi standardizzati che funzionano come i tipi di elementi di dati o come valori predefiniti. ISO 12200 (nota anche come MARTIF) fornisce le basi per il nucleo strutturale di TBX. ISO 16642 (noto anche come Terminological Markup Framework) comprende un metamodello strutturale per Terminologia dei Linguaggi di Marcatura in generale.\nUTX.\nFormato universale per scambio di terminologia (Universal Terminology eXchange format: UTX) \u00e8 uno standard specificamente progettato per essere utilizzato per dizionari utente di traduzione automatica, ma pu\u00f2 essere usato per glossari generali, leggibili dall'utente. Lo scopo della UTX \u00e8 quello di accelerare la condivisione dei dizionari e il loro riutilizzo tramite le sue specifiche estremamente semplici e pratiche.\nSRX.\nScambio regole di segmentazione ('Segmentation Rules eXchange': SRX) \u00e8 destinato a migliorare lo standard TMX cos\u00ec che i dati della memoria di traduzione che vengono scambiati tra applicazioni possano essere utilizzati pi\u00f9 efficacemente. La capacit\u00e0 di specificare le regole di segmentazione che sono state usate nella traduzione precedente pu\u00f2 aumentare lo sfruttamento che pu\u00f2 essere raggiunto.\nGMX.\nMetrica GILT. GILT sta per (Globalization, Internationalization, Localization, and Translation) Globalizzazione, Internazionalizzazione, Localizzazione e Traduzione. Lo standard metrica GILT consiste in tre parti: GMX-V per la metrica di volume, GMX-C per la metrica di complessit\u00e0 e GMX-Q per la metrica di qualit\u00e0. La proposta di standard di Metriche GILT ha il compito di quantificare le esigenze del carico di lavoro e di qualit\u00e0 per qualsiasi attivit\u00e0 GILT.\nOLIF.\nFormato aperto per lo scambio di lessici (Open Lexicon Interchange Format). OLIF \u00e8 uno standard aperto, XML compatibile, per lo scambio di dati terminologici e lessicali0. Anche se originariamente inteso come un mezzo per lo scambio di dati lessicali tra lessici proprietari per la traduzione automatica, si \u00e8 evoluto in una norma aperta e pi\u00f9 generale per lo scambio di terminologia.\nXLIFF.\nFormati per l'interscambio di file di localizzazione XML (Localisation Interchange File Format) (XLIFF) intende fornire un singolo formato di file di scambio che pu\u00f2 essere compreso da qualsiasi fornitore di localizzazione. XLIFF \u00e8 il metodo d'elezione per l'interscambio di dati in formato XML nell'industria della traduzione.\nTransWS.\nServizi WEB di traduzione (Translation Web Services). TransWS specifica le chiamate necessarie per utilizzare i servizi Web per la presentazione e il recupero di file e messaggi relativi a progetti di localizzazione. Essa \u00e8 intesa come un quadro dettagliato per l'automazione di gran parte del processo di localizzazione corrente mediante l'uso di Web service.\nxml:tm.\nQuesto approccio alla memoria di traduzione si basa sul concetto di memoria di testo che comprende memoria d'autore e memoria di traduzione. xml:tm \u00e8 stato donato a Lisa OSCAR da XML-INTL\nPO.\nGettext Portable Object format. Anche se spesso non \u00e8 considerato come un formato di memoria di traduzione, i Gettext file PO sono file bilingue che sono anche utilizzati nei processi di memoria di traduzione nello stesso modo in cui vengono utilizzate le memorie di traduzione. Tipicamente, un sistema di memoria di traduzione PO sar\u00e0 composto da diversi file in una directory con struttura ad albero.. Comuni strumenti di lavoro con i file PO comprendono gli strumenti GNU gettext e il Translate Toolkit. Esistono anche diversi strumenti e programmi che modificano i file PO come se fossero semplici file di testo sorgente.\nSoftware di memoria di traduzione per computer da tavolo.\nI software di memoria di traduzione per computer da tavolo sono ordinariamente utilizzati dai traduttori individuali per completare le traduzioni. Sono uno strumento specializzato per la traduzione nello stesso modo che un elaboratore di testi \u00e8 uno strumento specializzato per la scrittura.\nMemoria di traduzione centralizzata.\nI sistemi centralizzati di memoria di traduzione conservano le TM su un server centrale. Lavorano insieme con le TM tavolo e possono aumentare i tassi di concordanza delle TM del 30-60% in pi\u00f9 rispetto allo sfruttamento raggiunto dalle sole TM da tavolo. Esportano corredi di traduzione (translation kit) o \"t-kit\" per gli strumenti di TM per computer da tavolo. Un t-kit contiene unit\u00e0 da tradurre pre-segmentate sul server centrale e un sottoinsieme della TM contenente tutte le vigenti concordanze della TM. La TM centralizzata di solito fa parte di un sistema di gestione della globalizzazione (Globalization Management System: GMS), che pu\u00f2 anche contenere un database terminologico centralizzato (glossario), un programma gestionale (workflow engine), controllo dei costi, e altri strumenti."}
{"id": "1348951", "revid": "729019", "url": "https://it.wikipedia.org/wiki?curid=1348951", "title": "Menisco", "text": "I menischi sono delle strutture fibro-cartilaginee presenti tra le articolazioni le cui superfici non risultano congruenti tra loro (la loro forma cambia a seconda delle superfici tra le quali si trovano). Al contrario dei dischi articolari i menischi dividono solo parzialmente la cavit\u00e0 articolare. Negli esseri umani sono presenti nel ginocchio, nel polso, e nelle articolazioni acromioclavicolare, sterno-clavicolare e temporo-mandibolare. Negli altri animali possono essere presenti in altre articolazioni.\nIl termine menisco \u00e8 usato per riferirsi alla cartilagine del ginocchio, sia per quanto riguarda il menisco laterale che per quello mediale, che sono i tessuti che forniscono l'integrit\u00e0 strutturale al ginocchio quando subisce tensioni e torsioni. I menischi sono conosciuti anche come cartilagini semi-lunari, riferendosi alla loro forma a mezzaluna. Da questo fatto deriva anche il loro nome dal greco antico \"\u03bc\u03b7\u03bd\u03af\u03c3\u03ba\u03bf\u03c2\" (\"meniskos\") che significa \"piccola luna\".\nStruttura.\nL'esempio pi\u00f9 tipico \u00e8 rappresentato dai menischi del ginocchio: qui ne troviamo due, uno mediale e uno laterale:\nIl menisco laterale e il menisco mediale sono uniti tra loro dal legamento trasverso del ginocchio posto anteriormente ad essi.\nLa presenza del menisco non si limita soltanto all'articolazione del ginocchio: \u00e8 molto importante anche quello presente nell'articolazione temporo-mandibolare. Il menisco qui presente \u00e8 formato da fasci fibro-cartilaginei che si confondono con le fibre dei muscoli pterigoidei. La forma \u00e8 ellissoidale e divide l'articolazione in due parti (divisione puramente didattica) individuando due cavit\u00e0 non comunicanti tra loro che permettono di classificare la temporo mandibolare in una diartrosi condiloidea doppia.\nFunzione.\nI menischi hanno diverse funzioni:\nPatologie.\nMeniscopatia.\nLa meniscopatia \u00e8 la rottura parziale o minima del menisco.\nIn generale, esistono due tipi di lesioni del menisco, lesioni acute che sono spesso il risultato di un trauma o di un infortunio sportivo e lesioni di tipo cronico o da logorio. Le lesioni acute hanno dimensioni e forme diverse (verticale, orizzontale, radiale, obliqua, complessa). Sono spesso trattate attraverso la chirurgia a seconda dell'et\u00e0 del paziente poich\u00e9 raramente guariscono da sole. Le lesioni croniche sono trattate sintomaticamente: esercizio fisico mirato con eventuale aggiunta di iniezioni di farmaci antinfiammatori. Nel caso in cui la lesione provochi dolore, gonfiore o disfunzioni del ginocchio, pu\u00f2 essere rimossa o riparata chirurgicamente. La triade infelice \u00e8 un insieme di lesioni al ginocchio che includono lesioni al menisco mediale.\nChirurgia.\nTrattamenti chirurgici.\nGli interventi chirurgici del menisco pi\u00f9 comuni sono due. A seconda del tipo e della posizione dello strappo, dell'et\u00e0 del paziente e delle preferenze del medico, i menischi possono essere riparati o rimossi, in parte o completamente (meniscectomia). Ognuno dei metodi ha i suoi vantaggi e svantaggi. Il menisco ha scarsa disponibilit\u00e0 di sangue e, pertanto, la guarigione pu\u00f2 essere difficile. Tradizionalmente si era propensi a credere che nel caso in cui non ci fosse possibilit\u00e0 di guarigione, fosse meglio rimuovere il menisco danneggiato e non funzionale, ma degli studi hanno dimostrato che la meniscectomia ha poca utilit\u00e0. Riprendere attivit\u00e0 ad alta intensit\u00e0 pu\u00f2 per\u00f2 essere impossibile senza un intervento chirurgico, perch\u00e9 la lesione pu\u00f2 causare anche il blocco del ginocchio. Le linee guida sconsigliano vivamente l'intervento chirurgico in quasi tutti i pazienti con malattia degenerativa del ginocchio.\nTrapianto di menisco.\nIl trapianto di menisco \u00e8 una tecnica attualmente non utilizzata, ancora sperimentale e relegata a pochi studi pilota.\nI risultati a breve e lungo termine non sono ancora documentati.\nNei giovani pazienti, soprattutto in assenza di usura artrito-dipendente del tessuto e di un danno da lacerazione, il trapianto di tessuto meniscale, prelevato da una speciale banca del tessuto, potr\u00e0 in futuro, forse, rappresentare una valida opzione. L'obiettivo \u00e8 di trapiantarli con una tecnica, fissando, per mezzo di cilindri di osso, il menisco trapiantato, mentre delle suture potrebbero mantenere il bordo esterno del menisco innestato al suo posto."}
{"id": "1348954", "revid": "339392", "url": "https://it.wikipedia.org/wiki?curid=1348954", "title": "La Corrida", "text": ""}
{"id": "1348957", "revid": "103116533", "url": "https://it.wikipedia.org/wiki?curid=1348957", "title": "Impunitas semper ad deteriora invitat", "text": "Impunitas semper ad deteriora invitat \u00e8 una locuzione latina la cui traduzione \u00e8: \"l'impunit\u00e0 invita sempre a cose peggiori\". La frase \u00e8 da attribuire probabilmente a Marco Porcio Catone.\nLa frase viene usata nell'accezione che occorre che la giustizia condanni sempre chi ha commesso un reato, per evitare che altri siano invogliati a compierlo a loro volta. Per contro l'impunit\u00e0 e la presunzione di poter sfuggire alla giustizia inducono a compiere reati sempre maggiori.\nLa frase indica una grande caratteristica della legge che \u00e8 la \"certezza\"."}
{"id": "1348960", "revid": "36426", "url": "https://it.wikipedia.org/wiki?curid=1348960", "title": "Notte degli Oscar", "text": ""}
{"id": "1348966", "revid": "729019", "url": "https://it.wikipedia.org/wiki?curid=1348966", "title": "Euro Commercial Bank", "text": "La Euro Commercial Bank \u00e8 stata una banca della Repubblica di San Marino nata a Rovereta, curazia (frazione) di Serravalle il 27 marzo 2000. Il capitale sociale era di 30.000.000 euro.\nStoria.\nNel settembre 2013 attivi e passivi sono stati trasferiti a Banca CIS. Nel marzo 2017 Euro Commercial Bank S.p.A., non pi\u00f9 operativa dal 2013, \u00e8 stata posta dalla Banca Centrale della Repubblica di San Marino in liquidazione coatta amministrativa. Le \u00e8 stata anche revocata l'autorizzazione all'esercizio. Stessi provvedimenti per la controllata Fincompany S.p.A.\nAzionisti.\nQuesti gli azionisti con quote superiori al 2% nel settembre 2013:"}
{"id": "1348970", "revid": "729019", "url": "https://it.wikipedia.org/wiki?curid=1348970", "title": "Operazione Quercia", "text": "Operazione Quercia (in tedesco: \"Fall Eiche\") fu il nome in codice di una missione militare eseguita durante la seconda guerra mondiale e portata a termine il 12 settembre 1943 dai paracadutisti tedeschi della \"2. Fallschirmj\u00e4ger-Division\" e da alcune SS del \"Sicherheitsdienst.\" Essa era finalizzata alla liberazione di Benito Mussolini, imprigionato a Campo Imperatore, sul Gran Sasso, per ordine di Pietro Badoglio dopo l'armistizio di Cassibile.\nLa pianificazione.\nIl ministro Albert Speer, nel suo libro \"Memorie del Terzo Reich\", ricorda la reazione di Adolf Hitler alla notizia dell'arresto di Mussolini, descritta come una sorta di \"fedelt\u00e0 nibelungica\": \"Non c'era gran rapporto in cui il F\u00fchrer non chiedesse che fosse fatto tutto il possibile per ritrovare l'amico disperso. Diceva di essere oppresso giorno e notte dall'angoscia\".\nLa sera del 26 luglio 1943 Hitler convoc\u00f2 presso il suo quartier generale a Rastenburg, denominato in codice \"la Tana del lupo\", sei ufficiali scelti tra tutte le forze armate del suo paese per un'operazione segreta. Giunti al suo cospetto, egli chiese loro se conoscessero l'Italia e, in caso positivo, di esprimere un giudizio sugli italiani: le risposte furono tendenzialmente improntate sul generico ottimismo e pi\u00f9 di uno confid\u00f2 nella fedelt\u00e0 degli alleati all'Asse Roma-Berlino.\nIl sistema di controllo hitleriano prevedeva che i subordinati avessero compiti comuni in diversi reparti, in modo da controllarsi a vicenda. Perci\u00f2 l'operazione fu eseguita dai paracadutisti e dalle SS insieme. I ruoli di comando vennero assegnati al maggiore dei paracadutisti e comandante del Lehrbataillon Harald-Otto Mors, al generale Kurt Student, fondatore dell'arma dei paracadutisti e, come precisato, al capitano delle SS Otto Skorzeny (che alla fine se ne arrog\u00f2 totalmente il merito, spalleggiato in questo dalla propaganda nazista e, nello specifico, da Ernst Kaltenbrunner).\nVanno distinti per\u00f2 chiaramente due aspetti:\n1) la parte spionistica era affidata al \"Sicherheitsdienst\" (SD), di cui Skorzeny faceva parte, perch\u00e9 i paracadutisti non disponevano di una struttura di raccolta informazioni militari;\n2) la parte militare era di competenza della Luftwaffe, e segnatamente sotto la responsabilit\u00e0 del generale Student.\nHitler spieg\u00f2 a Skorzeny in tono di irritazione crescente che il suo alleato, Mussolini appunto, era stato tradito e arrestato, l'Italia era pronta all'invasione da parte degli Alleati, il re insieme con Badoglio aveva tramato la caduta del fascismo e ora i due meditavano di andare dagli Alleati consegnando il prigioniero Mussolini quale capro espiatorio della decisione di andare in guerra. Infine aggiunse, come riporta lo scrittore Charles Foley, curatore della biografia di Skorzeny: \u201cLei, Skorzeny, salver\u00e0 il mio amico\u201d. A ogni modo, sul resoconto di Foley, va fatta pi\u00f9 di una tara, perch\u00e9 non aderente ai fatti e alla ricerca storico-documentale.\nI preparativi.\nSkorzeny chiese un ricognitore Heinkel 111 per fotografare la zona dall'alto, ma un'avaria costrinse il pilota all'ammaraggio (risulta totalmente fantasiosa la versione in seguito diffusa da Skorzeny dell'intercettazione e dell'abbattimento da parte di caccia inglesi). Precipitato in mare Skorzeny racconter\u00e0 di essere riuscito a recuperare dalla carlinga dell'aereo che stava per inabissarsi, la macchina fotografica. Mezz'ora pi\u00f9 tardi i tedeschi vennero salvati da una nave italiana: Skorzeny si trov\u00f2 alquanto a disagio per dover giustificare la sua presenza. Ma i naufraghi non furono interrogati troppo minuziosamente e ben presto, con scarpe bianche e pantaloni corti prestati dall'equipaggio, Skorzeny fu di nuovo sulla terraferma, in Sardegna. Fu ricevuto dai commilitoni e venne inviato subito in Germania, dove sollecitava un'azione di forza scontrandosi per\u00f2 con l'informazione fornita dall'Abwehr dell'ammiraglio Wilhelm Canaris, secondo cui Mussolini era invece sull'isola d'Elba.\nHitler si convinse subito dell'esattezza delle indagini di Skorzeny, cancell\u00f2 l'incursione sull'Elba e gli chiese come suggeriva di prendere il prigioniero. Skorzeny prospett\u00f2 una soluzione che prevedeva una finta visita di cortesia di una flottiglia di motosiluranti tedesche alle autorit\u00e0 italiane e quindi, finite le procedure d'etichetta, un'unit\u00e0 d'assalto della Kriegsmarine si sarebbe mossa verso villa Weber. Il capitano SS non si cur\u00f2 affatto dell'aspetto tutt'altro che secondario di quello che era a tutti gli effetti un atto di guerra contro un Paese alleato.\nNell'ultima ricognizione nei pressi della villa Weber i tedeschi si imbatterono in una guardia che portava un pacco di biancheria e, nascostisi, notarono che le sentinelle alla villa, che pure c'erano, erano sin troppo rilassate. E infatti Mussolini era stato trasferito, poche ore prima che scattasse il piano tedesco per liberarlo.\nIl 27 agosto, proprio il giorno prima dell'attacco previsto da Skorzeny per la liberazione del dittatore deposto, un idrovolante CANT Z506 della Regia Aeronautica con insegne della Croce Rossa aveva lasciato le acque della Maddalena con a bordo il prigioniero: destinazione ovviamente ignota. Non restava che annullare l'incursione nell'isola e la battaglia che avrebbe avuto conseguenze imponderabili.\nSkorzeny riprese a tessere la sua tela. Herbert Kappler, capo della Polizia tedesca a Roma, venne a sapere da un messaggio cifrato che attorno al Gran Sasso erano state \"ultimate le misure di sicurezza\": firmato Gueli; le spie tedesche dicevano che l'ispettore generale Giuseppe Gueli, ex questore di Trieste, era il nuovo funzionario responsabile della sicurezza di Mussolini. La notizia interess\u00f2 Skorzeny il quale si gett\u00f2 sulla pista, che si rivel\u00f2 proficua: sull'altopiano del Gran Sasso chiamato \"Campo Imperatore\" era stato costruito di recente un centro di sport invernali, il cui albergo era raggiungibile solo tramite la funivia che parte da Assergi; un luogo dunque, l'altopiano, difficile da raggiungere e facilmente difendibile, con i requisiti necessari per custodire un personaggio dell'importanza di Mussolini.\nBisognava ora avere delle prove: queste vennero dal capitano medico Leo Krutoff, il quale fu incaricato di recarsi a Campo Imperatore per un sopralluogo, con la scusa di dover organizzare la convalescenza nell'albergo di soldati tedeschi malati di malaria (questo fu almeno quanto viene detto all'ignaro ufficiale medico). Krutoff tuttavia, quando giunse nel paesino di Assergi per prendere la funivia, fu bruscamente bloccato da alcuni carabinieri che gli spiegarono che la zona del Gran Sasso era stata dichiarata \"zona militare\"; quindi era impossibile salirvi. Kappler, a sua volta, invi\u00f2 l'ufficiale delle SS Erich Priebke, il quale rifer\u00ec di strani movimenti che potevano avvalorare il sospetto che proprio l\u00ec vi fosse Mussolini. Skorzeny racconter\u00e0 di aver deciso di sorvolare la zona con un ricognitore, e di aver scattato alcune foto con una macchina manuale (quella dell'Heinkel 111 secondo lui si era inceppata), ma si tratta di una versione falsa: le foto vennero prese dal capitano pilota della Luftwaffe Gerd Langguth.\nCon la firma dell'armistizio niente pi\u00f9 ostacolava l'operazione \"Eiche\", se non il dubbio se davvero l'ex Duce fosse a Campo Imperatore. L'Italia ora era zona nemica, ma Campo Imperatore sembrava davvero irraggiungibile. A cos\u00ec alta quota un lancio dei paracadutisti sarebbe stato vanificato dalle correnti ascensionali ed era necessario impadronirsi della funivia prima che gli italiani potessero isolare l'albergo. Un audace piano elaborato dal maggiore Harald Mors, su incarico del generale Student, previde dunque l'atterraggio sul pianoro di alcuni alianti DFS 230 con un centinaio di paracadutisti. La sera prima dell'azione la radio alleata comunic\u00f2 che Mussolini sarebbe stato consegnato loro dagli italiani.\nL'esecuzione dell'operazione.\nL'operazione scatt\u00f2 alle 3 antimeridiane del 12 settembre, quando una colonna motorizzata agli ordini del comandante responsabile Harald Mors si mosse alla volta di Assergi. La partenza dei 10 alianti DFS 230 della 2. Fallschirmj\u00e4ger-Division era prevista per le 12:30, ma venne anticipata di qualche minuto in quanto una serie di bombardieri alleati sorvol\u00f2 l'aeroporto. Dato il limitato spazio a disposizione per l'atterraggio, sulle ruote degli alianti furono incastrati dei rotoli di filo spinato, per creare un forte attrito col suolo.\nDurante il volo di avvicinamento l'aereo che rimorchiava il DFS con Otto Skorzeny, pilotato dal tenente Elimar Meyer, si trov\u00f2 - dalla quarta posizione che aveva al decollo - a essere in testa alla formazione, dato che i primi tre Henschel avevano virato per guadagnare quota e si erano accodati alla formazione, ma non quello col capitano SS a bordo. E cos\u00ec si trov\u00f2 davanti all'aliante dove c'era invece il tenente barone Georg von Berlepsch, comandante dell'unit\u00e0 d'assalto alla quale Skorzeny era stato aggregato come \"consigliere politico\" e con espresso divieto da parte di Student di esercitare il grado.\nGli italiani, colti di sorpresa dalla fulmineit\u00e0 dell'azione e da ordini a dir poco contraddittori da parte dell'ispettore Giuseppe Gueli, non reagirono. Per di pi\u00f9 Skorzeny aveva avuto l'idea, stigmatizzata nell'immediato dagli ufficiali paracadutisti, di portare con s\u00e9 come ostaggio il generale del Corpo degli agenti di polizia Fernando Soleti che, facendosi riconoscere dai carabinieri che presidiavano la fortezza sul Gran Sasso, intim\u00f2 loro di non sparare. I soldati italiani restarono totalmente disorientati dalla presenza del generale. Alla sua vista lo stesso Mussolini, che si era affacciato alla finestra, disse: \"Non sparate, non vedete che \u00e8 tutto in ordine? C'\u00e8 un generale italiano!\".\nSkorzeny si fece avanti per essere il primo a vedere Benito Mussolini, arriv\u00f2 alla porta della camera del Duce che aveva visto alla finestra e spinse via un paracadutista che, rispondendo a un preciso ordine \"ad personam\" di Student, lo aveva preceduto. Fu Skorzeny a salutare per primo Mussolini, nonostante si fosse accordato con Student di rimanere solo un \"consigliere politico\", violando gli ordini che vietavano persino di scendere in picchiata, cosa che lui aveva imposto a Meyer, scompaginando la formazione e costringendo due alianti ad andare a sbattere contro le rocce circostanti. I tedeschi sistemarono la radio sul tetto dell'albergo. Dalla radio venne dato il segnale che l'albergo era in mani tedesche, il \"Duce d'Italia\" era vivo e non c'erano vittime.\nSe sul rifugio non ci fu praticamente nessuna reazione da parte italiana, ad Assergi invece persero la vita due militari, gli unici che non si sottrassero al loro dovere in quella circostanza. Il primo fu la guardia campestre Pasqualino Vitocco, che aveva cercato di avvisare i carabinieri della presenza della colonna tedesca e venne ucciso con una raffica di mitragliatrice dopo che gli era stato intimato l'alt. Morir\u00e0 il giorno dopo all'Ospedale Civile dell'Aquila. La seconda vittima fu il carabiniere Giovanni Natale che, di guardia nella stazione intermedia della funivia, visti arrivare dei soldati tedeschi, aveva tentato una reazione ma era stato colpito a morte. Intanto il maggiore Harald-Otto Mors, il comandante e responsabile dell'intero Lehrbataillon impegnato nelle due fasi aerea e terrestre, raggiunse l'albergo in quota con la funivia.\nDopo qualche foto, Mussolini doveva ripartire con il capitano della Luftwaffe Gerlach su uno Storch (\"cicogna\"), aereo a decollo e atterraggio breve, portato sull'altipiano dallo stesso capitano. L'aereo poteva trasportare solo un passeggero, soprattutto in partenza da una pista di decollo cos\u00ec corta, per questo ne era stato previsto un altro per trasportare l'ufficiale accompagnatore, che venne designato in Skorzeny, secondo i suoi espressi desideri. Il secondo aereo per\u00f2 non riusc\u00ec ad atterrare. Skorzeny, non si perse d'animo e nonostante il suo peso non indifferente, riusc\u00ec ugualmente a ottenere il permesso da Mors e dal pilota di poter salire sullo Storch, forse facendo pesare il suo grado o grazie a ordini \"superiori\" (il grado di capitano era uguale a quello di Gerlach, ma bisogna ricordare che Skorzeny apparteneva alle SS).\nLa pista era troppo corta cos\u00ec Gerlach, abile pilota, decise di far trattenere le ali dello Storch da alcuni soldati fino a raggiungere il massimo regime del motore. A un segnale, lasciato libero, l'aereo scatt\u00f2 in avanti verso il burrone. Scomparve per qualche momento nell'abisso, ma poi lo si pot\u00e9 vedere da lontano mentre si alzava verso il cielo. A Pratica di Mare, dove atterr\u00f2, Mussolini fu imbarcato su un Heinkel He 111 che lo port\u00f2 a Vienna, e poi a Monaco: il 14 settembre, a Rastenburg, incontr\u00f2 Hitler. Nonostante il rapporto di Mors, suffragato in tutto e per tutto da quello del generale Student, cui Hitler aveva assegnato il compito di liberare Mussolini, fosse riconosciuto come autentico e veritiero in tutte le fasi, e sin dagli anni cinquanta dagli stessi servizi segreti americani, Hitler diede invece il merito a Skorzeny, cui affid\u00f2 in seguito simili e difficili imprese, che lo fecero conoscere come \"L'uomo pi\u00f9 pericoloso d'Europa\". Ma nel caso dell'impresa del Gran Sasso non fu vera gloria.\nAspetti dibattuti.\nLe due mitragliatrici pesanti poste sopra al tetto dell'albergo quel giorno erano state stranamente rimosse su ordine dell'ispettore Gueli e chiuse a chiave in uno stanzino; i cani da guardia tenuti alla catena o agli angoli morti dell'edificio, sempre su ordine di Gueli. Circostanze confermate dalla testimonianza dell'ultimo italiano superstite dell'evento, l'ex poliziotto Nelio Pannuti, nella trasmissione di RAI 3 \"Liberate il Duce!\" di Fabio Toncelli.\nAltri dubbi sulla vera prigionia di Mussolini sono stati avanzati dallo scrittore Vincenzo Di Michele con il suo libro \"Mussolini finto prigioniero al Gran Sasso\" il quale per\u00f2 non fornisce alcuna fonte attendibile e/o verificabile alla sua teoria. Anche in questo caso, quando mancano documentazioni certe, l'argomentazione \"a contrariis\" escluderebbe l'ipotesi della \"combine\".\nUn aspetto interessante seppur controverso, \u00e8 dato dall'effettivo ruolo svolto dal generale Fernando Soleti in tutta la vicenda, in particolare riguardo alla sua presenza a Campo Imperatore al fianco delle truppe tedesche. Il Soleti nel suo memoriale risalente alla fine della guerra, tende a presentare se stesso alla stregua di un ostaggio in mano nemica, condotto con la forza e contro la sua volont\u00e0 sul Gran Sasso in qualit\u00e0 di esponente pi\u00f9 alto in grado del corpo di polizia; resta da spiegare per quale motivo il generale fosse presente a cena presso il comando tedesco la sera precedente l'impresa e perch\u00e9 avesse un appuntamento con le forze tedesche (al quale si present\u00f2 in netto ritardo) per il giorno successivo. Sorge il dubbio che il Soleti altro non fosse che il rappresentante del governo Badoglio necessario per garantire la riuscita dell'azione senza spargimento di sangue; tutto ci\u00f2 rientrerebbe nel campo delle semplici supposizioni se, ad avvalorare tale assunto, non fosse intervenuta la testimonianza del poliziotto Nelio Pannuti raccolta dal Di Michele, il quale riferisce tra l'altro che il Soleti reclam\u00f2 pi\u00f9 di una volta la restituzione della sua pistola, requisita da Otto Skorzeny durante l'operazione, e che lo stesso Skorzeny, dopo qualche esitazione, obbed\u00ec all'ordine: quindi il generale non poteva essere considerato un ostaggio o un prigioniero dei tedeschi, bens\u00ec pu\u00f2 essere considerato il rappresentante di un governo gi\u00e0 alleato e non ancora \"nemico\" nell'atto di un'operazione congiunta, volta a ottenere un risultato eclatante."}
{"id": "1348971", "revid": "1543377", "url": "https://it.wikipedia.org/wiki?curid=1348971", "title": "Anas bahamensis", "text": "Il codone guancebianche (\"Anas bahamensis\", Linnaeus 1758) \u00e8 un uccello della famiglia delle Anatidae.\nDescrizione.\nSi tratta di un'anatra del genere \"Anas\", di medie dimensioni, non c'\u00e8 dimorfismo sessuale; guance e gola sono bianche, il resto del piumaggio del corpo \u00e8 marrone chiaro chiazzato marrone scuro, il becco \u00e8 grigio-azzurro con due vistose chiazze rosse attorno alle narici, le zampe sono di color grigio.\nRispetto al codone comune (Anas acuta), la coda \u00e8 meno lunga e aguzza. Sia in natura che in cattivit\u00e0, vi sono esemplari caratterizzati dal piumaggio del corpo completamente bianco argenteo, mentre restano invariati i colori di becco e zampe.\nPer il bel aspetto \u00e8 apprezzata ed allevata a scopo ornamentale, il suo carattere mite e socievole permette l'integrazione con altre specie di anatre. Sempre per fini ornamentali viene allevata anche la variante \"argentata\", dal caratteristico piumaggio completamente bianco-argenteo, si tratta di esemplari leucistici.\nDimensioni e peso.\nLunghezza media: 46\u00a0cm.\nApertura alare media: 87,5\u00a0cm.\nPeso medio adulto: 1.000 grammi.\nSottospecie.\nDel codone guancebianche esistono tre sottospecie:\nDistribuzione e habitat.\n\u00c8 originario del Centro America, in particolare delle isole dell'arcipelago delle Grandi e Piccole Antille, delle regioni settentrionali del Sudamerica e in misura minore \u00e8 diffuso anche negli stati costieri del sud degli Stati Uniti, \u00e8 inoltre presente una popolazione endemica delle isole Gal\u00e1pagos.\nAbita paludi, lagune salmastre, insenature marine, estuari, stagni occasionalmente d'acqua dolce e laghi poco profondi.\nRiproduzione.\nLa femmina depone dalle 6 alle 12 uova, la cova dura mediamente 25 giorni, gli anatroccoli impiegano circa 6 settimane per crescere e riuscire a volare.\nAlimentazione.\nSi nutre di piante acquatiche, piccoli animali acquatici, semi, insetti e erba."}
{"id": "1348976", "revid": "1610933", "url": "https://it.wikipedia.org/wiki?curid=1348976", "title": "Codone guancebianche", "text": ""}
{"id": "1348979", "revid": "307923", "url": "https://it.wikipedia.org/wiki?curid=1348979", "title": "Lago Moro", "text": ""}
{"id": "1348980", "revid": "164392", "url": "https://it.wikipedia.org/wiki?curid=1348980", "title": "Provincia di Vicenza", "text": "La provincia di Vicenza \u00e8 una provincia italiana del Veneto di abitanti.\nConfina a nord e a ovest con il Trentino-Alto Adige (Provincia autonoma di Trento), a nord-est con la provincia di Belluno e la provincia di Treviso, a sud-est con la provincia di Padova, a ovest con la provincia di Verona. Nell'Altopiano dei Sette Comuni ancora oggi si parla il cimbro.\n\u00c8 una delle province pi\u00f9 ricche d'Italia e dalle maggiori esportazioni nel settore manifatturiero, infatti fa parte del \"Club dei 15\", cio\u00e8 le quindici province italiane pi\u00f9 industrializzate secondo questi criteri:\nCon l'11,0% della popolazione totale (al 2013) la provincia si colloca al quinto posto tra le province italiane per numero di stranieri residenti, appena dopo altre due province della Regione Veneto (Verona e Treviso).\nNell'annuale classifica delle province italiane per la migliore qualit\u00e0 di vita, redatta da ItaliaOggi con la collaborazione dell'Universit\u00e0 \"La Sapienza\", nel 2017 si piazza al quarto posto dietro a Bolzano, Trento e Belluno.\nGeografia fisica.\nMorfologia del territorio.\nLa provincia comprende una zona della Pianura padana, denominata \"Pianura veneta\", che si insinua fino al centro della provincia nella zona di Schio e Thiene.\nA nord si trovano le Prealpi vicentine e le Alpi venete, tra le quali si staglia l'altopiano dei Sette Comuni che occupa oltre un quinto dell'intera provincia, ed \u00e8 delimitato a nord dalla linea dei rilievi pi\u00f9 alti della provincia che arrivano in Cima Dodici a oltre 2340 metri sul livello del mare, a est dal canale di Brenta che lo separa dal monte Grappa e ad ovest dalla Valdastico, oltre la quale si elevano il monte Summano, il monte Novegno, il Pasubio e le Piccole Dolomiti.\nNella zona occidentale della provincia corrono tre valli praticamente parallele a partire dalle Piccole Dolomiti e dal Pasubio: sono rispettivamente, da est ad ovest, la val Leogra, la valle dell'Agno e la valle del Chiampo. La dorsale collinare a ovest di quest'ultima valle rappresenta il confine con la provincia di Verona.\nA sud del capoluogo, situato all'incirca al centro della provincia, sorgono i Colli Berici, piccoli rilievi collinari che sfiorano nella loro quota massima i 450 metri, ma che sono di particolare interesse naturalistico e paesaggistico.\nMonti.\nPrincipali vette oltre i 2000 m.:\nValli.\nLa Valle del Chiampo, compresa fra le Piccole Dolomiti e i monti Lessini, scorre in direzione nord-sud, al confine con la provincia di Verona, percorsa dal torrente omonimo. Lunga una trentina di chilometri, molto stretta e impervia nella sua parte alta, \u00e8 scarsamente abitata pur essendo caratterizzata da bellezze paesaggistiche e naturali considerevoli.\nLa Valle dell'Agno \u00e8 una valle delle Prealpi vicentine che scorre anch'essa da nord a sud, percorsa dall'omonimo torrente, a partire dalle Piccole Dolomiti per una trentina di chilometri.\nLa Val Leogra \u00e8 una profonda incisione nelle Prealpi vicentine in cui si \u00e8 incanalato il torrente Leogra; va da Pian delle Fugazze a Schio.\nAnche la Val d'Astico scende dalle prealpi solcata dal torrente Astico. La parte pi\u00f9 alta \u00e8 in provincia di Trento; passata Lastebasse, dopo aver superato il comune di Valdastico, la valle scorre in direzione nord-sud e si apre sulla pianura vicentina tra gli abitati di Piovene Rocchette e Caltrano.\nIl Canale di Brenta - chiamato anche Val Brenta o Valsugana vicentina - \u00e8 la stretta valle compresa tra i comuni di Bassano del Grappa e Cismon del Grappa. Pur rappresentando, di fatto, l'estremit\u00e0 meridionale della Valsugana, presenta dei caratteri propri che lo distinguono sia dal punto di vista geografico che da quello antropico.\nLa Val Liona rappresenta la pi\u00f9 importante incisione valliva dei Colli Berici; il fiume che le d\u00e0 il nome (la Liona) inizia il suo corso presso la \u201cFontana de le Done\u201d o \u201cde le Fate\u201d sotto il paese di San Gottardo per giungere alla strada che collega Sossano con Orgiano, raggiungendo la lunghezza di oltre 12 chilometri.\nFiumi.\nVicenza \u00e8 una provincia che conta diversi fiumi, torrenti e canali: uno di essi \u00e8 il Bacchiglione, che nasce da alcune risorgive nei comuni di Dueville e di Villaverla, prendendo inizialmente il nome di \"Bacchiglioncello\". Poco a monte della citt\u00e0 di Vicenza riceve le acque provenienti dal sottobacino del Leogra-Timonchio (che scende dal monte Pasubio) e assume il nome di Bacchiglione. Confluisce in esso anche la roggia Seriola.\nProprio a Vicenza riceve da destra le acque del fiume Retrone e da sinistra quelle del torrente Astichello.\nAltri tributari giungono da sinistra a sud est del capoluogo: il fiume Astico-Tesina e il Ceresone. Il fiume Bacchiglione confluisce presso la localit\u00e0 \"Ca' Pasqua\" nel fiume Brenta.\nQueste diverse confluenze presso il capoluogo hanno dato luogo, nel corso dei secoli, a vari episodi di allagamenti ed alluvioni, l'ultima delle quali verificatasi nei primi giorni di novembre del 2010.\nIl Brenta, che nasce in Trentino e percorre tutta la Valsugana attraversando i comuni di Valbrenta, Solagna, Pove del Grappa e Bassano del Grappa - dove scorre sotto il famoso \u201cponte degli Alpini\u201d progettato da Andrea Palladio -, prosegue il percorso planiziale con struttura meandriforme e alimenta le falde freatiche di diversi fiumi di risorgiva quali il Sile, il Dese e altri minori. Transita in prossimit\u00e0 di Nove, Cartigliano, Tezze sul Brenta continuando il suo percorso in provincia di Padova e sfociando a Chioggia, in provincia di Venezia.\nAd ovest della provincia scorrono i fiumi Agno/Gu\u00e0 e il torrente Chiampo.&lt;br&gt;\nNella Valle dell'Agno scorre l'Agno; dalla sua confluenza con il torrente Restena presso Tezze di Arzignano si origina il Gu\u00e0 che prosegue per Montecchio Maggiore, dove riceve le acque del Poscola e poi prosegue per tutto il sudovest vicentino, il veronese e il padovano, cambiando nome varie volte.&lt;br&gt;\nIl fiume Chiampo nasce nella Valle del Chiampo e arrivato a Montebello Vicentino devia verso il veronese.\nFino al XVI secolo le acque del Chiampo confluivano nel Gu\u00e0.\nLaghi.\nL'unico lago di dimensioni significative dell'intera provincia \u00e8 il lago di Fimon, che si trova poco fuori Vicenza nel comune di Arcugnano. Il lago \u00e8 di modeste dimensioni (0,67\u00a0km2) e poco profondo (in media 2 m); esso presenta un fondo melmoso e vegetazione abbondante, caratteristiche che, unite alla scarsa profondit\u00e0, lo rendono un habitat adatto ai ciprinidi.\nIn particolare le specie ittiche presenti da lungo tempo (almeno dal 1887, anno cui risale lo studio del Tarassi) sono: la carpa (\"Cyprinus carpio\"), la tinca (\"Tinca tinca\"), il luccio (\"Esox lucius\"), la scardola (\"Scardinius erythrophthalmus\"), l'anguilla (\"Anguilla anguilla\"), la savetta (\"Chondrostoma soetta\") e la lasca (\"Chondrostoma genei\").\nLa popolazione ittica attuale \u00e8 differente, dal momento che sono apparse nuove specie e ne sono scomparse altre: tra queste la lasca e la savetta, tra le prime il persico trota (\"Micropterus salmoides\"), il persico sole (\"Lepomis gibbosus\"), il persico reale (\"Perca fluviatilis\") e il pesce gatto (\"Ictalurus melas\"). Dall'inizio degli anni ottanta \u00e8 presente anche l'abramide (\"Abramis brama\"), specie originaria del centro-est europeo.\nIl lago \u00e8 un punto di interesse archeologico per il ritrovamento di resti di insediamenti risalenti ad almeno due epoche differenti: uno al neolitico e uno all'et\u00e0 del bronzo. Pioniere nell'analisi e nella catalogazione dei resti archeologici provenienti dalla zona fu il naturalista vicentino Paolo Lioy.\nGrotte.\nMolte sono le grotte presenti nella provincia che, in molti casi, rappresentano primati nazionali.\nL'abisso di Malga Fossetta \u00e8 una profonda cavit\u00e0 situata nel comune di Enego e fa parte di un complesso carsico, quello dell'altopiano di Asiago, ricco di grotte (2.562 esplorate al 2009). L'Abisso di Malga Fossetta, con la sua profondit\u00e0 conosciuta di oltre 1.000\u00a0m, risulta una delle cavit\u00e0 pi\u00f9 profonde d'Italia. Recenti esplorazioni vedono una possibile connessione con la vicina grotta della Bigonda (una delle grotte italiane pi\u00f9 estese) che porterebbe cos\u00ec la profondit\u00e0 dell'abisso ad oltre 1.400\u00a0m, facendone, in caso ci\u00f2 fosse accertato, la grotta pi\u00f9 profonda d'Italia e una delle pi\u00f9 profonde del pianeta.\nIl Buso della Rana \u00e8 invece la pi\u00f9 estesa grotta italiana ad un solo ingresso e si trova nel comune di Monte di Malo, presso Contr\u00e0 Maddalena, lungo la strada che da Monte di Malo porta verso la frazione di Priabona. L'estensione totale dello sviluppo in proiezione orizzontale raggiunge i 27\u00a0km, mentre il dislivello totale \u00e8 all'incirca di 300 metri. La grotta si sviluppa sotto l'altopiano del Faedo-Casaron, interessato da evidenti fenomeni carsici.\nLa grotta del Broion sita nel comune di Longare in localit\u00e0 Lumignano, \u00e8 una cavit\u00e0-inghiottitoio di tipo carsico, che si apre sul versante meridionale del monte Broion a circa 150 m s.l.m. Il monte Broion si trova sul lato orientale del complesso dei colli Berici, un sistema collinare situato a sud del margine prealpino con la pianura e che appare in continuit\u00e0 morfotettonica con i Monti Lessini. Nel 1951 in questa grotta sono state ritrovate dal geologo Piero Leonardi significative tracce dell'uomo di Neandertal.\nLe grotte di Oliero sono invece un complesso cavernicolo che si trova alle pendici del massiccio dell'altopiano dei Sette Comuni, in prossimit\u00e0 dell'abitato di Oliero (Comune di Valstagna). Dalle grotte hanno origine le sorgenti del fiume Oliero (uno dei fiumi pi\u00f9 corti d'Europa), che vengono considerate tra le pi\u00f9 importanti sorgenti valchiusane d'Europa.\nStoria.\nPreistoria.\nI depositi stratigrafici rinvenuti nelle grotte e nei covoli (i ripari sottoroccia) dei colli Berici e delle montagne vicentine - che fornivano riparo a cacciatori e raccoglitori del Paleolitico e del Mesolitico (250.000 - 6.500 a.C.) - testimoniano di insediamenti ultramillenari e fanno del Vicentino una tra le aree meglio documentate nel panorama della preistoria italiana. Importanti sono anche i ritrovamenti del Neolitico (6.500 - 3.400 a.C.) - in particolare quelli della zona delle Valli di Fimon - dove gruppi umani stabili vivevano in villaggi su palafitte e praticavano l'agricoltura e l'allevamento, accanto alle tradizionali attivit\u00e0 della caccia e della raccolta.\nNumerosi reperti dimostrano che anche nelle successive Et\u00e0 del rame (3.400 - 2.300 a.C.) ed Et\u00e0 del bronzo (2.300 - 950 a.C.) furono densamente abitate l'area berica e le aree pedemontane, dalle quali si potevano estrarre i minerali utili alla manifattura di oggetti.\nL'Et\u00e0 del ferro (met\u00e0 X secolo a.C. - met\u00e0 I secolo a.C.) \u00e8 caratterizzata, oltre che dall'introduzione della metallurgia del ferro, dallo sviluppo della civilt\u00e0 dei Veneti. Nel corso del VI secolo a.C. si form\u00f2, in posizione strategica presso la confluenza dei fiumi Astico e Retrone, un importante insediamento, che in seguito avrebbe originato la citt\u00e0 di Vicenza. Esso colonizz\u00f2 la fascia prealpina per sfruttare le sue risorse con la creazione di numerosi villaggi di case seminterrate, colonizzazione che raggiunse la massima intensit\u00e0 tra il V e il IV secolo a.C.\nSecondo alcuni autori, la prima popolazione del territorio vicentino fu quella degli Euganei; tra l'inizio del IX secolo a.C. e la fine dell'VIII, essi vennero scacciati verso le valli montane dall'invasione dei Veneti, che provenivano dalla regione Danubiana; forse tra l'VIII e il III secolo a.C. le due popolazioni si fusero; di sicuro, quando arrivarono i Romani, i Veneti che li accolsero pacificamente e con essi subito si allearono, erano la popolazione dominante.\nEpoca romana.\nCon l'arrivo dei romani nella seconda met\u00e0 del II secolo a.C., vi fu una completa assimilazione della popolazione veneta. \"Vicetia\" nel 49 a.C. divenne \"municipium\" romano \"optimo iure\", cio\u00e8 con pienezza di diritti civili e politici e iscritta alla trib\u00f9 Menenia.\nIl \"municipium\" comprendeva tutta la pianura intorno a Vicenza, arrivando a ovest e a nord fino a dove ora si trovano Arzignano, Montecchio Maggiore, Sovizzo, Schio e Chiuppano, mentre le popolazioni delle valli prealpine del Chiampo, dell'Agno, del Leogra e dell'Astico godevano solo dello \"jus latium\". Ad est il \"municipium Vicetiae\" era delimitato dal fiume Brenta, a sud confinava con quelli di Padova e di Verona, arrivando a comprendere i territori degli attuali comuni di Montegalda, Noventa e Lonigo. Bassano e sotto la sua giurisdizione vi era anche \"Acelum\", l'odierna Asolo.\nI Romani costruirono numerose strade, sia per scopi commerciali che militari, per avere cio\u00e8 la possibilit\u00e0 di spostare rapidamente le truppe. Il territorio venne \"centuriato\", cio\u00e8 organizzato secondo lo schema che prevedeva un reticolo ortogonale di strade, canali e appezzamenti agricoli destinati ai coloni. Secondo l'uso romano, i proprietari terrieri risiedevano in citt\u00e0 e controllavano il territorio, dal quale ricavavano le risorse per pagare i tributi erariali.\nAlto Medioevo.\nGi\u00e0 durante il Regno longobardo il territorio vicentino comincia ad assumere una propria identit\u00e0 politica con la creazione del Ducato di Vicenza. Rispetto all'attuale, il territorio doveva essere pi\u00f9 esteso a scapito di quello padovano, essendo stata la citt\u00e0 di Padova conquistata una quarantina d'anni dopo quella di Vicenza e per questo penalizzata nell'ambito del regno.\n\u00c8 probabile che la stessa configurazione sia continuata anche durante il periodo franco e carolingio, stando ad alcuni documenti che parlano del \"comitatus vicentinus\".\nNel periodo successivo, come altre zone dell'Italia settentrionale, il territorio venne devastato a pi\u00f9 riprese dalle scorrerie degli Ungari. Quando si consolid\u00f2 nuovamente l'Impero sotto la dinastia degli Ottoni, questi stabilirono un rapporto privilegiato con i vescovi di Vicenza, cui diedero in feudo larghe parti del territorio - altre divennero invece possedimento del conte e di signori rurali - insieme con diritti e privilegi e l'autorizzazione a costruire e a possedere fortificazioni.\nI vescovi, a loro volta, concessero in feudo larga parte del territorio, specialmente quella paludosa e malsana della pianura, ai monasteri benedettini maschili e femminili - in particolare a quelli dei santi Felice e Fortunato e di San Pietro, appena fuori le mura di Vicenza - con lo scopo di bonificarlo e di renderlo produttivo. Di questo resta traccia in molti documenti, siti e toponimi.\nEt\u00e0 contemporanea.\nIl periodo napoleonico.\nTra il 1797 e il 1805 il territorio vicentino - come tutta la regione - sub\u00ec un alternarsi dell'occupazione da parte della Francia e dell'Impero asburgico. Nel 1805, per la terza volta, le armate di Napoleone rioccuparono il Veneto, che venne annesso al Regno d'Italia - parte dell'Impero francese - e vi rimase fino al novembre 1813.\nOtto anni che permisero di attuare varie riforme. L'organizzazione amministrativa si articol\u00f2 in Dipartimenti (il territorio vicentino - anche se non coincidente esattamente con quello attuale - divenne il Dipartimento del Bacchiglione) che, come i Dipartimenti francesi, prendeva il nome dal fiume che passava per il capoluogo, cio\u00e8 Vicenza.\nIl Dipartimento fu creato dopo l'annessione al Regno d'Italia di Venezia e le sue dipendenze (Istria e Dalmazia) il 1\u00ba maggio 1806. Sub\u00ec alcune modifiche di confini il 22 dicembre 1807, nel luglio 1810 e il 28 settembre 1810, con l'inclusione di zone come quella di Lonigo, Castelfranco Veneto e Bassano, provenienti dai dipartimenti dell'Adige, del Piave e del Tagliamento.\nIl Dipartimento era suddiviso in cinque distretti, quindici cantoni e centocinquantaquattro comuni.\nFu introdotto il Codice Napoleonico ispirato ai principi della Rivoluzione francese, furono istituite l'anagrafe presso i comuni (fino ad allora il registro dello stato civile era tenuto dalle parrocchie) e la gendarmeria. Queste riforme, ma soprattutto l'aumento delle tasse e l'imposizione della leva militare obbligatoria, crearono molto scontento, che si espresse in tumulti, duramente repressi dai francesi.\nIl Regno Lombardo-Veneto.\nCon la costituzione del Regno Lombardo-Veneto appartenente all'Impero d'Austria, il Dipartimento fu ridenominato Provincia di Vicenza.\nNel 1853 il comune di San Pietro in Gu, su decisione delle autorit\u00e0 austriache, venne trasferito alla provincia di Padova.\nIl Regno d'Italia.\nNel 1866, in seguito alla terza guerra d'indipendenza, il Veneto fu annesso al Regno d'Italia, restando invariata la perimetrazione delle province, secondo le disposizioni del decreto Rattazzi emanato nel 1859 dal governo sabaudo.\nNel 1923 cedette il comune di San Giovanni Ilarione alla provincia di Verona.\nIl Vicentino e la seconda guerra mondiale.\nDurante la seconda guerra mondiale la parte nord della provincia fu annessa per tre anni al terzo Reich (dal 1943 al 1945): il nuovo confine partiva da Bassano del Grappa e giungeva fino ai confini di Vicenza, per poi congiungersi con la provincia di Trento, ma in ampia scala la provincia fu sotto influenza tedesca (in particolare le zone prealpine). Nel 1945 tra gennaio e aprile, le forze angloamericane bombardarono pesantemente l'intera provincia, in particolare i maggiori centri (Bassano, Thiene, Schio, Asiago e Vicenza), per dare supporto alla Lotta di liberazione, ma il confine geo-militare continu\u00f2 a esistere fino al 5 maggio e si spost\u00f2 dai confini del Tretto di Schio ai confini di Arsiero, per poi prolungarsi da Asiago a Tonezza del Cimone.\nStemma provinciale.\nNello stemma della provincia sono rappresentati, al centro, la croce bianca su sfondo rosso, simbolo della citt\u00e0 di Vicenza e nei quarti compaiono nell'ordine: l'Ossario del Pasubio, l'Ossario del Monte Cimone, il Sacrario Militare del Monte Grappa e il Sacrario Militare di Asiago. Gli ossari raccolgono le spoglie di circa 85.000 soldati, anche se i dispersi sui monti vicentini risultano ancora di decine di migliaia. Le montagne della provincia furono infatti teatro di cruenti combattimenti soprattutto con le battaglie sul Pasubio, sul monte Cimone di Tonezza e sull'altopiano di Asiago nel corso della \"Fr\u00fchjahrsoffensive\" del 1916; dell'Ortigara e dello Zebio nel 1917 e dei Tre Monti e del monte Grappa nel 1918.\nMonumenti e luoghi d'interesse.\nLa provincia \u00e8 ricca di monumenti, palazzi, chiese e ville che testimoniano i diversi momenti storico-artistici della sua storia. Dal 1994 Vicenza \"citt\u00e0 del Palladio\" \u00e8 stata dichiarata Patrimonio dell'umanit\u00e0 dall'UNESCO e nel 1996 il riconoscimento \u00e8 stato esteso alle ville palladiane del Veneto, per la maggior parte situate nel vicentino.\nLa Basilica Palladiana di Vicenza - tra le opere pi\u00f9 note di Palladio assieme a Villa Almerico Capra \"La Rotonda\" - \u00e8 stata dichiarata anche monumento nazionale.\nVille.\nIl territorio vicentino \u00e8 caratterizzato dalla presenza di numerose ville venete, risalenti alla dominazione della Repubblica di Venezia. Tra esse spiccano quelle progettate da Andrea Palladio: la maggior parte delle ville palladiane del Veneto dichiarate patrimonio UNESCO sono infatti situate nella provincia (16 su 24).\nElenco parziale delle principali ville storiche nella provincia di Vicenza, per comune:\nSociet\u00e0.\nEtnie e minoranze straniere.\nAl 31 dicembre 2020 la popolazione straniera residente in provincia contava 81.961 persone su 854962\n, pari al 9,59% della popolazione totale. Con riferimento al 31 dicembre 2020 (81961 stranieri residenti) queste erano le nazionalit\u00e0 pi\u00f9 numerose:\nAl 31 dicembre 2013 i comuni con la pi\u00f9 alta percentuale di stranieri sul totale della popolazione erano Arzignano (20,4%) e Lonigo (20,4%), seguiti da San Pietro Mussolino (19,5%), Gambellara (19,3%) e Montecchio Maggiore (17,3%).\nCultura.\nServizio bibliotecario provinciale vicentino (SBPV).\nAderisce a questo servizio la grande maggioranza delle biblioteche dei Comuni della Provincia di Vicenza, tramite convenzioni con l'Amministrazione provinciale e la Biblioteca civica Bertoliana di Vicenza.\nI principali servizi offerti alle biblioteche aderenti sono: \nAll'interno di SBPV sono state sviluppate due reti bibliotecarie, legate ai programmi gestionali in uso nelle biblioteche vicentine, al fine di poter offrire agli utenti servizi via web. Vi aderisce la maggior parte delle biblioteche provinciali, e sono:\nMusei.\nMusei in provincia di Vicenza.\nRomano d'Ezzelino\n\"Valli del Pasubio\nVelo d'Astico\nCucina.\nLa cucina vicentina \u00e8 composta di piatti semplici, di tradizione contadina, che seguono l'andamento delle stagioni e dei relativi prodotti che si raccoglievano nei prati e nei boschi. Ogni piatto \u00e8 legato ad una parte del territorio e le preparazioni si basano ancora oggi sui prodotti tipici, (molti dei quali inseriti nell'elenco dei Prodotti agroalimentari tradizionali italiani): i bisi di Lumignano (frazione di Longare), gli asparagi bianchi di Bassano, i torresani di Breganze, i formaggi di Asiago, le ciliegie di Marostica, il riso di Grumolo delle Abbadesse, la patata di Rotzo e il sedano di Rubbio (frazione di Lusiana Conco), i tartufi a Nanto, il broccolo fiolaro di Creazzo, la sopressa di Valli del Pasubio, gli gnocchi con la fioreta di Recoaro Terme o i gnocchi di Posina. I piatti pi\u00f9 tipici sono i \"bigoi all'arna\" (spaghetti di pasta fresca conditi con rag\u00f9 d'anitra) (originari di Thiene e Zan\u00e8) e il baccal\u00e0 alla vicentina.\nVini.\nIl territorio della provincia di Vicenza presenta due zone particolarmente versate nella produzione del vino: l'area circostante Breganze e quella vicina a Gambellara. Si tratta di due zone collinari: Gambellara sorge allo sbocco della valle del Chiampo nella parte pi\u00f9 meridionale dei Monti Lessini ed \u00e8 circondata da dolci pendii la cui altitudine non supera i 300 m sul livello del mare; Breganze si trova invece nella fascia pedemontana, a sud dell'altopiano di Asiago, tra le vallate dei fiumi Astico e Brenta.\nLa zona di Gambellara \u00e8 caratterizzata da un suolo ricco di minerali, essendo di origina vulcanica. I suoi pendii furono coltivati fin dall'antichit\u00e0 essendo dolci e fertili. Quattro i comuni della zona Doc: Gambellara, Montebello Vicentino, Montorso Vicentino e Zermeghedo, un'area dunque estremamente limitata. A Montebello \u00e8 stata ritrovata una villa romana del I-II secolo d.C. con una vinaia, testimonianza della coltivazione dell'uva sin da tempi remoti. Si coltiva uva di qualit\u00e0 Garganega da cui si ricavano tre vini DOC: Bianco, Recioto e Vin santo.\nLa zona DOC di Breganze \u00e8 pi\u00f9 ampia, comprende infatti il territorio dei comuni di Breganze, Colceresa, Fara Vicentino, ed in parte quelli dei comuni di Bassano del Grappa, Lugo di Vicenza, Marostica, Montecchio Precalcino, Pianezze, Salcedo, Sandrigo, Sarcedo e Zugliano. Anche questa zona ha una remota origine vulcanica, ma \u00e8 caratterizzata anche da depositi morenici e fluviali. Il terreno su cui si coltivano i frutti di qualit\u00e0 migliore \u00e8 caratterizzato da depositi di ghiaia, un substrato eccellente in quanto altamente drenante per cui le viti non sono afflitte da malattie fungine. Il pi\u00f9 antico e caratteristico vigneto \u00e8 il Vespaiolo, che non \u00e8 presente altrove, da cui si ricava anche il Torcolato, vino da dessert prodotto sin dal X secolo.\nEconomia.\nAgricoltura.\nIn agricoltura troviamo:\nIndustria.\nIl settore industriale ricopre un ruolo primario ed ha soppiantato nel corso dell'ultimo mezzo secolo il predominante settore agricolo: dal secondo dopoguerra la provincia \u00e8 stata infatti una delle maggiori interpreti del notevole sviluppo economico ed industriale del Nord-est italiano. Le attivit\u00e0 economiche pi\u00f9 rilevanti in provincia sono quella tessile, quella conciaria, l'estrazione del marmo, la lavorazione della ceramica, del mobile, ma soprattutto quella dell'oreficeria.\nSul territorio predominano le piccole e medie imprese, che fanno della provincia di Vicenza una delle pi\u00f9 importanti a livello nazionale, e che si sono sviluppate dando luogo ad principalmente a 4 distretti industriali:\nAltre attivit\u00e0 tipicamente legate al territorio sono:\nTurismo.\nIl turismo riveste un ruolo sempre pi\u00f9 importante nell'economia provinciale: la citt\u00e0 di Vicenza con i suoi monumenti palladiani \u00e8 classificata dal 1994 come patrimonio dell'umanit\u00e0 dall'UNESCO, a cui si sono aggiunte nel 1996 le ville palladiane del Veneto, per buona parte situate nella provincia. La citt\u00e0 \u00e8 tappa fissa nel \"tour veneto\" (vista anche la vicinanza con Venezia e Verona); le importanti manifestazioni fieristiche s'intersecano con l'offerta turistico culturale della citt\u00e0 che \u00e8 aumentata negli ultimi anni grazie all'apertura di nuovi musei e alla creazione di eventi di richiamo; nel 2011 \u00e8 stato registrato un incremento del +14,1% di turisti. Il quotidiano londinese \"Times\" ha inoltre inserito nel 2012 Vicenza tra le 10 mete italiane pi\u00f9 \"cool\". Il turismo religioso, anche internazionale, \u00e8 tradizionalmente attratto soprattutto dal Santuario della Madonna di Monte Berico.\nAttrattive turistico-culturali sono anche i vicini Colli Berici, la citt\u00e0 di Bassano del Grappa e la cittadina di Marostica. Parte integrante dell'offerta turistica locale \u00e8 l'attiva enogastronomia, con prodotti tipici di eccellenza riscoperti in varie parti del territorio. Va considerato inoltre il turismo, sia estivo sia invernale, sull'altopiano di Asiago, ma anche negli altri centri montani, come Recoaro Terme e Tonezza del Cimone, e numerose mete escursionistiche, tra le quali una delle pi\u00f9 note \u00e8 la strada delle 52 gallerie sul Pasubio.\nInfrastrutture e trasporti.\nVicenza e tutta la sua provincia hanno da sempre costituito un importante snodo del nordest italiano. \u00c8 sempre esistita, per questo, una buona struttura viabilistica che, per\u00f2, con il poderoso sviluppo economico degli anni settanta e ottanta ha cominciato a mostrare i suoi limiti.&lt;br&gt; \nNel 2001 per volont\u00e0 dell'Amministrazione provinciale di Vicenza \u00e8 nata una societ\u00e0 per azioni, Vi.Abilit\u00e0, per un pi\u00f9 efficace utilizzo delle risorse disponibili e per una pi\u00f9 efficiente gestione della propria rete stradale che misura quasi 1300\u00a0km.\nIn questo periodo sono state messe in costruzione, dopo molti anni di dibattiti e rinvii, due opere importanti per la provincia quali la Pedemontana e la continuazione dell'autostrada Valdastico verso sud, in direzione Rovigo.\nPer ci\u00f2 che concerne, invece, la rete ferroviaria, che sta tornando importante per l'aumento delle problematiche ambientali, la provincia ha un sistema di ferrovie in varie zone, tra cui la ferrovia della Valsugana nell'omonima valle che giunge fino a Bassano del Grappa, la ferrovia Bassano-Venezia e la Bassano-Padova, la Vicenza-Treviso, la Vicenza-Schio e la principale che attraversa la citt\u00e0 da ovest verso est cio\u00e8 la Torino-Trieste.\nNegli ultimi anni la Regione ha investito molte risorse per migliorare, ammodernare e velocizzare i collegamenti ferroviari. Non da ultimo il Veneto si piazza ai primi posti per et\u00e0 pi\u00f9 giovane del materiale ferroviario con treni molto nuovi ed adatti a trasportare anche biciclette, in un'ottica di turismo e movimento sostenibile.\nRete ferroviaria.\nLe linee ferroviarie presenti sul territorio sono diverse:\nLa rete ferroviaria della provincia \u00e8 basata, innanzi tutto, sulla stazione del capoluogo, che si trova nella linea Milano\u2013Venezia e nella quale passano 7 milioni di passeggeri ogni anno.\nLa stazione \u00e8 stata recentemente riammodernata ed ampliata ma nei prossimi anni si dovr\u00e0 superare il problema della costruzione della TAV, la linea ad alta capacit\u00e0 e velocit\u00e0, per la quale manca ancora un progetto condiviso per la provincia di Vicenza.\nServizi di trasporto pubblico.\nVi \u00e8 un'azienda unica di trasporto pubblico chiamata SVT - Societ\u00e0 Vicentina Trasporti che, dal 2016, ha inglobato le preesistenti due aziende di trasporto pubblico presenti nel territorio: le FTV (che operavano a livello provinciale) e l'AIM Mobilit\u00e0 (che operava a livello della citt\u00e0 e dell'hinterland). Alcune tratte provinciali sono operate da Busitalia.\nIn passato le stesse FTV gestivano una vasta rete di tranvie che giunse all'estensione di oltre 130\u00a0km e si componeva delle seguenti direttrici:\nSempre nel territorio provinciale insisteva inoltre parte della tranvia San Bonifacio-Lonigo-Cologna Veneta, gestita dalla SAER e soppressa nel 1957.\nIstituzioni pubbliche.\nAmministrazione Provinciale.\nSedi dell'Amministrazione Provinciale.\nLa sede principale della Provincia \u00e8 sita presso Palazzo Godi-Nievo, un edificio palladiano che si affaccia su contr\u00e0 Gazzolle, in pieno centro di Vicenza. Qui si trovano gli uffici del presidente, di alcuni uffici e le sale della giunta e del consiglio provinciale.\nPalazzo Arnaldi e Palazzo Folco sono altri due palazzi rinascimentali di Vicenza che ospitano le sedi di altri uffici.\nVilla Cordellina Lombardi \u00e8 invece la sede di rappresentanza dell'ente provinciale. Si tratta di una villa palladiana sita a Montecchio Maggiore che viene utilizzata per convegni ed eventi di spessore.\nA Bassano del Grappa, Schio, Valdagno e Lonigo esistono altri uffici decentrati.\nComuni.\nNegli anni la provincia di Vicenza ha perso i comuni di San Pietro in Gu (passato in provincia di Padova nel 1853) e San Giovanni Ilarione (passato in provincia di Verona nel 1923).\nNel corso degli ultimi anni, diversi comuni si sono fusi per creare nuove realt\u00e0 amministrative; \u00e8 il caso di Val Liona nato nel 2017 dalla fusione di Grancona e San Germano dei Berici, Barbarano Mossano, nato nel 2018 dalla fusione di Barbarano Vicentino e Mossano e i nuovi comuni (nati nel 2019) di Colceresa (a seguito della fusione di Mason Vicentino e Molvena), Lusiana Conco (dalla fusione dei due precedenti comuni omonimi) e Valbrenta (nato dalla fusione di Campolongo sul Brenta, Cismon del Grappa, San Nazario e Valstagna).\nAppartengono alla provincia di Vicenza i seguenti 114 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Vicenza ordinati per numero di abitanti (dati: Istat 01/01/2018):\nUnioni montane.\nPrima della pubblicazione della L.R. 28 settembre 2012, n. 40 \"Norme in materia di unioni montane\" (modificata dalla L.R. 49/2012), i comuni dell'alta provincia erano raggruppati in sei comunit\u00e0 montane. Successivamente la regione si \u00e8 occupata della riforma di questi enti, trasformandoli in unioni montane.\nL'iter si \u00e8 concluso per i seguenti enti:\nLe comunit\u00e0 montane in via di riforma sono:\nAziende Locali Sociosanitarie (Ulss).\nA seguito della riforma regionale della sanit\u00e0 del 2016, le precedenti 4 ULSS provinciali sono state ridotte a due (unica provincia veneta oltre a Venezia ad avere due ULSS):"}
{"id": "1348983", "revid": "92723", "url": "https://it.wikipedia.org/wiki?curid=1348983", "title": "Torbeno de Lacon-Zori", "text": "Biografia.\nMembro della famiglia Zori (de Thori), figlio maggiore e successore di Orzocco I, sua madre era Nivata (o Nibatta oppure Nivatora). \nTorbeno spos\u00f2 Anna de Lacon ed era il padre di Orzocco II, il quale poi gli succeder\u00e0. \nTorbeno, assieme a suo figlio, firm\u00f2 una carta nella quale permetteva a sua madre Nivata di disporre dei castelli di Nuraghe Nigellu e Massone de Capras, che lei stessa fece costruire secondo i suoi desideri. \nLei li don\u00f2 all'Imperatore del Sacro Romano Impero, alla condizione che Torbeno ne rimanesse usufruttuario perpetuo. \nSecondo un'altra carta, nella quale si nomina Torbeno \"de Lacon\" e sua moglie \"de Zori\", egli compr\u00f2 un cavallo rosso da Constantino \"Dorrubu\" (de Orrubu) al costo di alcuni schiavi e alcune terre nelle vicinanze di Nuraghe Nigello, ci\u00f2 implica che forse Costantino fu posto a capo di quei luoghi da Nivata. \nAlcuni ritengono che quest'ultima carta riguarda un altro Torbeno che fu Giudice di Arborea pi\u00f9 o meno nello stesso periodo, altri ritengono che Orzocco I fosse chiamato anche Torbeno.\nLe carte di Torbeno sono sottoscritte dai curatori di Oristano, Valenza, Milis, Fortoriani (Fordongianos), ed Usellus. Il curatore di Valenza era Comita appartenente alla potente famiglia dei Lacon alla quale Torbeno era imparentato per matrimonio. Questa famiglia, all'epoca, era la pi\u00f9 potente della Sardegna."}
{"id": "1348984", "revid": "41025", "url": "https://it.wikipedia.org/wiki?curid=1348984", "title": "Torbeno di Arborea", "text": ""}
{"id": "1348985", "revid": "41025", "url": "https://it.wikipedia.org/wiki?curid=1348985", "title": "Torbeno d'Arborea", "text": ""}
{"id": "1348988", "revid": "767487", "url": "https://it.wikipedia.org/wiki?curid=1348988", "title": "Tokyo Decadence", "text": " \u00e8 un film del 1992 diretto da Ry\u016b Murakami, tratto dall'omonimo romanzo scritto da Murakami stesso. La regia del seguito, \"Topaz II\", verr\u00e0 affidata ad Hideaki Anno con il titolo \"Love &amp; Pop\".\nTrama.\nAi \u00e8 una ragazza squillo per una agenzia di accompagnatrici di Tokyo. Tramite i suoi occhi, Murakami accompagna lo spettatore in un opprimente labirinto di perdizione cresciuto all'ombra della \"bubble economy\". Uomini d'affari e impiegati frustrati si sfogano nel sesso a pagamento e nel sadomasochismo. La spropositata quanto ansiogena \u00abricchezza senza dignit\u00e0\u00bb (come la definir\u00e0 una collega di Ai) accumulata dal Paese, \u00e8 pronta a rovesciarsi nella rovinosa recessione degli anni novanta.\nSchiacciata dal meccanismo di cui \u00e8 parte e dal disprezzo di s\u00e9, Ai cercher\u00e0 per un'ultima volta di ritrovare l'amore in un celebre artista (Satoh), di cui \u00e8 ancora innamorata. La protagonista chieder\u00e0 consiglio ad una fattucchiera che le dir\u00e0 di portare un anello; ma l'anello che le consiglier\u00e0 di portare, un topazio rosa (che d\u00e0 il nome al film nel titolo originale giapponese), non servir\u00e0 a recuperare il tempo perduto e il suo posto nella societ\u00e0. Infatti all'arrivo a casa di Satoh, con un vestito che sar\u00e0 simbolicamente macchiato nel tragitto, la trover\u00e0 vuota.\nDistribuzione.\nPer la scabrosit\u00e0 di numerose sequenze, la distribuzione del film \"Tokyo Decadence\" \u00e8 stata vietata in Corea del Sud e Australia. In Italia il film \u00e8 distribuito da Lucky Red in una versione accorciata di circa 30 minuti."}
{"id": "1348991", "revid": "23671", "url": "https://it.wikipedia.org/wiki?curid=1348991", "title": "Tokyo decadence", "text": ""}
{"id": "1348999", "revid": "466539", "url": "https://it.wikipedia.org/wiki?curid=1348999", "title": "Scandalo della Banca Romana", "text": "Lo scandalo della Banca Romana \u00e8 stato un caso politico-finanziario di rilevanza nazionale che fu al centro delle cronache italiane dal 1892 al 1894 e che ebbe come elemento centrale la scoperta delle attivit\u00e0 illecite del governatore della Banca Romana nel decennio precedente. Furono coinvolti presidenti del Consiglio, ministri, parlamentari e giornalisti. La banca venne liquidata dalla Banca d'Italia, istituita a seguito dello scandalo per riformare il sistema bancario.\nQuello in questione fu il primo grave scandalo della storia dell'Italia unita ed emerse a seguito dello scoppio della bolla immobiliare seguita all'istituzione di Roma come nuova capitale del regno, evidenziando la grave crisi di solvibilit\u00e0 della Banca Romana causata dall'aver finanziato l'espansione edilizia e le richieste della classe politica. Venne istituita una commissione parlamentare e un'inchiesta penale che misero sotto giudizio il governo, a partire da Francesco Crispi e Giovanni Giolitti. Il processo si concluse con l'assoluzione di tutti gli imputati e l'erario statale dovette far fronte al buco causato dalla cattiva gestione dei crediti.\nLa vicenda mise in luce la necessit\u00e0 di istituire un'unica banca centrale per l'emissione della moneta e col potere di decidere la politica monetaria. Le conseguenze politiche furono minime e gi\u00e0 nel dicembre 1893 Crispi torn\u00f2 ad essere presidente del Consiglio dei ministri per la terza volta.\nStoria.\nFondazione della Banca Romana.\nLe origini della Banca Romana risalgono alla Cassa di Sconto, un istituto bancario fondato a Roma il 12 luglio 1825 con la facolt\u00e0 di emissione di biglietti di banca che venne chiuso cinque anni dopo con l'estinzione dei depositi e il ritiro della cartamoneta emessa. La societ\u00e0 non venne mai liquidata e nel 1834 una notificazione del cardinale Tommaso Bernetti autorizz\u00f2 la costituzione della Banca Romana, che venne fondata a Parigi per rogito del notaio Bouard con atto del 5 maggio 1834 e la denominazione \"Societ\u00e0 Anonima per azioni della Banca Romana\".\nLa banca divenne operativa il successivo 5 dicembre. All'istituto venne accordato il privilegio dell'emissione di banconote (all'epoca la valuta corrente era lo scudo romano) nel limite di una riserva aurea indicata in varie fonti in circa , ma nasce fin dall'inizio sotto i cattivi auspici di interessi privati formulati contro il cardinale Giacomo Antonelli, la cui famiglia prende effettivamente le sue redini. Della sua attivit\u00e0 fino ai moti del 1848 le fonti sono avare di informazioni ma qualche notizia si ricava dai provvedimenti presi durante la Repubblica Romana come un decreto del Triunvirato che dispose l'emissione di banconote per un totale di scudi a un tasso di sconto del 6%, dei quali da versarsi all'erario senza interessi, i rimanenti - divisi in tre quote - per sostenere il commercio di Roma, Bologna e Ancona.\nLa banca sembra non disporre in questo momento di una riserva aurea, plausibilmente confiscata, con l'emissione garantita su varie ipoteche attive sui beni immobili dell'istituto. Alla definitiva caduta della repubblica, la banca \u00e8 infatti priva di riserva aurea, ci\u00f2 che obbliga papa Pio IX a promuovere un riordino del sistema creditizio per il generale sconvolgimento cui sono andati incontro tutti gli istituti. Nel confermarle il privilegio esclusivo dell'emissione, le sono conferite alcune prerogative tipiche della banca centrale (ma non la sorveglianza sul credito), e a sottolineare il ruolo centrale la ragione sociale viene mutata in \"Banca dello Stato Pontificio\". Vennero aperte anche due succursali ad Ancona e Bologna; la sede di quest'ultima divenne nel 1855 un istituto autonomo con la denominazione \"Banca Pontificia per le 4 legazioni\" (Bologna, Ferrara, Ravenna, Forl\u00ec, ognuna retta da un Cardinale Legato), cosicch\u00e9 fino alla presa di Roma del 1870 lo Stato Pontificio ha due banche che godono del privilegio di stampare banconote.\nIl riordino degli istituti di emissione.\nAlla proclamazione del Regno d'Italia, il 17 marzo 1861, la situazione delle banche di emissione italiane \u00e8 quella riassunta nella tabella che segue:\nLa situazione \u00e8 complessa in quanto, nella visione politica ottocentesca del settore, il concetto di banca centrale, cio\u00e8 dell'istituto che esercita la sorveglianza sul credito e decide la politica monetaria, non esisteva, e in ogni caso non se ne ravvisava la necessit\u00e0. L'Italia giunse all'unificazione politica ed economica in condizioni di arretratezza rispetto ad altri paesi come Francia, Inghilterra e Belgio e il suo sviluppo si basa su agricoltura, turismo e commercio. Per logica conseguenza, pensando che un'eventuale industrializzazione avrebbe seguito caratteri di spontaneit\u00e0 piuttosto che un sostegno politico, la domanda di credito \u00e8 oltremodo limitata. Senza la possibilit\u00e0 di erogare prestiti e finanziamenti il sistema bancario stagna in operazioni di ordinaria amministrazione, senza alcuna possibilit\u00e0 di crescere e consolidarsi.\nLa banca di emissione \u00e8, in questa situazione, una banca come ogni altra, con in pi\u00f9 il privilegio di stampare cartamoneta: non ha i tipici poteri della \"banca delle banche\" (riservati alla classe politica), e svolge anche la normale attivit\u00e0 di sportello. Se la stampa di cartamoneta si affianca a quella tradizionale dell'istituto di credito, tuttavia, la banca di emissione ha in quegli anni un ruolo centrale nella principale e pi\u00f9 proficua attivit\u00e0 delle banche, ovvero lo sconto delle cambiali, un marchingegno che lega a stretto giro tutte le realt\u00e0 tra di loro e coi rispettivi istituti di emissione.\nCon la proclamazione del Regno d'Italia, il conseguente riordino degli istituti di emissione si rivel\u00f2 complesso. La frammentazione pre-unitaria \u00e8 solo una delle cause, dal momento che lobbysti e politici delle varie regioni italiane esercitano un forte ostruzionismo all'intenzione di Cavour di accentrare tali funzioni nella Banca Nazionale nel Regno d'Italia. Questi ultimi sono sostenuti dall'orientamento prevalentemente liberista dello stato. Se tutti sono del parere che tutte le banche devono godere della totale libert\u00e0 di emettere titoli di credito di varia tipologia (banconote, assegni circolari, cambiali al portatore), le opinioni divergono sul grado di ingerenza del governo in materia.\nNel breve periodo in cui sopravvive alla proclamazione del Regno d'Italia Cavour riesce a far prevalere, seppure parzialmente, la sua posizione moderata: se non ottiene di accentrare l'emissione in un solo istituto, fa passare almeno la proposta di una legge organica per il settore bancario che preveda la vigilanza sul credito, seppure da parte della politica. Ma riordinare il settore dell'emissione \u00e8 impresa ardua per la diversa natura delle banche coinvolte, le cui caratteristiche divergono anche diametralmente, e il maggior potere d'influenza politica derivanti del poter \"battere moneta\". All'istituzione dei primi cinque istituti di emissione si giunge con le seguenti modalit\u00e0:\nL'idea di Cavour di concentrare l'emissione in un solo istituto \u00e8 stata disattesa, ma anche la sorveglianza politica sull'operato degli istituti viene ridotta a poche azioni che si possono definire di circostanza. La Banca Nazionale del Regno d'Italia, che ha assorbito quelle di Parma e delle Quattro Legazioni e lo Stabilimento Mercantile di Venezia, ha comunque una preminenza di fatto sulle altre, derivante dalla ramificazione in tutto il Regno con ben 55 sedi e succursali attive nel 1865 perfino a Napoli e in Toscana, dove nessuna resistenza parlamentare vale a impedirne la presenza, anno in cui un decreto di Francesco Crispi ne sposta la sede centrale da Torino alla capitale provvisoria di Firenze. La Banca Nazionale, inoltre, appoggia totalmente i Savoia nell'impresa di completare l'unificazione italiana con la presa di Roma, e alla vigilia della terza guerra d'indipendenza eroga allo Stato un mutuo da oltre per finanziarne le operazioni, ricevendo quale contropartita l'autorizzazione ad emettere banconote in regime di corso forzoso.\nTale facolt\u00e0, che rende ancora pi\u00f9 saldo il legame di interessi tra la Destra storica, i ceti produttivi settentrionali e la banca stessa, consente alle banconote della Nazionale, ora prodotte senza l'obbligo di detenere una corrispondente riserva aurea e quindi non convertibili in metallo prezioso, di diffondersi in tutto il Paese a scapito delle emissioni limitate degli altri istituti, limitate non solo dal rispetto del controvalore metallico. Se quasi ovunque si possono spendere i biglietti della Nazionale, infatti, quelli degli altri istituti incontrano diffidenza al di fuori delle regioni della banca di emissione, e spesso non vengono accettati. L'emissione \u00e8 tutt'altro che regolamentata, e a dispetto delle norme in vigore continuano a circolare titoli di credito o banconote abusive (mascherate da assegni circolari o buoni di cassa), emessi da banche minori e societ\u00e0 sia finanziarie che di costruzione, che vengono spesso preferiti alle banconote. Per mettere un po' d'ordine in un caos che minaccia di diventare esplosivo il governo Minghetti non trova particolare difficolt\u00e0 nel far approvare la proposta di istituire un \"Consorzio Obbligatorio degli istituti di emissione\", il cui compito \u00e8 quello di riunire la politica decisionale e la quantit\u00e0 di biglietti assegnata degli istituti di emissione, nel frattempo diventati sei.\nLo scandalo.\nL'antefatto.\nAlle cinque banche finora citate si era infatti aggiunta nel 1871 la Banca dello Stato Pontificio, tornata dopo la presa di Roma alla sua ragione sociale originaria di Banca Romana di Credito. Che la gestione dei sei istituti non sia del tutto scevra da illegalit\u00e0 non \u00e8 un segreto nei corridoi del Parlamento, tanto \u00e8 vero che le basi dello scandalo poggiano su una manovra politica che nel 1889 avrebbe dovuto allontanare dalla direzione generale del Banco di Napoli il senatore Girolamo Giusso, particolarmente inviso a Giovanni Nicotera. A ordinare materialmente l'ispezione \u00e8 Francesco Miceli, ministro dell'industria in carica, su richiesta di Francesco Crispi.\nPer dare una parvenza di legalit\u00e0 all'operazione, specie agli occhi della sinistra, al momento all'opposizione e decisa ad abbattere il monopolio di fatto della Banca Nazionale, l'ispezione viene estesa a tutti i sei istituti di emissione. Ad eseguirla \u00e8 chiamato il deputato della sinistra Giuseppe Giacomo Alvisi, Presidente della Corte dei Conti, unanimemente rinomato per la sua rettitudine ed onest\u00e0, cui il ministro affianca il capo della divisione credito del ministero, Antonio Monzilli, contestato da Alvisi per l'evidente conflitto di interessi in corso. Alvisi chiede aiuto a Giovanni Giolitti, che per favorirne il lavoro fa richiamare da Piacenza un funzionario in missione del ministero del Tesoro, Gustavo Biagini, mentre Monzilli viene mantenuto nell'incarico con poteri limitati per l'estensione di una propria relazione.\nSia Alvisi sia Biagini sono all'oscuro del vero scopo dell'operazione, e pur riscontrando irregolarit\u00e0 di gestione nel Banco di Napoli (che sono pi\u00f9 o meno le stesse degli altri istituti), le ritengono tali da non dover chiedere la destituzione del suo direttore generale. La sorpresa arriva dall'analisi della situazione della Banca Romana, della quale non tornano i conti delle emissioni. Risultano un eccesso nella circolazione di circa di lire e l'emissione di banconote da 50, 200 e 1000 per un totale di lire, stampate ufficialmente per ritirare dalla circolazione quelle usurate, delle quali sono stati invece riprodotti gli stessi numeri di serie e messe in circolazione come duplicati delle prime, ovviamente non distrutte. La banca risulta inoltre creditrice per cospicue aperture di credito e finanziamenti concessi al settore edilizio durante la grande speculazione ottocentesca per il risanamento di Roma e la costruzione di nuovi quartieri.\nI risultati dell'ispezione vengono portati da Biagini direttamente nelle mani del ministro Miceli, che alle prese con quel materiale scottante non trova di meglio che ammonirlo sulla estrema gravit\u00e0 delle accuse che sta muovendo. Di fronte all'insistenza del funzionario, che non recede dalle sue posizioni nemmeno alle prese con le accuse di falso di Monzilli, presente all'incontro e ampiamente citato nella relazione, il ministro \u00e8 costretto a convocare il governatore della banca, Bernardo Tanlongo che, di fronte all'evidenza, \u00e8 costretto ad ammettere la verit\u00e0. Le banconote in eccesso sono state stampate a Londra dalla H. C. Sanders &amp; Co. coi numeri di serie di quelle che erano state destinate alla distruzione per usura. Le firme sono state apposte con appositi timbri lontano da occhi indiscreti, ad opera dello stesso Tanlongo, di suo figlio Cesare e del capo cassiere Lazzaroni. Il motivo \u00e8 compensare il forte ammanco di cassa dovuto alle ardite operazioni di investimento nel settore edilizio, molte delle quali prive di un concreto riscontro con la crisi del mercato immobiliare ormai avviata.\nDa abile e spregiudicato affarista quale \u00e8, Tanlongo lo rassicura che gli ammanchi verranno immediatamente ripianati, ed in effetti ha gi\u00e0 contrattato un prestito di di lire con la Banca Nazionale del Regno d'Italia che porta alla constatazione della regolarizzazione dell'ammanco relativo ai poco pi\u00f9 di 9 milioni di emissione abusiva. Ulteriori di lire sono poi reperiti per tre milioni attraverso un secondo prestito, gli altri sei creando una serie di conti correnti fittizi. Quest'ultima circostanza viene rilevata nella seconda relazione relativa al risanamento dell'istituto, che il Biagini invia non solo al ministro ma anche al senatore Alvisi, avviando la serie di circostanze che di li a poco porteranno allo scoppio dello scandalo e alla decisione di costituire la Banca d'Italia.\nLo scandalo in Parlamento.\nLe voci sulle ispezioni alla Banca Romana, e pi\u00f9 ancora sui risultati delle relazioni, circolano sempre pi\u00f9 incontrollate nei corridoi del parlamento coi deputati della sinistra che cercano di raccogliere quante pi\u00f9 informazioni utili a far passare il loro pluri-bocciato progetto (15 proposte di legge), di affidare l'emissione ad un solo istituto a carattere nazionale senza rapporti col pubblico e con poteri di sorveglianza sul credito. \u00c8 sulla spinta di queste voci che Crispi chiede al suo ministro del tesoro, Giovanni Giolitti, una copia della seconda relazione sul risanamento della banca. Giolitti la invia prontamente, avvertendo per\u00f2 che si tratta di materiale foriero di gravi conseguenze sia penali che politiche. Crispi, da parte sua, dopo averla letta la mette da parte in favore di una relazione ben pi\u00f9 accomodante nel frattempo compilata da Antonio Monzilli, direttamente coinvolto nella vicenda, che riduce a ben poca cosa sia l'ammanco di cassa che la quantit\u00e0 di banconote stampate in eccesso.\nSia Giolitti che Crispi non hanno per\u00f2 tenuto conto della rettitudine di Alvisi che, tormentato dalla coscienza e ormai prossimo a mancare, dopo aver tentato invano di portare la questione alla discussione del Parlamento racchiude tutte le carte dell'inchiesta in una busta che affida al senatore Leone Wollemborg, suo amico personale, al quale chiede di aprirla e farne conoscere il contenuto dopo la sua morte. Wollemborg, un deputato di origine ebraica di Padova all'opposizione sia di Crispi che di Giolitti, dopo aver compreso la reale portata della vicenda, consegna l'incartamento a Maffeo Pantaleoni, direttore del \"Giornale degli Economisti\", allo scopo di far deflagrare la bomba in Parlamento. Pantaleoni, a sua volta, in un incontro a Montecitorio il 10 dicembre 1892 ne mette al corrente Napoleone Colajanni, un deputato di sentimenti repubblicani che della cosa sapeva solo quello che le voci ricorrenti dicevano.\nLa data dell'incontro non \u00e8 casuale, dal momento che di l\u00ec a dieci giorni la Camera dei deputati \u00e8 chiamata a discutere il progetto di legge dei ministri del commercio, Pietro Lacava, e del tesoro, Bernardino Grimaldi, che intende prorogare di sei anni l'emissione di banconote in corso forzoso, nel frattempo esteso a tutti gli istituti. E in quella seduta, dopo essere rimasto in silenzio durante la discussione sulla validazione degli eletti, interviene subito dopo il relatore, denunciando nei minimi particolari l'insabbiamento delle irregolarit\u00e0 accertate e documentate fin dal 1889.\nAll'attenzione del Parlamento vengono portati non solo gli ammanchi di cassa per investimenti privi di riscontro, compensati con l'emissione abusiva di banconote, ma la gestione finanziaria del tutto personale del governatore Tanlongo e dei suoi diretti collaboratori, il capo cassiere Lazzaroni e il capo-censore principe Torlonia. Un capitolo non meno esplosivo della relazione Alvisi-Biagini, infatti, analizza la situazione della cassa, della riserva di carta per la stampa delle banconote e dei timbri per stampigliare le firme sui biglietti forniti dallo stampatore. La prima, in particolare, \u00e8 ricolma di cambiali pluri-rinnovate da anni ed anni, molte a scadenza anche decennale, per un totale di oltre cinque dei 44 milioni di lire che ne costituiscono il patrimonio. Le tre chiavi del caveau che contiene il denaro e la riserva aurea, inoltre, non sono in possesso dei tre funzionari (come previsto dalla normativa vigente), ma del solo cassiere, che ne dispone in proprio e per gli altri due.\nDella riserva di carta e dei timbri, per contro, pu\u00f2 disporre il solo Tanlongo, unico possessore delle relative chiavi, custodite in una cassaforte personale. Dai 44 milioni ora citati, inoltre, devono esserne esclusi, in quanto non reali, altri 12 relativi a \"conti correnti attivi, prelevati sul fondo depositi fruttiferi, e perci\u00f2 destinati ad investimenti brevi, perch\u00e9 soggetti a pronti eventuali rimborsi, erano stati aperti invece per la massima parte a lunga scadenza mascherando abilmente la cosa nella situazione contabile. Fra i correntisti debitori vi figurava lo stesso governatore della Banca per lire, che rivers\u00f2 in cassa alla vigilia della verifica. Vi figurava altres\u00ec un conto corrente di tre milioni di debito personale del presidente del Consiglio di censura della Banca, il quale debito appariva figurativamente garantito da una speciale obbligazione del debitore e della sua consorte, depositata presso la Banca; ma che per\u00f2 poi fu rinvenuta fra i depositi in cassa\".\nLa mattina dopo i quotidiani aprono con titoli a tutta pagina. Lo scandalo della Banca Romana diventa pubblico, e con lo scandalo emerge che le banche italiane si sono impegnate in prestiti a lungo e lunghissimo termine soprattutto nei settori dell'edilizia e dell'industria (dei quali non di rado condividono gli azionisti), rimanendone di fatto legate per milioni e milioni di lire in crediti sempre pi\u00f9 inesigibili per la contemporanea crisi economica e il crollo del mercato immobiliare. Le banche, \u00e8 la sostanza del discorso, fanno prestiti ed aprono linee di credito senza le necessarie garanzie, rinnovando continuamente cambiali senza avallo e mascherando gli scoperti con conti correnti e titoli di credito fittizi, il tutto a danno dei piccoli clienti, che non riescono ad avere indietro il proprio denaro per mancanza di fondi. La situazione della Banca Romana non \u00e8 diversa.\nTanlongo, Lazzaroni e Torlonia erogano soldi non propri a qualsiasi persona influente che glieli chieda, denaro che appartiene ai clienti che lo hanno depositato e che la banca dovrebbe utilizzare solo per investimenti al breve periodo, e quando questo denaro comincia a scarseggiare iniziano a \"fabbricarlo\" in proprio commissionando la stampa delle banconote a un tipografo londinese che si premura di imprimere i numeri di serie forniti dall'ordinante. E con lo scandalo sulle prime pagine finiscono anche i nomi dei politici ad altissimo livello che hanno ottenuto prestiti fraudolenti, tra i quali spiccano quelli di Depretis e Giolitti (cui si contesta anche la proposta di nomina a senatore di Tanlongo), per non parlare della pletora di parlamentari, giornalisti compiacenti che accomodano le notizie, funzionari ministeriali, faccendieri, costruttori, imprenditori.\nA seguito della denuncia di Colajanni la Camera deve giocoforza rinunciare al progetto di legge Lacava-Grimaldi, approvando una proroga di soli tre mesi al corso forzoso. Dopo una concitata discussione con scambi di accuse (Crispi e Giolitti), e tentativi di difesa (Miceli, accusato di aver insabbiato i risultati della prima ispezione), l'aula \u00e8 costretta a dare via libera a una nuova commissione d'inchiesta, istituita con un decreto reale firmato d'urgenza il 30 dicembre, denominata \"Commissione d'inchiesta parlamentare sulle banche\", nome che sottintende un'indagine ad ampio giro su tutti gli istituti bancari operanti nel territorio del Regno d'Italia (nell'anno 1892 erano 877), e non solo su quelli di emissione oggetto dell'iniziativa.\nIl coordinamento dell'inchiesta vera e propria \u00e8 affidato al senatore Gaspare Finali, gi\u00e0 ministro del commercio nel secondo governo Minghetti e del tesoro nel futuro governo Saracco, con una lunga esperienza alla Corte dei Conti e alla Direzione Generale Tasse e Demanio del Ministero delle finanze. L'ispezione della Banca Romana \u00e8 affidata all'avvocato Enrico Martuscelli, deputato, presidente di sezione della Corte dei conti e successore di Girolamo Giusso alla direzione generale del Banco di Napoli, il quale richiama da Forl\u00ec (dove era stato mandato per allontanarlo dalla questione), Gustavo Biagini.\nLo scopo dell'indagine \u00e8 duplice: da una parte confermare i risultati della relazione Alvisi-Biagini, dall'altra andare pi\u00f9 a fondo laddove la precedente inchiesta si \u00e8 arenata per gli ostacoli frapposti in sede politica, dando piena comunicazione dei lavori, oltre che al presidente della commissione parlamentare, al giudice istruttore che nel frattempo, stante le notizie di reato ormai di pubblico dominio, ha aperto un fascicolo intestato inizialmente a Tanlongo, Lazzaroni e Torlonia.\nLe inchieste.\nIl 19 gennaio 1893, 19 giorni dopo l'esplosione dello scandalo, Tanlongo, Lazzaroni e Torlonia sono tratti in arresto e portati a Regina Coeli. Vengono arrestati anche un figlio di Tanlongo, Pietro, un nipote di Lazzaroni, Michele, e Antonio Monzilli, il funzionario del Tesoro autore della relazione accomodante servita da pretesto a Crispi per insabbiare la relazione Alvisi. La magistratura ne dispone la custodia cautelare allo scopo di evitare l'inquinamento delle prove. Coi mandati di cattura sono emessi altrettanti ordini di perquisizione nelle abitazioni e negli uffici degli indagati, che durano per l'intera giornata, durante la quale i difensori del governatore, avvocati Fortis e Daneo, tentano invano di invalidare l'arresto opponendo l'immunit\u00e0 parlamentare.. Il 22 gennaio viene arrestato anche Vincenzo Cuciniello, Direttore Generale del Banco di Napoli, datosi alla latitanza ai primi di dicembre lasciando uno scoperto di lire, che per sfuggire alla polizia si era travestito da sacerdote cattolico, del quale emergono da subito pesanti connivenze con l'operato di Tanlongo.\nDal carcere Tanlongo, interrogato sia dai giudici che dalla commissione parlamentare, fa subito sentire la sua voce, e lancia precise accuse a tutta la classe politica, in particolare nei confronti di Giolitti (che dal 15 maggio 1892 presiede il suo primo governo), che a suo dire lo hanno abbandonato dopo aver attinto a man bassa dai fondi della banca. Le sue affermazioni sono confermate dall'ispezione in corso e dal sequestro agli indagati di documenti che pur non facendo nomi e cognomi recano cifre ben precise. L'on. Giolitti, dal canto suo, deve affrontare 19 interrogazioni parlamentari in cui si accusano capi di governo, ministri e parlamentari di aver largamente attinto dalle banche per le proprie spese elettorali, compensandole con tutta una serie di norme che ne aumentavano i privilegi a danno del credito e dell'economia nazionale. Gli stessi uomini sono accusati di furto e distruzione di documenti compromettenti, provenienti dalle case degli indagati e dai ministeri, e di interventi nei confronti del giudice istruttore per ritardare gli interrogatori e allungare i tempi dell'inchiesta. Personalmente a Giolitti, ministro del tesoro del secondo governo Crispi, sono mosse le accuse di aver occultato la relazione Alvisi, proposto la nomina di Tanlongo a senatore e aver speso per le proprie campagne elettorali denaro della cui provenienza illecita era ben consapevole.\nLe due inchieste, parlamentare e giudiziaria, portano comunque a risultati tutt'altro che conclusivi, e sono anzi apertamente ostacolate da una serie di complicit\u00e0 e connivenze a vario livello tra politici, indagati e giornalisti.\nI documenti scomparsi.\nSull'inchiesta pesa come un macigno la fondamentale testimonianza che Ferdinando Montalto, un integerrimo funzionario di Polizia poco pi\u00f9 che trentenne, rende sia alla commissione parlamentare che al giudice istruttore. Il Montalto ha partecipato all'arresto di Tanlongo, alla perquisizione del suo domicilio e degli uffici della banca, e in barba alle molteplici minacce ricevute accusa senza mezzi termini i suoi superiori di aver operato, in complicit\u00e0 con Tanlongo e il Procuratore del Re, la sottrazione di due terzi dei documenti inventariati in sede di sequestro. \"\"Io avevo avuto ordine dall'ispettore, che era li presente\" [nella casa di Tanlongo, n.d.a.] \"di mettere da parte tutte le carte aventi il timbro della Camera dei deputati, del Senato o di altra autorit\u00e0 politica, o che contenessero firme di uomini politici\"\", afferma precisando di aver raccolto due pacchi di incartamenti tanto voluminosi da dover essere impacchettati e sigillati sul pavimento, non essendo nessun tavolo abbastanza grande da contenerne anche solo uno.\nQueste carte \"\"erano tutte di uomini politici o qualificati, e contenevano richieste di denaro o ringraziamenti\". Senza il bench\u00e9 minimo tentennamento di fronte alle minacce di essere indagato per falsa testimonianza dichiara di essere stato invitato dal suo superiore a rincasare data l'ora tarda, sostituito da un collega giunto nel frattempo, per tornare la mattina dopo alle otto, e di aver notato che mentre andava via i suoi colleghi stavano rimettendo mano ai due involti alla presenza di Bernardo e Pietro Tanlongo. Al suo ritorno gli vengono presentati due verbali di sequestro da firmare in luogo di quello compilato e sottoscritto la sera prima, corrispondenti a due nuovi involucri che sommano \"circa un decimo\"\" dei documenti selezionati la sera prima, verbali che Montalto firma sotto la minaccia di azioni disciplinari.\nIl caso Fazzari.\nUna parte consistente del tempo e delle risorse delle due inchieste riguarda Achille Fazzari, l'acquirente di ci\u00f2 che restava delle Ferriere di Mongiana, che ha negoziato con la Banca Romana un cospicuo prestito di di lire (corrispondenti a 20 milioni di euro attuali). L'attenzione deriva dalla possibilit\u00e0 che l'operazione sia una facciata per nascondere uno dei tanti finanziamenti illeciti ai politici, anche perch\u00e9 l'erogazione del prestito \u00e8 stata favorita, seppure per ragioni di amicizia, da politici di primo piano come Giovanni Nicotera. Interrogato in proposito il Fazzari, tra i pochi a solidarizzare con Tanlongo dopo il suo arresto, conferma la richiesta, dimostra di aver ricevuto e speso al momento 3.800.000 lire e il conferimento, a garanzia del debito, di un'ipoteca sui fabbricati delle ferriere per 20 milioni. Sia il parlamento che la magistratura non si \"accontentano\" di questo accertamento e fanno le pulci all'intera pratica senza trovare nulla di significativo, col chiaro intento - affermano alcune interpellanze - di ritardare gli esiti delle inchieste, aggiungervi materiale inutile ai fini probatori.\nIl delitto Notarbartolo.\nSindaco di Palermo dal 26 ottobre 1873 al 30 settembre 1876, patriota e fervente sostenitore di Garibaldi, Emanuele Notarbartolo di San Giovanni nel 1876 viene chiamato a dirigere il Banco di Sicilia dopo la lunga direzione del duca Giulio Benso Sammartino Della Verdura, direzione caratterizzata da un utilizzo spregiudicato delle risorse dell'istituto per gli scopi personali dei suoi amministratori.\nIncaricato del risanamento Notarbartolo introduce un regime di severa austerit\u00e0, ordina il rientro di tutti gli scoperti, anche per via giudiziale, e limita i finanziamenti alla presentazione di solide garanzie. La sua azione \u00e8 ovviamente malvista dai responsabili della precedente gestione, anche se la denuncia del loro operato al ministro Miceli rimane lettera morta, come \u00e8 del resto gi\u00e0 stato per la relazione Alvisi-Biagini. Nonostante vari tentativi di intimidazione (culminati col suo rapimento del 1881, cui segue il pagamento un riscatto di lire), il Notarbartolo prosegue imperterrito per la sua strada, e per alcuni anni (forse perch\u00e9 l'istituto \u00e8 ancora dipendente dal Banco di Napoli), viene lasciato in pace. Il legame col procedimento relativo alla Banca Romana nasce dall'amicizia di Notarbartolo con Napoleone Colajanni, al quale ha passato dati utili alla denuncia in Parlamento, e dal tempismo con cui l'omicidio (consumato in treno il 1\u00ba febbraio 1893), vanifica la manifestata intenzione del giudice istruttore e della commissione parlamentare di ascoltarlo.\nI debiti onorevoli.\nGli atti dell'inchiesta parlamentare sono ricolmi di accertamenti sulle \"sofferenze\" (leggi debiti), che una pletora di parlamentari, cittadini che contano e comuni ha con questa o quella banca. Centinaia e centinaia di cambiali, anche per cifre irrisorie, sono passate al setaccio anche quando appare evidente da una prima analisi che si tratta di normali rapporti istituto-cliente, che il denaro \u00e8 stato impiegato per spese che niente hanno a che vedere con la politica e che i debiti sono opportunamente garantiti. L'istruttoria romana viene letteralmente inondata da una montagna di carteggi relativi ad operazioni condotte da uomini politici presso la Banca Romana per ottenere fondi per le proprie campagne elettorali, operazioni che presentano tutti i riscontri del caso, le necessarie garanzie e quindi del tutto inutili ai fini dell'istruttoria, che cerca invece prove dei finanziamenti illeciti mascherati con operazioni bancarie inesistenti e conti correnti fittizi. Che ci sia un intento ostruzionistico appare evidente dalle istanze dei difensori degli imputati per ascoltare tutte le persone nominate nei fascicoli, pi\u00f9 volte reiterare e solo in parte accolte.\nIl processo.\nSe l'inchiesta parlamentare d\u00e0 i frutti sperati a chi sostiene la necessit\u00e0 di un istituto di emissione esclusivo, non altrettanto avviene per quella giudiziaria, condotta con superficialit\u00e0 e in tempi oltremodo ristretti rispetto alla mole di materiale che la compone. Dall'arresto di Tanlongo e soci (19 febbraio 1893), si giunge all'ordinanza di rinvio a giudizio il successivo 18 luglio. Alla sbarra sono chiamati a comparire Bernardo e Pietro Tanlongo e Cesare Lazzaroni (falso, peculato di 28 milioni, fabbricazione e spaccio di biglietti falsi); Michele Lazzaroni (peculato di 5 milioni, falso e complicit\u00e0 in falso); Antonio Monzilli (corruzione, complicit\u00e0 in falso e peculato); Bellucci Sessa (complicit\u00e0 in peculato e corruzione di pubblico ufficiale); gli impiegati della banca Lorenzo Zammarano (corruzione passiva); Angelo Mortera (appropriazione indebita); Giovanni Agazzi, Pietro Toccafondi e Alfredo Paris (peculato). L'ordinanza \u00e8 un capolavoro di servilismo nei confronti della classe politica, che non viene minimamente toccata dal procedimento nonostante le dichiarazioni degli imputati abbiano fornito dettagli circostanziabili. La sottrazione dolosa dei documenti, che se non viene menzionata nemmeno viene negata, \u00e8 uno dei perni su cui ruota un procedimento dove il vero giudice \u00e8 la pubblica opinione dei semplici cittadini, specie di chi ha trovato nel \"sor Bernardo\" un'ancora di salvezza ai propri problemi economici.\nCome scriver\u00e0 Pietro Gori a commento delle assoluzioni \"le attese condanne non ci furono, forse perch\u00e9 ai giurati romani doleva colpire gli \"strumenti\" del maleficio pubblico mentre i veri \"autori\" restavano impuniti\", e non \u00e8 detto non abbiano tenuto conto che il tanto vituperato governatore, da molti additato come \"ignobile\" e \"ladro\", alla fine nemmeno si \u00e8 personalmente arricchito, appropriandosi di poco meno di lire (circa euro attuali, cifra irrisoria rispetto ai milioni dei politici) in gran parte utilizzate per pagare alcuni debiti dei suoi figli.\nVersioni contrapposte.\nIl processo \u00e8 relativamente breve rispetto alla mole degli atti e alle molte domande cui le inchieste non hanno potuto dare risposta. Il dibattimento \u00e8 monopolizzato dalla corsa al proverbiale \"si salvi chi pu\u00f2\" di parlamentari e uomini d'affari, ma grande attenzione \u00e8 riservata alla scomparsa dei documenti sequestrati a Tanlongo. L'ex governatore, consapevole di non essere pi\u00f9 utile a nessuno, pu\u00f2 infatti confermare al processo le accuse mosse sia a Crispi che a Giolitti dal momento che non \u00e8 pi\u00f9 in possesso delle carte che possono comprovare le sue affermazioni.\nUna contraddizione emersa dalla deposizione di Edoardo Felzani, anzi, insinua nella corte il dubbio che le carte non siano state distrutte. Per chiarire l'accaduto, stante la testimonianza di Ferdinando Montalto - confermata al processo senza la bench\u00e9 minima esitazione, e anzi con l'aggiunta di ulteriori dettagli - la corte, oltre a Felzani, convoca l'ispettore Eugenio Mainetti, i delegati Tito Perfetti, Luigi Capra, Ercole Graziadei e il dottor Francesco Bianchi, il medico che ha redatto il certificato che ha impedito l'immediata traduzione in carcere del governatore. Pressati dal presidente della corte e dal pubblico ministero si contraddicono sia tra loro, sia con le dichiarazioni rese in istruttoria e alla commissione dei Sette.\nAlcuni negano la riapertura dei plichi formati la sera del 19 gennaio 1893, altri ammettono che si \u00e8 fatto un secondo esame degli incartamenti senza togliere nulla, altri ancora, certo temendo l'incriminazione, ammettono che \u00e8 stata effettuata una selezione e che i verbali agli atti del processo sono quelli redatti al mattino presto, dopo lo scarto del materiale messo insieme la sera prima. A precisa domanda del pubblico ministero nessuno dei testimoni fornisce comunque una spiegazione convincente ad un dato di fatto: se le carte non erano importanti ai fini processuali, come si continua ad insistere, per quale motivo sono state fatte sparire?\nPosizione del Re.\nSul processo pesa anche la presenza invisibile di re Umberto I di Savoia che, alla vigilia del processo, viene accusato di aver trasferito all'estero una somma notevole proveniente dalla Banca Romana a titolo non accertato, che sarebbe servita per mantenere la pletora di amanti che gli venivano attribuite, tra le quali la pi\u00f9 nota, oltrech\u00e9 effettivamente amante, \u00e8 la Duchessa Litta Visconti Arese. Naturalmente il nome dell'illustre sospettato non viene mai fatto al processo. Il pericolo che venga fuori anche solo incidentalmente, in sede di testimonianza o per illazioni della stampa sulle stesse, porta alla decisione di stralciare dagli atti qualsiasi riferimento a questa somma di danaro, il cui ammanco rimane alla lunga ingiustificato e sortisce proprio l'effetto di alimentare voci incontrollate che solo il potere di casa reale riesce ad insabbiare.\nRocco de Zerbi.\nCalabrese, garibaldino della prima ora e combattente in Sicilia, medaglia d'argento al valor militare nell'esercito italiano per la campagna contro il brigante Crocco Donatelli, de Zerbi \u00e8 uno dei pi\u00f9 famosi giornalisti italiani dell'epoca, fondatore nel 1868 del quotidiano il Piccolo di Napoli. Nel corso della sua carriera si \u00e8 distinto per polemiche e campagne di stampa particolarmente forti. Conclusa la fase di unificazione si \u00e8 progressivamente avvicinato alle posizioni risorgimentali della destra e le sostiene dai banchi della camera, dove viene eletto la prima volta nel 1874. Venne coinvolto nello scandalo nel 1893 con l'accusa di corruzione. L'ipotesi di reato \u00e8 di aver accettato mezzo milione di lire (circa due milioni di euro del 2018) per vendere il proprio voto nella commissione parlamentare per l'esame del progetto di riforma bancaria (di cui \u00e8 segretario) e per una campagna di stampa favorevole alla lobby che cerca di insabbiare il processo. Il 20 febbraio 1893, diciassette giorni dopo l'autorizzazione a procedere concessa dalla camera, e da lui stesso sollecitata, muore in circostanze misteriose, ufficialmente a causa di un infarto, secondo gli oppositori di Crispi e Giolitti avvelenato con arsenico per impedire che si presentasse a una convocazione del pubblico ministero, fissata ai primi di marzo.\nIl plico Giolitti.\nTra le morti eccellenti legate alla vicenda c'\u00e8 anche quella di Achille Lanti, maggiordomo di casa Crispi e . Anche di Lanti la versione ufficiale della morte per cause naturali venne messa in dubbio quando suo figlio Alberto, rimasto senza nulla alla morte del padre, rivela di essere in possesso di centinaia di lettere compromettenti scritte dalla Barbagallo all'amante. Il giovane Lanti non ha intenzione di ricattare nessuno e, se le porta a Ernesta Foresti, una camiciaia fornitrice di casa Crispi, \u00e8 solo per chiederle di farsi tramite con Pinelli, collaboratore di Crispi, per un impiego. Foresti, tuttavia, sa bene che difficilmente si riuscir\u00e0 a ottenere qualcosa da chi ha interesse a distruggere le prove e a sua volta ne consegna solo una parte, vendendo le altre per 600 lire (che divide a met\u00e0 con Lanti), a Ernesto Rossi, ex collaboratore del ministro Lacava licenziato dal ministero dell'agricoltura a causa dello scandalo. Raccolte in un plico sigillato vengono consegnate da Giolitti al Presidente della Camera nella seduta dell'11 dicembre 1894 con un gesto plateale (il pacco viene deposto sul banco dello stesso Presidente dopo un breve discorso pronunciato in piedi alle spalle del banco del governo).\nIl presidente, dopo aver rifiutato di riceverlo e proposto di chiuderlo nella cassaforte della Camera, pone in votazione alcune proposte al riguardo. Passa quella degli onorevoli Cavallotti e Coppino che conferisce ad una commissione di cinque parlamentari il compito di esaminarne il contenuto e riferire in aula, cosa che avviene due giorni dopo. Mentre Francesco e Lina Crispi querelano Giolitti per violazione del segreto epistolare e diffamazione l'on. Cibrario (che ha lavorato 26 ore di seguito coi quattro colleghi), ritiene che non si debba tener conto delle lettere private e che vadano pubblicati per la distribuzione ai deputati (e quindi per la relativa discussione parlamentare), solo i documenti di provenienza istituzionale (questura di Roma, banche e banchieri, parlamentari, etc). Crispi si associa alla proposta. La seduta si chiude alle 18 con la decisione di discutere il contenuto delle carte e decidere il da farsi non appena saranno rese disponibili, ma solo tre ore dopo il Re mette la parola fine alla vicenda chiudendo la II sessione della legislatura dopo sole undici sedute della Camera e nove del senato. Considerando le previste elezioni il Parlamento pu\u00f2 tornare a riunirsi solo il 10 giugno 1895, quando del plico e del suo autore nessuno ormai parla pi\u00f9.\nLe conseguenze.\nLa deflagrazione dello scandalo fa approvare in pochi mesi la pi\u00f9 volte reiterata proposta di istituire una banca unica per l'emissione e la politica monetaria. Dal 20 dicembre 1892, giorno in cui l'on. Colajanni lo denuncia in parlamento, una parvenza di banca centrale viene istituita con la legge 10 agosto 1893, n. 449. Parvenza perch\u00e9 si tratta di una manovra politica che d\u00e0 un colpo al cerchio e uno alla botte. La Banca d'Italia, infatti, non \u00e8 ancora la \"banca delle banche\", e nemmeno ha l'esclusiva della stampa delle banconote. Non ha poteri effettivi di politica economica e monetaria. L'emissione rimane anzi a \"mezzadria\" con Banco di Napoli e Banco di Sicilia e solo la legge bancaria del 1926, dopo oltre tre decenni e una buona serie di scandali, istituisce la vigilanza sul credito, la figura del Governatore con relativi poteri, e finalmente concentra l'emissione in un solo istituto, al quale viene conferita l'intera riserva aurea.\nSul piano politico la vittima eccellente \u00e8 Giolitti. Se il processo ha assolto tutti gli imputati non ha certo rimosso i sospetti di coinvolgimento degli uomini politici. La sentenza \u00e8 anzi un atto di accusa, perch\u00e9 Tanlongo e soci sono assolti per insufficienza di prove e nelle motivazioni la corte d\u00e0 credito alla testimonianza dell'agente Montalto. La sottrazione dei documenti c'\u00e8 stata, ma non \u00e8 possibile risalire agli autori del reato. La crisi politica che scoppia dopo le assoluzioni porta alle dimissioni di Giolitti (15 dicembre 1893), e al ritorno di Crispi al governo. Il presidente dimissionario si rivale giocando la carta del plico, un tentativo che gli si ritorce contro costringendolo addirittura ad espatriare per le denunce di Crispi e della moglie e l'inchiesta sulle carte scomparse. Giolitti torner\u00e0 al governo dopo dieci anni di oblio politico.\nCitazioni e riferimenti.\nLo scandalo della Banca Romana \u00e8 stato ricostruito in due opere trasmesse dalla Rai."}
{"id": "1349002", "revid": "968255", "url": "https://it.wikipedia.org/wiki?curid=1349002", "title": "Cremlino di Kazan'", "text": "Il Cremlino di Kazan' (russo: \u041a\u0430\u0437\u0430\u043d\u0441\u043a\u0438\u0439 \u041a\u0440\u0435\u043c\u043b\u044c; traslitterato: \"Kazanskij Kreml'\"; tataro: \u041a\u0430\u0437\u0430\u043d \u043a\u0438\u0440\u043c\u04d9\u043d\u0435; traslitterato: Qazan kirm\u00e4ne) \u00e8 il municipio della cittadella storica del Tatarstan, nella citt\u00e0 di Kazan'. Venne eretto su ordine di Ivan il Terribile sopra le rovine del precedente castello dei khan di Kazan'. Venne dichiarato patrimonio dell'umanit\u00e0 nel 2000.\nStoria e Monumenti.\nIl Cremlino di Kazan' comprende molti vecchi edifici, il pi\u00f9 antico dei quali \u00e8 la Cattedrale dell'Annunciazione (1554-62), la sola chiesa russa del sedicesimo secolo ad avere sei pilastri e cinque absidi. Come altri edifici di Kazan' dello stesso periodo, \u00e8 costruito con arenaria locale invece che con mattoni. Si dice che l'architetto sia stato il semi-leggendario Postnik Jakovlev, ma sono notizie puramente speculative. Il campanile venne eretto su cinque piani secondo gli ordini di Ivan il Terribile, e venne studiato per somigliare al campanile di Ivan il Grande a Mosca, ma venne abbattuto dai sovietici nel 1930.\nIl simbolo del Cremlino di Kazan' \u00e8 \"la torre pendente Sjujumbike\", di epoca precedente, probabilmente risalente al regno di Pietro il Grande. Una famosa leggenda collega la torre all'ultima regina di Kazan'. Altro segno caratteristico \u00e8 la torre \"Spasskaja\" che si collega alla parte meridionale del Cremlino e funge da entrata principale.\nLa torre Spasskaja prende il nome dal Monastero di Spasskij, situato nei pressi. Tra i vari edifici del monastero si trovavano la Chiesa di San Nicola (1560, quattro piani) e la Cattedrale della Trasfigurazione del Salvatore (1590, sei piani). Entrambi gli edifici vennero distrutti dal governo durante lo stalinismo.\nAltrettanto importanti sono le torri bianche e le mura, erette nel sedicesimo e diciassettesimo secolo ed in seguito rinnovate; la moschea di Qol-\u015e\u00e4rif, progettata da Konstantin Thon, \u00e8 attualmente il Palazzo del presidente di Tatarstan. Si crede che il palazzo sia stato costruito sulle fondazioni dell'ex palazzo dei khan. Tra il palazzo presidenziale e la torre S\u00f6embik\u00e4 si trova il palazzo della chiesa costruita sulle fondazioni di una chiesa medievale.\nLe mura settentrionali del Cremlino contengono un'altra torre con portone, la Torre Segreta, che prende il nome del fatto di essere stata usata per fungere da fonte d'acqua segreta. Questa torre permette di accedere a piedi al Cremlino, ma l'accesso dei veicoli \u00e8 limitato alle emergenze.\nEventi recenti.\nL'apertura della Moschea Qol-\u015e\u00e4rif, considerata la pi\u00f9 grande d'Europa, ebbe luogo a Kazan' il 24 giugno 2005. Circa 17.000 parteciparono all'inaugurazione. Delegati da quaranta stati arrivarono per partecipare. L'intero edificio venne costruito nel luogo che la principale moschea del Khanato di Kazan' occup\u00f2 fino al diciassettesimo secolo. Riguardo alla cerimonia il presidente tataro Mintimer Shaeymiev disse: \"la moschea di Qol-\u015e\u00e4rif \u00e8 il nuovo simbolo di Kazan' e del Tatarstan... un ponte che collega... il nostro passato ed il nostro futuro.\"\nIl decreto che permise la costruzione della moschea di Qol-\u015e\u00e4rif (1995) ordin\u00f2 anche la restaurazione della Cattedrale dell'Annunciazione all'interno del Cremlino di Kazan' che \u00e8 stata recuperata dai cristiani ortodossi dopo la rivoluzione d'ottobre. Il 21 luglio 2005, il giorno in cui si festeggia la Madonna di Kazan', alla presenza di 10.000 pellegrini, il patriarca Alessio II e Mintimer Shaimiev posarono presso la neo-restaurata Cattedrale dell'Annunciazione la sacra copia dell'icona perduta, restituita alla Russia da Papa Giovanni Paolo II poco prima della morte.\nNel 2005 il primo lotto della Metropolitana di Kazan' incluse anche la stazione di \"Kreml\" che tuttora esiste nei pressi del Cremlino."}
{"id": "1349003", "revid": "599013", "url": "https://it.wikipedia.org/wiki?curid=1349003", "title": "Rocco Pagano", "text": "Carriera.\nCresciuto nelle giovanili della senza riuscire ad approdare alla prima squadra, dopo tre stagioni in Serie C2 con tre formazioni differenti, nel 1985 viene acquistato dal , militante in Serie B, con cui \u00e8 protagonista, con 7 reti all'attivo, della promozione in massima serie della stagione 1986-1987.\nEsordisce in Serie A, a 24 anni non ancora compiuti, il 13 settembre 1987 (con la maglia del Pescara) in una partita contro l' di Giovanni Trapattoni, in uno storico 0-2 per gli adriatici a Milano. Segna inoltre un gol contro la in una partita vinta 2-0 dal Pescara in casa.\nA fine anni 1980, dopo due anni consecutivi di A e uno di B col , si trasferisce all'Udinese per poi tornare in Abruzzo dove \u00e8 artefice della promozione in massima serie dopo una stagione con 10 reti segnate all'attivo. Nella stagione 1992-1993 passa al , con cui sale in tre stagioni dalla Serie C1 alla A, per poi tornare in C1 con l' e scendere in Serie C2 al .\nHa quindi giocato un anno in Interregionale con l'Angolana ed ha poi continuato la carriera nelle categorie minori abruzzesi militando nell'Eccellenza con Francavilla e Ortona.\nSuccessivamente Pagano passa a militare nei campionati dilettantistici abruzzesi: nel 2009-2010, ha giocato con la Virtus Tollo, l'Adriano Flacco e con la Tollese.\nIn carriera ha totalizzato complessivamente 65 presenze e 6 reti in Serie A, e 210 presenze e 29 reti in Serie B. Ha ottenuto tre promozioni in massima serie (col Pescara nelle stagioni 1986-1987 e 1991-1992, col Perugia nella stagione 1995-1996). Lo storico capitano del , Paolo Maldini, ha dichiarato in varie interviste che Rocco Pagano \u00e8 stato il giocatore pi\u00f9 difficile da marcare in tutta la sua carriera."}
{"id": "1349004", "revid": "11113577", "url": "https://it.wikipedia.org/wiki?curid=1349004", "title": "Libro nero del capitalismo", "text": ""}
{"id": "1349006", "revid": "287204", "url": "https://it.wikipedia.org/wiki?curid=1349006", "title": "Aconitum", "text": "Aconitum , comunemente noto come aconito, \u00e8 un genere di piante erbacee appartenente alla famiglia delle Ranunculaceae, diffuso nell'intero emisfero settentrionale.\nEtimologia.\nIl nome del genere (\"Aconitum\") deriva dal greco \"ak\u00f2niton\" (= \"pianta velenosa\"). La pianta infatti risulta conosciuta per la sua elevata tossicit\u00e0 fin dai tempi dell'antichit\u00e0 omerica. Con questo nome probabilmente veniva indicata una pianta velenosa endemica il cui habitat frequente era tra le rocce ripide di alcune zone della Grecia. Due sono le radici che vengono attribuite al nome: (1) \"ak\u00f2ne\" (= \u201cpietra\u201d) facendo riferimento al suo habitat; (2) \"kon\u00e9\" (= \u201cuccidere\u201d), facendo ovviamente riferimento alla sua tossicit\u00e0. Veniva anche usata come simbolo negativo (maleficio o vendetta) nella mitologia dei popoli mediterranei.\nSecondo altre fonti (Plinio) il nome \"Aconitum\" deriva da un antico porto sul Mar Nero: \u201cAconis\u201d.\nLa denominazione scientifica attualmente accettata (\"Aconitum\") \u00e8 stata proposta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nLa specie tipo per questo genere \u00e8: \"Aconitum napellus\" .\nDescrizione.\nSono piante erbacee, perenni la cui altezza va da pochi decimetri fino a 2 metri. In Italia queste piante si presentano con due forme biologiche: (1) geofite rizomatose (G rhiz), ossia piante che portano le gemme in posizione sotterranea; durante la stagione avversa non presentano organi aerei e le gemme si trovano in organi sotterranei come rizomi, un fusto sotterraneo dal quale, ogni anno, si dipartono radici e fusti aerei. Oppure (2) emicriptofite scapose (H scap), ossia piante con gemme svernanti al livello del suolo e protette dalla lettiera o dalla neve, dotate di un asse fiorale eretto e spesso povero o privo di foglie.\nRadici.\nLe radici sono secondarie da rizoma.\nInfiorescenza.\nL'infiorescenza fondamentalmente \u00e8 di due tipi: (1) a racemo poco ramoso e compatto (quasi una spiga), oppure (2) tipo pannocchia pi\u00f9 o meno ramosa (a rami divaricati) e fogliosa con una disposizione lassa o densa dei fiori. In tutti i casi l'infiorescenza \u00e8 sempre terminale (raramente ascellare). Alla diramazione dei rami sono presenti delle foglie di tipo bratteale che per\u00f2 non formano un involucro. I fiori sono peduncolati. I fiori sui racemi o sulle pannocchie possono raggiungere la trentina di unit\u00e0. Dimensione media dell'infiorescenza: 10 \u2013 30\u00a0cm.\nFiori.\nI fiori di questo genere sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da due verticilli: gli elementi esterni hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva); quelli interni sono dei nettari (in questo fiore la corolla \u00e8 praticamente assente). I fiori sono pentameri (a cinque elementi) a simmetria zigomorfa (o bilaterale) ed ermafroditi. Il colore del perianzio \u00e8 blu, violetto o anche giallo-biancastro. Dimensione media dei fiori: 25 \u2013 35\u00a0mm.\nFrutti.\nIl frutto \u00e8 costituito da un aggregato di 3 - 5 capsule o follicoli sessili e polispermi (frutto secco sviluppato longitudinalmente con delle fessure per la fuoriuscita dei semi); la forma \u00e8 cilindrica-oblunga con fianchi debolmente venati. Ogni follicolo termina con un becco diritto. All'interno del follicolo sono contenuti numerosi semi piccoli di colore bruno e dalla superficie rugosa (possono essere lamellati). Lunghezza del becco: 2 \u2013 3\u00a0mm.\nDistribuzione e habitat.\nPer questo genere il tipo corologico definito \u00e8 \u201cCircumboreale-Artico\u201d, per cui a latitudini basse preferisce scegliere habitat a quote medio-alte.\nLe specie del genere \u201cAconito\u201d in Italia sono distribuite soprattutto al nord (nelle Alpi) e prediligono zone non troppo soleggiate e lievemente umide ai margini dei boschi a quote medie (difficilmente scendono verso il piano). Al di fuori delle Alpi questo genere \u00e8 presente nei Carpazi e anche in molte altre catene montuose europee (soprattutto la specie \"Aconitum napellus\"). \u00c8 altrettanto presente nella flora asiatica (qui si ha la concentrazione maggiore di specie): Asia Orientale e Asia Meridionale (India). Qualche specie \u00e8 presente anche nelle catene montuose del Nord America (\"Aconitum delphiniifolium\" nativo del Canada e Alaska).\nSistematica.\nIl genere \"Aconitum\" comprende 311 specie (una dozzina delle quali sono spontanee dei territori italiani) distribuite soprattutto nelle regioni temperate. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti).\nL'assetto tassonomico di questo genere in questi ultimi decenni ha subito pi\u00f9 di qualche modifica e revisione. Ad esempio le specie \"A. vulparia\" e \"A. lamarckii\" (descritte da Pignatti nella \u201cFlora d'Italia\u201d) sono state incluse nella specie \"Aconitum lycoctonum\" . Oppure le sottospecie \"A. variegatum\" subsp. \"paniculatum\" e \"A. variegatum\" subsp. \"valesiacum\" sono state trasferite nella specie \"Aconitum degeni\" .\nAll'interno del genere le vari specie sono raggruppate in sottogeneri e sezioni. L'elenco seguente indica alcune di queste sottodivisioni:\nQui di seguito viene proposta una classificazione scientifica (tradizionalmente accettata) di questo genere:\nLe ultime ricerche sulla famiglia delle Ranunculaceae mettono in discussione la classificazione precedente proponendone una pi\u00f9 in linea con gli ultimi studi filogenetici (anche se \u2013 come affermano gli stessi ricercatori \u2013 sono richieste ulteriori prove per inserire definitivamente il clade delle \u201cDelphineae\u201d' nella sottofamiglia delle \u201cHelleboroideae\u201d):\nFilogenesi.\nNell'ambito della famiglia delle Ranunculaceae, le cui sequenze nucleotidiche convalidano l'ipotesi di un'origine monofiletica, il genere \"Aconitum\" (insieme ai generi affini \"Actaea\", \"Caltha\", \"Helleborus\", \"Trollius\", \"Nigella\" e \"Delphinium\") rappresenta un sottoclade basato sui tepali petaloidi (anche se per il momento le sequenze nucleotidiche non lo confermano). \nUn'ulteriore affinit\u00e0 filogenetica si ha con il genere \"Delphinium\": tra i due generi sono presenti delle analogie nel cariotipo, la produzione di alcaloidi come diterpene e alcune similitudini nella morfologia floreale.\nUn recente studio (dal quale \u00e8 stato tratto il cladogramma semplificato della figura a lato) fatto in base ad analisi filogenetiche molecolari di alcune specie della famiglia delle Ranunculaceae (per il genere \u201cAconitun\u201d sono state usate soprattutto delle specie originarie dell'Asia orientale) conferma un clade per i generi \"Delphinium\", \"Consolida\" e \"Aconitum\". Affinit\u00e0 sostenute anche da un punto di vista morfologico; infatti tutti e tre questi generi hanno infiorescenze di tipo racemoso, fiori zigomorfi, follicoli liberi e contengono anche l'alcaloide tipo diterpene (che non \u00e8 presente in altre specie della famiglia).\nVariabilit\u00e0.\nTutte le specie di \"Aconitum\" si presentano con grande variabilit\u00e0 facilitata da cause di isolamento e di ibridazione e di conseguenza con problemi di classificazione (vedi sopra). Spesso si tratta di individui poliploidi. La variabilit\u00e0 di queste specie si manifesta in molti caratteri: la lunghezza dei segmenti delle foglie, l'infiorescenza (lassa o densa), l'altezza del fusto, la forma e dimensioni dell'elmo. Gli elementi che maggiormente caratterizzano questi fiori sono la forma dell'elmo e il tipo di infiorescenza. Nelle immagini qui sotto queste caratteristiche sono schematizzate in riferimento ad alcune precise specie di \"Aconitum\":\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche, vengono cio\u00e8 indicate solamente quelle caratteristiche utili a distinguere una specie dall'altra (da Pignatti aggiornato secondo la pubblicazione \u201cAn annotated checklist of the Italian Vascular Flora\u201d di AA.VV.).\nSpecie alpine italiane.\nTutte le specie spontanee della flora italiana di questo genere vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione di questi fiori relativamente allo specifico areale alpino.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nGeneri simili.\nI generi che pi\u00f9 si avvicinano a quello di questa voce sono: \"Delphinium\" e \"Consolida\" entrambi compresi nella famiglia delle Ranunculaceae. Nel paragrafo \u201cSistematica\u201d e \u201cFilogenesi\" sono indicate le affinit\u00e0 tra questi tre gruppi. Le differenze invece consistono soprattutto nella morfologia del fiore: in \"Delphinium\" i sepali sono aperti, mentre in \"Consolida\" sono pi\u00f9 lanceolati; inoltre entrambi i fiori di questi generi sono vistosamente speronati (il sepalo superiore che nell\"Aconitum\" ha la forma di un casco, mentre in questi due tipi di fiori \u00e8 prolungato all'indietro a forma di uno stretto tubo conico).\nUsi.\nFarmacia.\nTutti gli \u201caconiti\u201d sono velenosi (contengono alcaloidi tipo diterpene e glucosidi \u2013 soprattutto l'aconitina). L'impiego dell\"Aconitum\" in campo medico \u00e8 ricordato da Dioscoride Pedanio nel suo trattato e fu riconsiderato dal medico austriaco Anton von Stoerck (1731\u00a0\u2013 1803) ricordato per le sue ricerche cliniche sulle propriet\u00e0 medicinali (ma anche sui vari livelli di tossicit\u00e0) di varie erbe. In un lavoro del 1763 egli descrisse le sensazioni provocate dall\"Aconitum\" (eccesso di salivazione, intorpidimento degli arti, formicolio) e propose l'impiego della pianta a scopo curativo per alleviare dolori reumatici, gonfiore e dolori nevralgici. Si deve aggiungere comunque che l'uso degli aconiti nella medicina moderna si \u00e8 in gran parte attenuato nel decennio 1930\u00a0\u2013 1940.\nQuesta pianta estremamente velenosa in forma selvatica ma usata in campo farmacologico, in dose minima, perde gran parte del suo potenziale velenoso. L'aconitina, infatti, \u00e8 mortale in dosi da 1 a 5 milligrammi e viene considerata uno dei veleni pi\u00f9 potenti che si conoscano al giorno d'oggi. I sintomi per avvelenamento di queste piante sono nausea, vomito, diarrea, bradicardia, aritmia e infine arresto cardiaco e morte.\nNella medicina popolare, anticamente, venivano usate le radici opportunamente essiccate per le seguenti propriet\u00e0 medicamentose: antinfiammatorie (attenua uno stato infiammatorio), antireumatiche (attenua i dolori dovuti all'infiammazione delle articolazioni), vermifughe (elimina i vermi intestinali) e analgesiche (attenua in generale il dolore).\nGiardinaggio.\nQueste piante vengono soprattutto coltivate come fiori ornamentali grazie all'elegante contrasto tra i fiori e il ricco e decorativo fogliame (\u00e8 del 1790 l'introduzione nei giardini europei della bella specie \"Aconitum japonicum\"). Sono piante rustiche (di facile impianto e mantenimento) e in genere si adattano a qualsiasi tipo di ambiente, tuttavia \u00e8 bene precisare che necessitano di un terreno possibilmente umido e ricco di Humus. Alcune specie di \"Aconitum\" (come l\"Aconitum japonicum\" e l\"Aconitum lycoctonum\") necessitano un terreno di brughiera e una posizione estremamente ombreggiata. Superano facilmente i rigori dell'inverno. Si propagano facilmente per divisione del piede.\nNotizie culturali.\nL'antichit\u00e0 della pianta (nella conoscenza umana) \u00e8 testimoniata da una ricca documentazione storica, mitologica, poetica e altro. Qui di seguito vengono riportate alcune testimonianze e curiosit\u00e0."}
{"id": "1349016", "revid": "122985398", "url": "https://it.wikipedia.org/wiki?curid=1349016", "title": "Tanga", "text": "Un tanga \u00e8 un tipo di biancheria intima, consistente in una parte anteriore triangolare di tessuto e da una striscia sottile nella parte posteriore. Viene spesso confuso con il perizoma, che invece \u00e8 leggermente pi\u00f9 coprente e anche con lo slip brasiliano. Secondo altri, il termine definisce invece uno slip di dimensioni pi\u00f9 ridotte nella parte posteriore, che risulta pi\u00f9 coprente di un perizoma ma meno coprente di uno slip brasiliano. Altri ancora osservano che le differenze tra tanga e perizoma sono minime, per cui si possono considerare semplicemente come due varianti dello stesso tipo di indumento.\nOrigine ed evoluzione.\nIl nome \"tanga\" deriva da quello di un ornamento tipico della cultura detta di Maraj\u00f3 (Brasile settentrionale) che viene ancora utilizzato da alcuni gruppi abitanti alla foce del Rio delle Amazzoni. Il tanga \u00e8 costituito, nella parte anteriore, da una placchetta di ceramica a forma triangolare tenuta sospesa da una cordicella passante per due fori praticati lungo la base; il fianco dell'indumento, pertanto, \u00e8 costituito unicamente da detta cordicella.\nSecondo alcune fonti la grande popolarit\u00e0 dell'indumento deriva da una ragazza brasiliana, Rose di Primo, che avrebbe tagliuzzato il suo costume per farsi notare a una festa nella spiaggia di Ipanema, a Rio de Janeiro, nel 1972. Il clamore ottenuto dall'esibizione della ragazza avrebbe avviato la diffusione del succinto indumento sulle spiagge del Brasile.\n\u00c8 molto diffuso soprattutto come parte di costumi da bagno due pezzi, in quanto grazie alla sua essenzialit\u00e0 riduce al minimo la parte di addome, schiena e fianchi coperti, consentendo un'abbronzatura molto estesa anche se non integrale.\nUn tipo particolare di tanga \u00e8 il \"whale-tail\" (in italiano \"coda di balena\") dove il filo posteriore termina con un triangolo la cui forma ricorda la coda di una balena; \u00e8 chiamato anche \"tanga a Y\", mentre il tanga costituito solo dal filo posteriore \u00e8 chiamato \"tanga a T\". "}
{"id": "1349018", "revid": "287204", "url": "https://it.wikipedia.org/wiki?curid=1349018", "title": "John Cleland", "text": "Figlio maggiore di William e Lucy Cleland, nacque a Kingston upon Thames nel Surrey ma crebbe a Londra, dove il padre lavor\u00f2 prima come ufficiale dell'esercito britannico, poi come funzionario statale. William Cleland era amico di Alexander Pope mentre Lucy, oltre a questi, era amica o almeno conoscente anche di Henry St. John, Philip Stanhope, IV conte di Chester e Horace Walpole. La famiglia era pi\u00f9 che benestante e faceva parte dei pi\u00f9 raffinati circoli letterari e artistici di Londra.\nJohn Cleland entr\u00f2 alla Westminster School nel 1721, ma due anni dopo la abbandon\u00f2 o ne fu espulso. Il suo allontanamento non fu dovuto a motivi economici, ma a non si sa con precisione di che tipo di dichiarazioni inopportune o comportamento scorretto sia stato conseguenza. Lo storico J. H. Plumb congettura che a monte di tutto vi sia stato il carattere irrequieto e rissoso di Cleland ma, qualsiasi sia stato il motivo, dopo aver lasciato la scuola entr\u00f2 nella Compagnia inglese delle Indie orientali. Inizi\u00f2 la propria carriera come soldato, diventando poi funzionario della compagnia e vivendo cos\u00ec a Bombay dal 1728 al 1740. Torn\u00f2 a Londra su richiesta del padre, che stava per morire. Subito dopo la morte di William il patrimonio di famiglia pass\u00f2 nelle mani della moglie Lucy, che decise di non aiutare John finanziariamente.\nLa pubblicazione di \"Fanny Hill\".\nJohn Cleland inizi\u00f2 a cercare di ingraziarsi il governo portoghese perch\u00e9 gli permettesse di fondare una \"Compagnia portoghese delle Indie orientali\", ma non riusc\u00ec ad ottenere l'incarico. Nel 1748 fu arrestato per non aver saldato un debito di 840 sterline e rinchiuso nel carcere di Fleet, dove rimase per pi\u00f9 di un anno. Fu proprio mentre si trovava in carcere che Cleland scrisse e pubblic\u00f2 \"Memorie di una donna di piacere\", che usc\u00ec in due parti separate, nel novembre 1748 e nel febbraio 1749. Nel marzo dello stesso anno fu rimesso in libert\u00e0.\nIn novembre fu nuovamente arrestato, insieme con gli editori e gli stampatori di \"Fanny Hill.\" In tribunale Cleland disconobbe il romanzo e disse che poteva solo \"a\"ugurarsi dal profondo dell'anima\" che il libro fosse \"seppellito e dimenticato\" (Sabor). A quel punto il libro fu ufficialmente ritirato dal mercato e, di conseguenza, non fu pi\u00f9 \"legalmente\" ripubblicato per pi\u00f9 di un secolo, tuttavia continuava a circolare e vendersi bene grazie ad edizioni pirata disponibili sul mercato nero.\nIl ritiro ufficiale signific\u00f2 che a quel punto non si poteva pi\u00f9 controllare il testo in alcun modo, cos\u00ec, quando una delle tante edizioni pirata inser\u00ec un nuovo capitolo che celebrava l'omosessualit\u00e0 maschile, l'autore pot\u00e9 fare ben poco. Nel marzo 1750 Cleland scrisse una nuova versione del romanzo fortemente censurata, ma anche questa fin\u00ec per essere messa sotto processo. Plumb suggerisce che il nuovo processo riguardasse in realt\u00e0 la versione pirata che conteneva la scena di sodomia, fatto sta che le accuse contro Cleland furono lasciate cadere e la versione censurata rimase legalmente in commercio.\nIl necrologio di Cleland che apparve sulla \"Monthly Review\" in occasione della sua morte disse che il governo gli aveva concesso una rendita annuale di cento sterline perch\u00e9 non scrivesse pi\u00f9 oscenit\u00e0 per mantenersi. Tuttavia non si \u00e8 trovata alcuna prova di questo fatto nei documenti ufficiali ed \u00e8 molto dubbio che sia la verit\u00e0, pi\u00f9 probabilmente si tratta di un'invenzione di chi scrisse l'elegia funebre. In ogni caso Cleland fu apprezzato per le qualit\u00e0 letterarie di \"Fanny Hill\", anche se l'opera non era pi\u00f9 in vendita legalmente nella sua versione integrale. Cleland divent\u00f2 amico di David Garrick e anche James Boswell si avvicin\u00f2 a lui.\nLe opere successive.\nIn confronto alla potenza e alla qualit\u00e0 stilistiche raggiunte con \"Fanny Hill\" gli altri lavori di Cleland risultarono davvero poca cosa. Dopo la liberazione dal carcere e i processi per \"Fanny Hill\" accett\u00f2 di scrivere lavori su commissione. Pubblic\u00f2 altri due romanzi, \"Memoirs of a Coxcomb\" (1751), che contiene una discussa parodia di Lady Mary Wortley Montagu nel personaggio di \"Lady Bell Travers\", e \"The Woman of Honour\" (1768), oltre ad una raccolta di racconti d'amore intitolata \"The Surprises of Love\" (1764). Nessuno di questi libri ottenne un particolare successo, n\u00e9 di critica n\u00e9 di pubblico.\nTent\u00f2 anche la strada del teatro, scrivendo una tragedia, \"Titus Vespasian\" (1755), e due commedie \"The Ladies Subscription\" (1755) e \"Tombo-Chiqui, or, The American Savage\" (1758), ma nessuna di esse fu mai rappresentata. Cleland accus\u00f2 pubblicamente David Garrick di avergli messo i bastoni tra le ruote e, anche se alla fine i due uomini si riconciliarono, Cleland nell'occasione si infuri\u00f2 davvero molto.\nCleland si lanci\u00f2 anche nella stravagante impresa di dimostrare come la lingua celtica fosse l'originaria lingua dell'Eden da cui discendevano tutte le altre. Scrisse tre libri nel tentativo di illustrare come l'ebraico, il greco e il latino derivassero tutte da comuni radici celtiche. Era di origine scozzese, quindi celtico di madrelingua, e parlava scorrevolmente diverse lingue, ma in effetti queste sue opere di tipo filologico non sono affatto degne di nota.\nLa sola sua opera dopo \"Fanny Hill\" a riscuotere un certo successo fu la traduzione dall'originale francese di \"Dictionary of Love\" nel 1753. Scrisse anche una satira in versi intitolata \"The Times!\"\" (1760 - (1761), una parodia di \"The Oeconomy of Human Life\" di Robert Dodsley che chiam\u00f2 \"The Oeconomy of a Winter's Day\" (1750), una biografia di Madame de Pompadour, la favorita di Luigi XV di Francia (1760), oltre ad un gran numero di traduzioni e revisioni di opere altrui. Collabor\u00f2 a trenta numeri della \"Monthy Review\" e scrisse pi\u00f9 di duecento lettere pubblicate sul \"Public Advertiser\" tra il 1749 e il 1787. Nei suoi ultimi anni scrisse anche due curiose, e un po' troppo azzardate, opere di carattere medico e disse a Boswell che ne sapeva pi\u00f9 lui sul sistema nervoso che tutti i medici d'Europa.\nGli ultimi anni.\nNessuna delle fatiche letterarie di Cleland fu sufficiente a fargli raggiungere la tranquillit\u00e0 economica, e lui ne fu sempre amareggiato. Nel 1763, prima della sua morte, denunci\u00f2 pubblicamente sua madre per non averlo sostenuto e si avvicin\u00f2 apertamente alla filosofia deista, fatto che lo fece bollare come eretico. Mosse inoltre un'accusa di \"pornografia\" contro Laurence Sterne per il suo celebre romanzo \"Tristram Shandy\".\nNel 1772 confid\u00f2 a Boswell che aveva scritto \"Fanny Hill\" mentre si trovava a Bombay e che lo aveva fatto in risposta alla sfida di un amico per dimostrare che era possibile affrontare l'argomento della prostituzione senza mai servirsi di termini volgari. Boswell raccont\u00f2 poi che in quel periodo Cleland gli sembrava una persona \"insoddisfatta e maliziosamente acuta\". In seguito fece nuovamente visita allo scrittore, scoprendo che viveva solo, evitato da tutti, e con un'orribile vecchia come unica serva. Josiah Beckwith nel 1781 disse, dopo averlo incontrato, che non lo meravigliava affatto che fosse considerato \"un sodomita\".\nCleland mor\u00ec nel 1789, senza essersi mai sposato, e fu sepolto a Londra, nel cortile della chiesa di St. Margaret.\nLa stesura di \"Fanny Hill\" e le vicende successive.\nQuando Cleland spiega in che momento scrisse \"Fanny Hill\", il suo racconto presenta alcuni punti controversi. In primo luogo nel romanzo si allude ad altri romanzi scritti e pubblicati nello stesso anno, (tra cui \"Shamela\"); inoltre l'autore prende posizione nella disputa letteraria tra Samuel Richardson e Henry Fielding (l'uno con \"Pamela, o la virt\u00f9 premiata\", l'altro con \"Joseph Andrews\"). Inoltre l'ambientazione del romanzo rende la stesura a Bombay meno probabile che quella nel carcere di Fleet. Naturalmente \u00e8 possibile che Cleland, come sostenne, abbia effettivamente scritto a Bombay un romanzo pornografico privo di volgarit\u00e0, e che poi in carcere l'abbia riscritto in forma di romanzo impegnato e sapientemente sofisticato.\n\"Fanny Hill\" nella sua versione non censurata rimase ufficialmente proibito nel Regno Unito fino al 1970. Nel 1966 fu l'oggetto della celebre sentenza della Corte Suprema degli Stati Uniti n. 383 U.S. 413 \"A Book Named \"John Cleland's Memoirs of a Woman of Pleasure\" v. Attorney General of Massachusetts\" (It. \"Il libro di John Cleland \"Memorie di una donna di piacere\" contro il procuratore generale del Massachusetts\"), in cui si afferma che la costituzione americana impedisce che un'opera di cui sia riconosciuto anche un modesto valore letterario sia condannata come oscena.\n\"Fanny Hill\" e l'omosessualit\u00e0.\nIl fatto che le appassionate descrizioni di atti sessuali presenti in \"Fanny Hill\" siano state scritte dal punto di vista di una donna che le riferisce ad una donna, e che Fanny sembri essere ossessionata dalla questione della misura del fallo, ha suggerito ad alcuni critici che si tratti in realt\u00e0 di un'opera di carattere prevalentemente omosessuale. Queste caratteristiche del romanzo, unite alla misteriosa espulsione da scuola di Cleland, alla sua mancanza di amici e il fatto che non si sia mai sposato, hanno fatto sospettare che lo scrittore fosse in effetti omosessuale o bisessuale, come suggerisce anche la dolorosa rottura dell'amicizia con Thomas Cannon, autore del pamphlet \"Ancient and Modern Pederasty Investigated and Exemplify'd \"(1749), la pi\u00f9 antica pubblicazione in difesa dell'omosessualit\u00e0 in inglese giunta fino a noi.\nCome detto un'edizione pirata di \"Fanny Hill\" contiene una scena in cui Fanny sorprende due uomini impegnati in un rapporto; anche se la protagonista del romanzo dice di trovarlo fisicamente disgustoso ed esprime il suo ribrezzo per quel tipo di comportamento, nei fatti ne fornisce una descrizione entusiastica, e la presa di distanza sembra solo una forma di autodifesa dell'autore per nulla inconsueta in quel periodo storico. Anche se sembra che Cleland non sia responsabile della stesura di quel passo, la possibilit\u00e0 che ne sia invece stato originariamente l'autore non va del tutto trascurata."}
{"id": "1349023", "revid": "1323158", "url": "https://it.wikipedia.org/wiki?curid=1349023", "title": "Collezionismo d'arte", "text": "Il collezionismo d'arte, cio\u00e8 l'abitudine (di origine antica) di famiglie e soggetti privati di raccogliere opere d'arte, \u00e8 strettamente connesso a motivazioni culturali ed estetiche, al fenomeno del mecenatismo ed al mercato dell'arte. Alcune delle pi\u00f9 ricche collezioni del passato sono andate a costituire il nucleo originario di un museo.\nStoria.\nIl collezionismo, fiorente durante l'antichit\u00e0 greco-romana, decadde nel Medioevo in quanto strettamente legato alla valutazione dell'opera d'arte: la Chiesa tendeva infatti a reprimere e condannare ogni forma di ostentazione di lusso e ricchezza. Alle raccolte di tesori conservate nelle chiese e nelle abbazie medievali non veniva attribuito valore storico o estetico, ma puramente strumentale (avevano il solo fine di avvicinare i fedeli alla sfera spirituale); lo stesso va detto per i reperti classici verso cui mostrarono interesse numerosi sovrani (Carlo Magno, Federico II, i papi), che dovevano solo sottolineare il loro ruolo di eredi del potere imperiale.\nIl valore storico e documentario dell'opera d'arte torn\u00f2 ad essere ben compreso solo con Petrarca (1304\u20131374): grande raccoglitore di monete antiche (in gran parte poi donate all'imperatore Carlo IV di Boemia), l'umanista vedeva nei ritratti degli antichi su di esse effigiati dei sussidi insostituibili per la ricostruzione delle fattezze dei personaggi del mondo classico e degli incitamenti ad imitarne le virt\u00f9.\nL'et\u00e0 del Rinascimento e del Manierismo.\nNel XV secolo i reperti classici smisero di essere considerati solo uno stimolo etico ed acquistarono valore di testimonianza visiva dell'antichit\u00e0, che permetteva di stabilire un legame diretto con essa: accanto agli umanisti (Niccol\u00f2 Niccoli, Leonardo Bruni, Poggio Bracciolini) anche le famiglie della nobilt\u00e0 iniziarono a raccogliere pezzi antichi, nei quali vedevano soprattutto il suggello del prestigio politico e culturale acquisito. Cosimo il Vecchio de' Medici, ad esempio, fece del suo mecenatismo uno strumento di consenso alla conquista del potere a Firenze: in tal senso vanno intese le sue commissioni a Donatello e Brunelleschi, cos\u00ec come la sua passione per la glittica. I suoi eredi, Piero il Gottoso e Lorenzo il Magnifico, ampliarono notevolmente la collezione dinastica, che venne sistemata nel nuovo Palazzo di via Larga e nel Giardino di San Marco (dove avvenne la formazione di Michelangelo) in modo da fornire moniti politici e culturali ai visitatori. Il collezionismo della famiglia Medici si chiuse quando Firenze pass\u00f2 a Francesco di Lorena (1735): Anna Maria Luisa, figlia di Cosimo III, lasci\u00f2 per sempre alla citt\u00e0 le collezioni raccolte nel corso dei secoli dalla dinastia.\nL'utilit\u00e0 del possesso di oggetti d'arte al fine di acquisire rinomanza venne ben compresa anche dagli artisti, desiderosi di sottolineare il carattere intellettuale della loro attivit\u00e0, di non essere pi\u00f9 considerati solo semplici artigiani e di integrarsi tra gli umanisti. Le botteghe dello Squarcione, di Lorenzo Ghiberti, del Sodoma e di molti altri divennero delle vere gallerie d'arte che, oltre a fornire modelli agli allievi, dovevano documentare la fama e la cultura dei proprietari.\nPer gran parte del '500 le raccolte conservarono in genere un carattere privato e di documentazione enciclopedica: accanto alle sculture classiche ed alle opere d'arte trovavano posto oggetti esotici, strumenti alchemici e curiosit\u00e0 naturali conservati in \"studioli\" (celebri quelli di Isabella d'Este a Mantova e quello di Francesco I de' Medici, in Palazzo Vecchio a Firenze), piccoli ambienti appositamente creati e destinati al raccoglimento intellettuale. Tipica del collezionismo dei paesi nordici \u00e8 invece la \"Wunderkammer\" (camera delle Meraviglie), originatasi dal medievale tesoro dei castelli principeschi.\nNegli anni ottanta del XVI secolo si vide il nascere di una pi\u00f9 precisa sensibilit\u00e0 storiografica, connessa anche alla pubblicazione delle \"Vite\" di Giorgio Vasari; con gli Uffizi si ebbe il primo caso di edificio appositamente creato per contenere le collezioni d'arte, che smettevano di costituire una sorta di arredamento del palazzo del principe e venivano ad assumere una fisionomia relativamente autonoma. Dappertutto le collezioni iniziarono ad essere trasferite ed esposte in \"gallerie\", vasti ambienti di passeggio coperti, dove dovevano esaltare la grandezza ed il gusto del committente.\nIl Sei-Settecento.\nAll'aprirsi del '600, Roma, con la curia papale, era la capitale artistica d'Europa: grandi collezionisti furono i cardinali Scipione Borghese, Francesco Maria Del Monte, Pietro Aldobrandini, Maffeo Barberini, Marcantonio Colonna, Ludovico Ludovisi, Giovanni Battista Pamphilj e Bernardino Spada; in Francia, secondo il pensiero di Richelieu (collezionista egli stesso, che don\u00f2 le sue grandiose raccolte alla Corona), il collezionismo invece fu essenzialmente di corte, espressione dell'autorit\u00e0 monarchica.\nA cavallo tra i secoli XVI e XVII il collezionismo acquis\u00ec una ben individuata fisionomia: accanto agli \"antiquari\", quegli studiosi dell'antichit\u00e0 che, in seconda istanza, potevano anche raccoglierne e conservarne testimonianze concrete, nella critica d'arte si afferm\u00f2 la figura del conoscitore \"dilettante\", intenditore d'arte dal gusto raffinato in grado di mettere le proprie competenze al servizio di collezionisti \"nuovi\", di estrazione borghese: le personalit\u00e0 di Giulio Mancini, Francesco Angeloni e Cassiano dal Pozzo incarnano questa nuova figura, la cui competenza non derivava pi\u00f9 dal possedere specifiche cognizioni tecniche e professionali, ma dalla grande familiarit\u00e0 con gli artisti e le loro opere.\nSi afferm\u00f2 in tal modo l'autonomia della critica d'arte dalla pratica, ed inizi\u00f2 ad allentarsi lo stretto legame tra artisti e committenti (fino ad allora prevalentemente nobili ed ecclesiastici). Iniziarono ad essere organizzate mostre d'arte a cui partecipavano pittori nuovi, soprattutto stranieri (i bamboccianti), che ponevano gli artisti e le loro opere di fronte al pubblico: in questo contesto la figura del dilettante acquist\u00f2 straordinaria importanza, in grado com'era di condizionare con il peso della sua cultura gli acquisti dei collezionisti.\nAnche i mercanti d'arte, il cui gusto era pi\u00f9 libero da incrostazione ideologiche, assunsero un ruolo di primo piano, sia come talent-scout che come consiglieri riconosciuti della classe borghese. Venezia, ormai in piena crisi economica, divenne il principale centro di approvvigionamento per questi mercanti, che fungevano da intermediari tra le famiglie venete decadute e gli acquirenti, soprattutto stranieri: \u00e8 proprio nella Serenissima che il mercante Daniele De Nijs import\u00f2 la galleria dei Gonzaga, poi venduta in blocco a Carlo I d'Inghilterra.\nIl XVIII e XIX secolo ed il collezionismo moderno.\nDurante il XVIII secolo si verificarono forti trasformazioni sociali che diedero atto ad una serie di mutamenti che segnarono il volto delle maggiori realt\u00e0 europee. Apice di questi moti rivoluzionari fu la prima Rivoluzione francese a seguito dell'Illuminismo.\nLa progressiva affermazione della borghesia ed il conseguente rinnovamento del gusto portarono il \"collezionismo colto\" nobiliare di un tempo a cedere il posto al \"collezionismo moderno\" borghese.\nIn questo periodo nacquero i musei, luoghi prescelti per raccogliere, ricollocare e mostrare il gusto, la cultura e gli oggetti di interesse del tempo. \nIl potere statale del XVII secolo diventa a sua volta collezionista e gallerista, crea le \"collezioni pubbliche\" per celebrare la sua storia e la sua importanza. \nSi pu\u00f2 notare come la Francia sotto Napoleone aument\u00f2 considerevolmente le proprie collezioni di beni artistici. \nQuesti beni, ottenuti per vittoria militare o per spedizione archeologica (es. la stele di Rosetta), tuttora compongono gran parte del patrimonio culturale del Louvre. Queste sottrazioni sono conosciute come spoliazioni napoleoniche.\nLe trasformazioni culturali da un lato crearono il senso di identit\u00e0 nazionale e appartenenza ad un territorio, ma dall'altro lato alimentarono lo scontro etnico tra le popolazioni e diventarono strumento di espansione per il colonialismo.\nNel XIX secolo il lavoro congiunto di musei, mercanti, collezionisti e pubblico crearono e svilupparono quello che successivamente verr\u00e0 chiamato \"mercato dell'arte\".\nInfatti il collezionismo privato continu\u00f2 a fiorire nel XIX secolo, determinato sia dalla passione per l'arte che dal desiderio di investire i capitali: fra le maggiori collezioni italiane del secolo vanno ricordate, tra le altre, quelle di Gaetano Filangieri iunior a Napoli, di Giacomo Carrara a Bergamo, di Teodoro Correr a Venezia e di Federico Stibbert a Firenze; per quanto riguarda gli altri paesi europei, importanti furono la Wallace Collection (Londra) e la Jacquemart-Andr\u00e9 (Parigi).\nSempre verso la fine del secolo iniziarono a formarsi anche le grandi collezioni americane, tra cui vanno ricordate quelle di Andrew W. Mellon, Isabella Stewart Gardner, John Pierpont Morgan, Samuel H. Kress e Paul Getty.\nIl XX secolo e la situazione contemporanea.\nQuello che caratterizz\u00f2 maggiormente la storia del collezionismo dell'arte del XX secolo fu il ruolo che ricoprirono galleristi e collezionisti.\nEssi furono gli attori principali per la diffusione fisica e commerciale della maggior parte delle opere d'arte di quel periodo, sviluppando un sistema finanziario dell'arte tale da poter influenzare la critica sulle nuove scoperte e di conseguenza sulla valorizzazione di molte correnti artistiche.\nMusei e collezioni pubbliche partecipavano al processo di formazione del valore artistico che a sua volta favorivano lo sviluppo di musei e collezioni sempre pi\u00f9 grandi; \u00e8 in questo contesto storico che nacquero i pi\u00f9 noti musei come il MOMA (museum of modern art) ed il Guggenheim.\nQuesto fenomeno diede vita alla dicotomia mondo dell'arte e mercato dell'arte che conosciamo oggi.\nPi\u00f9 tardi verso la met\u00e0 del secolo l'investimento di capitale, la creazione di un \"sistema economico del collezionismo\" e la dinamicit\u00e0 di tale mercato permisero a banche e societ\u00e0 di credito di investire nell'arte dando vita negli USA alle prime collezioni aziendali. \nDa notare come gi\u00e0 precedentemente l'attivit\u00e0 di grandi corporazioni era stata impiegata per nascita delle istituzioni museali: Rockefeller e Moma.\nSolo molto pi\u00f9 tardi l'attivit\u00e0 di alcuni artisti (critica istituzionale) si concentra sull'evidenziare i collegamenti tra il mondo dell'arte e l'economia. \nUn esempio di tale pratica artistica \u00e8 il lavoro dell'artista tedesco Hans Haacke che nel 1970 realizza la sua opera Moma poll, con la quale sottolinea le relazioni tra Moma, il governatore Rockefeller e la politica del tempo del presidente Nixon.\nSi assiste poi alla nascita di una nuova forma di collezionismo sicuramente pi\u00f9 dinamico che non si limita a seguire le tendenze del mercato dell'arte, ma le anticipa. \u00c8 su questo solco che si muove la testimonianza storico-artistica del collezionista italiano, Giuseppe Panza di Biumo, capace di raccogliere nel tempo una miriade di opere delle pi\u00f9 disparate tendenze.\nLa mobilit\u00e0 dell'opera d'arte, garantita sia dai mezzi di trasporto sia dai flussi economici, insieme alla moltiplicazione degli operatori di settore, della diffusione mediatica e di un pubblico sempre pi\u00f9 vasto favorirono la comparsa di nuovi modelli espositivi come ad esempio la fiera d'arte.Esempio di tale manifestazione \u00e8 il caso di particolare rilievo della fiera di Basilea: Art Basel.\nQueste metamorfosi del mercato e del mondo dell'arte influirono ed influiscono tuttora profondamente nella concezione di bene artistico, alimentando cos\u00ec un concetto di collezionismo ambiguo e multiforme.\nNel XXI secolo l'investimento nel settore artistico rappresenta la sintesi tra diversi fattori: valore, cultura ed estetica.\nQuesta sintesi appare non trasparente per via di logiche e meccanismi intrinseci del sistema dell'arte spesso speculativi e volutamente opachi. \nQuesti elementi caratterizzano molti aspetti dell'arte e delle collezioni degli ultimi decenni del XX secolo e degli inizi del XXI."}
{"id": "1349026", "revid": "1543377", "url": "https://it.wikipedia.org/wiki?curid=1349026", "title": "Rinya", "text": "Il Rinya \u00e8 un fiume minore della provincia di Somogy in Ungheria, affluente di sinistra della Drava, lungo 60\u00a0km.\nNasce sulle colline del Transdanubio, nel Somogy interno, quindi scorre verso sud attraversando i territori dei paesi di B\u00f6h\u00f6nye e Segesd, poi attraversa la citt\u00e0 di Nagyat\u00e1d e il paese di Bab\u00f3csa, quindi fluisce nella Dr\u00e1va pochi chilometri a ovest di Barcs.\nLungo il corso del Rinya, nella zona compresa fra Nagyat\u00e1d, L\u00e1bod, G\u00f6rgeteg e Rinyaszentkir\u00e1ly, \u00e8 presente l'Area di conservazione della foresta di Rinyaszentkir\u00e1ly."}
{"id": "1349028", "revid": "599013", "url": "https://it.wikipedia.org/wiki?curid=1349028", "title": "Dr\u00e1va", "text": ""}
{"id": "1349040", "revid": "125165734", "url": "https://it.wikipedia.org/wiki?curid=1349040", "title": "Titania (Marvel Comics)", "text": "Titania, il cui vero nome \u00e8 Mary MacPherran, \u00e8 un personaggio dei fumetti creato da Jim Shooter (testi) e Mike Zeck (disegni), pubblicato dalla Marvel Comics. La sua prima apparizione avviene in \"Secret Wars\" (vol. 1) n. 3 (luglio 1984).\nSupercriminale tra i principali nemici di She-Hulk e moglie dell'Uomo Assorbente, Titania \u00e8 una dei personaggi femminili pi\u00f9 forti dell'Universo Marvel ed indossa solitamente un costume viola con file di borchie metalliche a forma di aculeo su gambe e braccia.\nSebbene al momento del suo esordio esistesse un personaggio omonimo, MacPherran \u00e8 divenuta la \"Titania\" pi\u00f9 celebre e la precedente ha in seguito cambiato identit\u00e0.\nStoria editoriale.\nEsordita a opera di Jim Shooter e Mike Zeck su \"Secret Wars\" n. 3, datato luglio 1984, il personaggio \u00e8 stato chiamato col nome di un'assistente alla produzione della Marvel Comics su richiesta dello stesso Shooter, che nel 2011 ha pubblicato una foto sul suo blog mostrando la vera Mary MacPherran e commentando: \u00abMeravigliosa, gentile, dolce Mary Mac era davvero un briciolo della base per Titania, che era una giovane donna slanciata diventata super-robusta e forte al livello di Hulk. Se a MM fosse importato che ho realizzato una dura bad-girl ispirata a lei, e abbia fatto cenno nella sua direzione, non ne ha mai parlato. La malvagia-brillante Volcana aveva un po' di Mary Jo Duffy al suo nucleo. \u00c8 stata una cosa che facevamo allora. Ora, suppongo che i creatori sarebbero citati in giudizio\u00bb.\nIn seguito alla sua prima apparizione Titania \u00e8 comparsa come ospite in numerose altre testate, divenendo poi, tra gennaio e luglio 2016, una dei personaggi principali della serie \"Illuminati\" di Joshua Williamson e Shawn Crystal.\nBiografia del personaggio.\nOrigini.\nNata prematura a Denver, Colorado, Mary MacPherran \u00e8 la terzogenita di una famiglia operaia e cresce nei sobborghi cittadini tra stenti e ristrettezze economiche che minano ulteriormente il suo sviluppo fisico rendendola molto pi\u00f9 piccola, debole e gracile sia rispetto ai suoi fratelli che ai coetanei, rendendola perci\u00f2 oggetto di derisione e bullismo da parte delle ragazze pi\u00f9 popolari, le quali le attribuiscono il nomignolo \"Skeeter\" (slang per: \"zanzara\"). Sin dai primi anni di scuola la migliore ed unica amica di Mary \u00e8 Marsha Rosenberg, ugualmente vessata dalle compagne per via della sua timidezza e obesit\u00e0; entrambe le ragazze trovano poi lavoro come commesse in un discount, venendo costantemente umiliate e insultate dagli ex-compagni di scuola, cosa che porta Mary a fantasticare assiduamente su eventi impossibili come vincere alla lotteria oppure ottenere dei superpoteri.\nQuando a Denver compare la seconda Donna Ragno e Marsha le fa notare che ha il suo stesso colore di capelli, Mary dichiara innocentemente di essere lei cos\u00ec da condividere con l'amica alcune delle sue fantasie ed evadere dalla realt\u00e0, la bugia bianca della ragazza diviene per\u00f2 di dominio pubblico poich\u00e9 ingenuamente rivelata da Marsha e, sebbene inizialmente procuri alle due una grande popolarit\u00e0, nel momento in cui il frammento di Terra sul quale si trova la loro citt\u00e0 viene usato per formare un nuovo Pianeta dall'Arcano dando inizio alle Guerre Segrete, la vera Donna Ragno soccorre Mary, Marsha, i loro compagni e i vari concittadini poco dopo l'arrivo sbugiardando indirettamente le due che, per evitare l'ira degli altri, fuggono nella foresta di Battleworld imbattendosi nel Dottor Destino che, avendo bisogno di alleati, propone loro di dotarle di superpoteri a patto che gli giurino fedelt\u00e0.\nGuerre segrete.\nAccettata l'offerta di Destino, le due ragazze vengono sottoposte a un processo mutagenico grazie a macchinari ipertecnologici alimentati da una violente tempesta cosmica: Marsha ottiene la capacit\u00e0 di mutarsi in magma vulcanico e assume il nome di \"Volcana\", mentre Mary diviene un'amazzone immensamente pi\u00f9 alta, muscolosa, e formosa rispetto alla media, decidendo di ribattezzarsi \"Titania\" per via della sua forza sovrumana; l'ottenimento di tale enorme potere e la rabbia per le ingiustizie subite in passato la rendono tuttavia violenta ed arrogante.\nUnitasi all'orda di supercriminali guidata dal Dottor Destino, Titania affronta Thor, Rogue, Wolverine e gli X-Men, ma nel momento in cui si scontra con She-Hulk riesce a sopraffarla solo grazie all'intervento di altri supercriminali, cosa che, essendo il suo primo fallimento dopo aver ottenuto i poteri, la porta a sviluppare un'accesa rivalit\u00e0 nei confronti della Gigantessa di Giada.\nTitania combatte successivamente con l'Uomo Ragno che, pur essendo pi\u00f9 debole di lei, riesce a sconfiggerla facilmente grazie alla sua maggiore agilit\u00e0, intelligenza ed esperienza, portando la donna a perdere tutta la sua autostima mostrandogli infine la sua reale personalit\u00e0 fragile ed insicura, umiliazione a seguito della quale Titania sviluppa un esagerato sentimento di timore nei confronti dell'Uomo Ragno.\nDopo che Molecola riesce ad acquisire il controllo del frammento di Denver trasportato su Battleworld riconducendolo sulla Terra, Titania e l'Uomo Assorbente, nel frattempo innamoratisi, decidono di abbandonare la guerra e tornare a casa assieme a molti altri supercriminali.\nSupercriminale.\nTitania e l'Uomo Assorbente, divenuti compagni di rapine, si uniscono alla nuova formazione dei Signori del male riuscendo quasi a sconfiggere i Vendicatori, salvo poi venire battuti da Wasp e Scott Lang. Rinchiusa nel supercarcere noto come Vault, la donna riesce successivamente a fuggire tentando, senza successo, di vendicarsi per la precedente sconfitta con She-Hulk.\nDopo aver militato nei Terribili Quattro ed aver superato la sua paura per l'Uomo Ragno prendendo parte anche ad un gruppo organizzato da Graviton per vendicarsi del supereroe, Titania entra brevemente nelle Femizons di Superia per poi ricongiungersi all'Uomo Assorbente, col quale si sposa e abbandona la vita da criminale, sebbene solo brevemente, tornando a scontrarsi in pi\u00f9 occasioni con She-Hulk. Titania contrae successivamente un cancro ma viene curata grazie a Jane Foster e torna ad affrontare la rivale venendo nuovamente sconfitta ed umiliata, motivo per cui il Campione dell'Universo le procura la Gemma del Potere permettendole di accrescere il suo potere fino al punto da divenire pressoch\u00e9 invincibile e riuscire a sconfiggere senza problemi tutti i Vendicatori, venendo per\u00f2 infine nuovamente battuta con l'astuzia da She-Hulk.\nIn seguito arrestata, Titania viene fatta evadere da Wizard unendosi nuovamente ai Terribili Quattro ma venendo sconfitta con facilit\u00e0 dalla Donna Invisibile, nuovamente imprigionata e, una volta evasa, gettata tra le fauci di uno squalo da Jazinda, sebbene riesca miracolosamente a sopravvivere.\nFear Itself.\nDiverso tempo dopo, assieme all'Uomo Assorbente, Titania si dirige a Johannesburg, in Sudafrica, in cerca di diamanti; qui assiste all'arrivo di uno dei sette martelli magici del Serpente e lo solleva trasformandosi in \"\"Skirn, la Distruttrice di Uomini\", la quale porta poi il marito in Cina al fine di trovare un martello adatto a lui che, una volta sollevato, lo trasforma in \"Greithoth, il Distruttore di Volont\u00e0\"\".\nLa coppia si reca dunque a Dubai distruggendo tutto ci\u00f2 che incontra ma, alla morte del Serpente, tornano entrambi alla normalit\u00e0.\nTempo dopo, lei e il marito hanno uno scontro con la nuova Thor.\nNuovissimo Universo Marvel.\nIn seguito alla distruzione e rinascita del multiverso Titania decide di abbandonare il crimine e tenta una carriera nella sicurezza ma, a causa della diffidenza di molti supereroi nei suoi confronti, decide infine di unirsi agli Illuminati di Hood facendo evadere il marito dal centro detentivo di Pleasant Hill e riprendendo le sue attivit\u00e0 criminali.\nPoteri e abilit\u00e0.\nTitania \u00e8 dotata di un'immensa forza sovrumana, tanto da essere in grado di sollevare senza sforzo circa 85 t, successivamente aumentate a 100 grazie ai costanti allenamenti intensivi, il che la rende una delle donne pi\u00f9 forti dell'Universo Marvel, capace di battersi ad armi pari con She-Hulk. Sebbene in battaglia faccia affidamento principalmente sulla forza bruta, col tempo Titania \u00e8 diventata una grande esperta di combattimento corpo a corpo.\nI muscoli di Titania producono considerevolmente meno tossine della fatica rispetto a un comune essere umano, garantendole livelli di resistenza molto maggiori, inoltre la densit\u00e0 dei suo tessuti \u00e8 tale da renderla quasi completamente invulnerabile, permettendole di resistere a proiettili, temperature elevate e cadute da grandi altezze.\nDavida DeVito.\nDavida DeVito, nota come Lascivious e in precedenza come Titania, \u00e8 un personaggio dei fumetti creato da Mark Gruenwald, Ralph Macchio (testi) e John Byrne (disegni), pubblicato dalla Marvel Comics. La sua prima apparizione avviene in \"Marvel Two-in-One\" (vol. 1) n. 54 (agosto 1979).\nBiografia del personaggio.\nNata a Davidale, Maine, Davida DeVito diviene una wrestler femminile nota professionalmente come \"Titania\" che, assieme alle colleghe Letha, Giunonia e Mim\u00ec Spaventia forma il team delle Grapplers finch\u00e9, stanche di guadagnare meno dei colleghi uomini, le quattro decidono di stringere un accordo con la Roxxon per ottenere dei superpoteri ed iniziare un'attivit\u00e0 come supercriminali a patto che attacchino il Progetto Pegasus per conto della corporazione, missione nel corso della quale vengono sconfitte da Quasar e Giant-Man, per poi affrontare Dazzler e la Cosa, prima di decidere di rigare dritto e tornare nella Unlimited Class Wrestling Federation, dove tuttavia Titania viene attaccata nelle docce dal Flagello dei criminali e uccisa.\nResuscitata diverso tempo dopo grazie ai poteri di Hood, che le conferisce la capacit\u00e0 di controllare la parte del cervello umano che regola la passione e il desiderio sessuale, Davida assume il nuovo nome di battaglia di \"Lascivious\" e torna a fare coppia fissa con Letha. Una volta ricongiuntesi a Giunonia, le rinate Grapplers tentano di reclutare nuovamente tra le loro file Melissa Gold, che nel frattempo ha per\u00f2 dismesso i panni di Mim\u00ec Spaventia divenendo l'eroina Songbird e, dunque, le arresta.\nSuccessivamente evase di prigione, Lascivious, Letha e Giunonia si uniscono ai Signori del male stabilendosi nello stato canaglia di Bagalia.\nAltre versioni.\nAmalgam.\nNell'universo Amalgam, Titania viene fusa con Big Barda dando vita a Big Titania.\nTerra X.\nNell'universo di \"Terra X\", Titania cade in coma a seguito di uno scontro coi Vendicatori e, per vendicarla, l'Uomo Assorbente uccide la maggior parte dei membri della squadra ma, in seguito, si risveglia, cosa che spinge il marito a decidere di sacrificarsi per salvare il mondo.\nHouse of M.\nNella realt\u00e0 alternativa di \"House of M\", Titania \u00e8 un membro dei Signori del male di Hood e la sola a scampare al massacro del gruppo da parte degli uomini di Magneto, unendosi poi alla resistenza umana."}
{"id": "1349042", "revid": "94902", "url": "https://it.wikipedia.org/wiki?curid=1349042", "title": "Ode on a Grecian Urn", "text": ""}
{"id": "1349044", "revid": "767487", "url": "https://it.wikipedia.org/wiki?curid=1349044", "title": "Area Cronica Entertainment", "text": "Area Cronica Entertainment \u00e8 stato un collettivo ed etichetta fondata dai Sottotono nel 1996 con sede a Novara, raggruppando attorno a loro il proprio entourage di artisti formato da realt\u00e0 hip hop torinesi (Lyricalz, Left Side e Sab Sista), milanesi (Bassi Maestro, C.D.B. e Chief), sarde (Maku Go &amp; Sardo Triba e Brunello Team) nonch\u00e9 dai cantanti Jasmine e Eva. Inoltre i loro membri hanno vantato collaborazioni con numerosi esponenti della scena italiana e non solo: Articolo 31, Brusco, DJ Enzo, Don Joe, Fritz da Cat, Irene Lamedica, La Pina e Neffa. L'Area Cronica ha avuto il suo periodo di massima attivit\u00e0 tra il 1996 e il 1999, per poi concludere la sua esperienza verso il 2000, a causa di problemi finanziari. Malgrado la sua breve durata, \u00e8 stata considerata una delle realt\u00e0 pi\u00f9 influenti negli anni 90 assieme alla Spaghetti Funk, e ha gettato le fondamenta per attuali collettivi quali Dogo Gang e TruceKlan.\nStile e argomenti.\nNata come grande famiglia, l'Area Cronica si \u00e8 caratterizzata per l'alta fedelt\u00e0 e devozione incondizionata da parte di tutti i membri del collettivo. Numerosi infatti sono i riferimenti all'Area Cronica nelle loro canzoni al punto di influenzarne lo slang: il nome del collettivo viene solitamente abbreviato in \"A.C.\", oppure con la parola \"il vortice\" si riferisce al logo del collettivo stesso. Un'altra parola molto diffusa nelle loro canzoni \u00e8 \"effe no\" (o \"F.N.\"), abbreviativo di \"forse no\". Sia come stile musicale che come tematiche ha attinto particolarmente dalla scena West Coast, molto in voga in quel periodo, senza disdegnare l'East Coast (specie nelle produzioni di Bassi Maestro) e, verso la fine degli anni 90, la musica elettronica.\nComponenti.\nSottotono.\nStorico duo dell'hip hop italiano, tra i primi ad ottenere un successo su scala nazionale con il brano \"La mia coccinella\", composti da Fish e Tormento, nel 1997 vincono il premio rivelazione al Festivalbar e nello stesso anno raggiungono il doppio disco di platino con il loro secondo album \"Sotto effetto stono\". Il giovane duo riesce a portare l'hip hop in importanti manifestazioni musicali e popolari salotti televisivi, dal concerto del Primo Maggio a Roma fino a Domenica in. Risale al 2001 l'approdo al palco del Festival di Sanremo con \"Mezze verit\u00e0\", brano per il quale il duo fu accusato di plagio da \"Striscia la notizia\", scatenando anche un acceso battibecco con Valerio Staffelli; l'accusa del programma fu di aver copiato una canzone degli *N Sync. Poco dopo i Sottotono si sciolgono: Tormento e Fish decidono di intraprendere percorsi musicali tra loro differenti.\nLyricalz.\nSecondo gruppo di punta del collettivo, formato dagli MC's Fede e Dafa. Hanno pubblicato due album (\"Deluxe\" e \"Brava gente - Storie di fine secolo\") e un EP (\"La vita del rapper\"), tutti e tre sotto Area Cronica. Alla fine di essa, il duo non \u00e8 proseguito oltre tranne che con un featuring in una canzone di Bassi Maestro (\"Problemi pt.2\", contenuta nell'album \"Rapper italiano\"). Fede, assieme a Fabri Fibra e Fritz da Cat ha dato vita al progetto Basley Click pubblicando nel 2001 \"The Album\", ma nel 2003 ha ufficializzato il suo ritiro dalle scene. Dafa, oltre a qualche sporadica collaborazione, pubblica due album solisti: \"A distanza ravvicinata\" nel 2008 e \"Stato di grazia\" nel 2009.\nBassi Maestro.\nDopo la breve parentesi sotto Mixmen Connection, l'etichetta di El Presidente, Bassi passa sotto Area Cronica producendo basi per Lyricalz, Sab Sista e Left Side, e pubblicando a suo nome \"Foto di gruppo\" nel 1998 e \"Classico\" nel 2000. Con la fine dell'Area Cronica proseguir\u00e0 la sua carriera sotto Vibrarecords, con la quale ristamper\u00e0 nel 2002 Foto Di Gruppo e Classico in un'unica pubblicazione a nome \"Classic Gems Vol. 1\".\nLeft Side.\nEx-membro degli storici The Next Diffusion, Left Side pubblicher\u00e0 sotto Area Cronica l'EP \"La sola via che so\" nel 1998 e l'album \"Una vita non basta\" nel 1999. Dopo nove anni di silenzio, ritorna nel 2008 sotto il nome Lefty con l'EP \"Chetelodicoafare Pt.2\" che precede l'album \"Il mondo dai miei occhi\" uscito nel 2009.\nMegatriade.\nTrio composto da Bassi Maestro, Dafa dei Lyricalz e Left Side. Non hanno mai pubblicato album, ma hanno composto tre canzoni memorabili per i fan del collettivo: \"Bionic Skillz\" contenuta nell'album di Bassi \"Foto di gruppo\", \"Noi professionisti\" presente nella compilation Nel vortice vol. 2 e \"La Supremazia\" contenuta nel mixtape Il Bel Paese.\nJasmine.\nFederica Rotolo, in arte Jasmine, figlia della showgirl Stefania Rotolo, ha iniziato la carriera come cantante del Sottotono, dopo aver partecipato nel 2004 e 2005 ai tour di Renato Zero ha intrapreso la carriera solista, nel 2007 \u00e8 uscito il suo primo album \"Salutami Jasmine\".\nEva.\nEva, cantante dell'Area Cronica, ha partecipato a diversi dischi degli artisti legati al collettivo come cantante ed autrice di alcuni brani negli album \"...In teoria\" dei Sottotono e le compilation \"AreaCronica.com\" e \"Nel vortice vol.2\". Come artista solista ha pubblicato il singolo \"In me\" con la collaborazione di Tormento. Successivamente ha partecipato a \"Il mio diario\" di Tormento."}
{"id": "1349045", "revid": "486946", "url": "https://it.wikipedia.org/wiki?curid=1349045", "title": "Discografia di Moody Blues", "text": ""}
{"id": "1349051", "revid": "57342", "url": "https://it.wikipedia.org/wiki?curid=1349051", "title": "Giuseppe Rapelli", "text": "Biografia.\nIn seguito alla morte del padre si trasferisce con la madre a Torino, dove milita nelle file dell'Azione Cattolica e si impegna giovanissimo nel movimento sindacale cristiano diventando, alla fine del 1924, Segretario della locale Unione del Lavoro, organo della CIL la cattolica Confederazione italiana dei lavoratori.\nNel 1926 fa parte, con Grandi e Gronchi, del triumvirato che regge nell'ultimo periodo di vita la CIL, privata dal patto di palazzo Vidoni di ogni funzione sindacale a pro dei sindacati fascisti. Sempre nel 1926 d\u00e0 vita alla rivista \"Il Lavoratore\" che si caratterizza per le aperture verso le forze laiche e di sinistra in funzione antifascista. Cessata, con la fine del 1926, ogni possibilit\u00e0 di azione politica e sindacale Rapelli si dedica per vivere a un'attivit\u00e0 commerciale.\nNella Resistenza.\nNell'autunno 1942 partecipa alla prime riunioni clandestine di fondazione della Democrazia Cristiana e nei 45 giorni viene nominato commissario del Sindacati torinesi dell'industria.\nPartecipa alla Resistenza come membro del Comitato sindacale del CLN piemontese e del triumvirato sindacale della DC Alta Italia. Nell'ottobre 1944 viene arrestato a Milano dalla polizia repubblichina. Sar\u00e0 liberato a febbraio 1945 per scambio di ostaggi.\nDopoguerra.\nAlla Liberazione, con l'unit\u00e0 sindacale diventa Segretario della Camera del Lavoro di Torino per la corrente cristiana. Nell'estate 1945 fonda le ACLI nel capoluogo piemontese, viene cooptato nel Consiglio Nazionale DC e, nel settembre, \u00e8 nominato membro della Consulta Nazionale.\nAttivit\u00e0 parlamentare.\nEletto alla Costituente il 2 giugno 1946, Rapelli fa parte della Commissione dei settantacinque, incaricata di preparare il progetto costituzionale. Nell'autunno dello stesso anno subentra ad Achille Grandi come Segretario Generale della CGIL per la corrente cristiana, posizione in cui rimarr\u00e0 fino ad aprile 1947.\nLa sua idea di partito con una forte connotazione cristiano-sociale, favorevole al decentramento regionale e neutrale rispetto al Patto Atlantico, lo port\u00f2 in contrasto anche con Alcide De Gasperi.\nAttivit\u00e0 sindacale.\nAlla rottura dell'unit\u00e0 sindacale nell'estate 1948 assume una posizione contraria all'immediata creazione di un'organizzazione sindacale anticomunista concorrente della CGIL e, nel 1949 e poi ancora nel 1950, tenta di dar vita a una Costituente sindacale.\nNell'autunno 1950 abbandona la CISL e inizia una battaglia aperta per un sindacalismo cristiano e per l'emanazione di una legge sindacale in applicazione degli articoli 39 e 40 della Costituzione.\nNel 1952-1953 pubblica la rivista Lettere ai Lavoratori. Il 7 giugno 1953 viene rieletto alla Camera della quale, nell'autunno 1955, diventa Vice Presidente.\nNel 1958 appoggia la costituzione del Sindacato Italiano dell'Auto, di cui otterr\u00e0 l'affiliazione alla Confederazione Internazionale dei Sindacati Cristiani. Viene rieletto alla Camera nelle elezioni politiche di quell'anno.\nNella battaglia per la rinascita del sindacalismo cristiano in Italia Rapelli si trover\u00e0 per\u00f2 isolato, e la sopravvenuta cecit\u00e0 gli imporr\u00e0 l'abbandono di ogni attivit\u00e0 politica e sindacale.Muore a Roma il 17 giugno 1977.\nTutta la sua biblioteca \u00e8 stata donata al Centro Studi Piero Gobetti\nBibliografia.\nGiovanni Rapelli, Giuseppe Rapelli e Il Lavoratore La formazione di un sindacalista cattolico nella Torino Anni 20, Effat\u00e0 Editrice, 2011"}
{"id": "1349060", "revid": "92723", "url": "https://it.wikipedia.org/wiki?curid=1349060", "title": "Orzocco II de Lacon-Zori", "text": "Biografia.\nEra il figlio ed il successore di Torbeno e di Anna de Lacon. \nIn una pergamena sottoscritta da lui, alla nonna Nivata fu garantito il diritto di disporre dei due castelli di \"Nurage Nigellu\" e \"Massone de Capras\" che lei stessa fece costruire secondo i propri desideri. Lei li cedette al Sacro Romano Impero a patto che non fossero venduti. Ci\u00f2 suggerisce il riconoscimento della sovranit\u00e0 dell'impero ad Arborea in quel periodo.\nLa moglie di Orzocorre era Maria Orvu (od Orr\u00f9) e suo figlio, nonch\u00e9 successore, fu Comita I."}
{"id": "1349064", "revid": "76963", "url": "https://it.wikipedia.org/wiki?curid=1349064", "title": "Paolo Maria Paciaudi", "text": "Biografia.\nStudi\u00f2 all'Universit\u00e0 di Torino e nel 1738 vest\u00ec l'abito dei chierici regolari dell'ordine di S. Gaetano da Thiene. Dopo un anno di noviziato a Venezia pronunci\u00f2 i voti. Studi\u00f2 poi filosofia, fisica e matematica all'Universit\u00e0 di Bologna.\nFu per diversi anni un predicatore in varie citt\u00e0 italiane, per poi dedicarsi a studi archeologici, trovando un amico e sostenitore in Apostolo Zeno. And\u00f2 a Napoli, all'epoca al centro degli studi archeologici, dove fu ospite per sette anni del cardinale Giuseppe Spinelli. Lasciata Napoli, and\u00f2 a Roma, dove ottenne la protezione di papa Benedetto XIV, al quale dedic\u00f2 l'opera \"Antichit\u00e0 cristiane\". Nel 1753 venne nominato procuratore generale del suo ordine religioso e nel 1757 procuratore dell'Ordine di Malta.\nDopo aver viaggiato a lungo in Francia, nel 1761 si stabil\u00ec a Parma alla corte del duca Filippo di Borbone, col titolo di bibliotecario e antiquario. Nella citt\u00e0 ducale svolse anche i ruoli di archeologo, epigrafista e letterato. Divenne stretto collaboratore del primo ministro Guillaume du Tillot.\nFu direttore della Reale Biblioteca di Parma (ora Palatina), dalla fondazione sino al 1774.\nPaciaudi, primo in Italia, utilizz\u00f2 il sistema di catalogazione per autori d'ispirazione francese. Fino ad allora i titoli dei libri venivano riportati su un registro rilegato in volume. Paciaudi utilizz\u00f2 delle schede su cui annot\u00f2 oltre ad autore, titolo e note tipografiche, anche note bibliografiche speciali sull'autore stesso, sul valore del contenuto e dell'edizione. La scheda riportava inoltre le informazioni sulla collocazione fisica del libro.\nA Parma Paciaudi allest\u00ec il Museo d'Antichit\u00e0 con reperti rinvenuti nel sito archeologico di Velleia e fece una riforma dell'ordinamento dell'Universit\u00e0 di Parma. Propose di far guidare la Reale stamperia al giovane Giovanni Battista Bodoni.\nA Parma gli \u00e8 dedicata \"via Paolo Maria Paciaudi\", una strada che collega via Verdi con viale Toschi."}
{"id": "1349067", "revid": "599013", "url": "https://it.wikipedia.org/wiki?curid=1349067", "title": "Tanti auguri", "text": ""}
{"id": "1349070", "revid": "1855146", "url": "https://it.wikipedia.org/wiki?curid=1349070", "title": "Villa Grazioli", "text": "Villa Grazioli \u00e8 una delle dodici Ville Tuscolane.\nAttualmente ubicata nel territorio comunale di Grottaferrata, venne costruita nel 1580 dal cardinal Antonio Carafa su un terreno di propriet\u00e0 dei PP. Maroniti, dei quali il prelato era protettore. Nel 1591 la propriet\u00e0 della villa pass\u00f2 al cardinal Ottavio Acquaviva, figlio del duca di Atri Giovanni Girolamo, il quale dopo la sua nomina ad Arcivescovo di Napoli la concede a settembre del 1605 in uso ai fratelli di Paolo V.\nNel 1612 la villa passa al cardinal Scipione Borghese, che per\u00f2 la cede al cardinal Taverna in cambio di Villa Mondragone a Frascati; il Taverna a sua volta la vendette al principe Michele Peretti il 21 luglio 1614, nipote di papa Sisto V.\nLa villa passa dunque ai Savelli, i quali nel 1683 la cedono al duca Livio Odescalchi, che cura il consolidamento della struttura tra il 1696 e il 1698, il tutto sotto la direzione dell'architetto Giovanni Battista Fontana.\nNel 1833 la propriet\u00e0 passa al Collegio di Propaganda Fide che la vende nel 1870 al duca Pio Grazioli, che fa compiere grandi restauri anche nel parco.\nSono importanti gli affreschi seicenteschi e settecenteschi che adornano buona parte delle stanze della villa e della galleria al secondo piano, attribuiti a vari pittori noti come Agostino Ciampelli, Giovanni Paolo Pannini e Antonio Carracci.\nVilla Grazioli nel territorio dei Castelli Romani.\nVille e giardini di Frascati raggiunsero il loro massimo splendore intorno al secondo decennio del XVII secolo. Al viaggiatore che proveniva da Roma, esse dovevano apparire come un complesso unitario e organico fin dal 1620, data cui risale la veduta incisa dal Greuter che reca il titolo: \"E\" fatta celebre la citt\u00e0 di Frascati dalla vaghezza delle sue ville suburbane\". La vicinanza di Frascati a Roma faceva s\u00ec che a distanza di secoli si ripetesse per il suo territorio un uso analogo a quello che se ne era fatto in et\u00e0 romana, quando il colle del Tuscolo era stato prescelto come sede preferita di ville e giardini da parte dei pi\u00f9 potenti ed illustri cittadini romani, tra i quali Catone, Lucullo e Cicerone. La fondazione della Villa si colloca all'inizio di quel processo di trasformazione che avrebbe fatto di un territorio agricolo, quale era il Tuscolo alla fine del Cinquecento, una straordinaria sede di rappresentanza; e coincide con gli anni in cui il pontefice Gregorio XIII, trascorrendovi sempre pi\u00f9 frequenti soggiorni, e conducendovi, al suo seguito, i pi\u00f9 fidati collaboratori e gli ospiti pi\u00f9 insigni, cominciava ad imporre un nuovo segno alla destinazione dell'area di Frascati. Il pendio del Tuscolo, come si presentava allora, cosparso di imponenti rovine di antiche ville romane, offriva un clima adatto a chi cercasse una pausa di raccoglimento fra le gravi responsabilit\u00e0 che la politica della Controriforma imponeva alle gerarchie della Chiesa.\nLa Villa venne fatta costruire dal cardinale Antonio Carafa: una lapide all'interno della cappella riporta il testo di un \"breve\" di Gregorio XIII che consacra il sacello a S. Giovanni Battista Questo testo, datato 1580, suggerisce quali fossero le intenzioni del cardinale A. Carafa nel costruirsi una villa: \"Il nostro diletto figlio Antonio Carafa... per riprendersi dalle fatiche che assiduamente sostiene per la Chiesa, si \u00e8 costruito una villa nell'agro del Tuscolo avendo in animo non tanto di abbandonarsi agli agi e allo svago, quanto piuttosto di attingere, nella tranquillit\u00e0, ai celesti nutrimenti dello spirito\".All'ideale del godimento dei piaceri terreni offerti dalla campagna, cos\u00ec diffuso in epoca rinascimentale, si sostituiva quello di salute dello spirito, recupero del rapporto con Dio e liberazione dalle pressioni di un'attivit\u00e0 lavorativa molto intensa In quegli anni era in atto la riforma religiosa, sancita dal Concilio di Trento: rinnovamento morale, dedizione e piet\u00e0 rappresentano i canoni fondamentali della Chiesa e i valori da impartire alla societ\u00e0.\nPrelato irreprensibile e studioso di valore, il cardinale Antonio Carafa [Montefalcone del Sannio, 1538 - Roma, 1591] fu preposto alla \"Congregazione degli Interpreti del Concilio\", nella quale aveva il compito di interpretare la dottrina ed i canoni del Concilio di Trento per trasformarli in norme operative. Essendo profondo conoscitore del greco e dell'ebraico, il cardinale Carafa cur\u00f2 un'edizione critica della Vulgata. A Gregorio XIII lo legavano rapporti di stima e di affetto, come appare anche dal testo del \"breve\" che consacra la cappella della villa. Esso rispecchia significativamente questo legame e la comune aspirazione ad un isolamento devoto e contemplativo, che \u00e8 componente primaria della vita in villa sullo scorcio del XVI secolo.\nAlla morte del Carafa, avvenuta nel 1591, la sua villa passa in propriet\u00e0 di Ottavio Acquaviva d'Aragona (Napoli 1560 - Roma 1612), suo parente. \nDell'antico casato napoletano dei duchi d'Atri, l'Acquaviva, che avrebbe avuto la porpora cardinalizia nel 1593 da Clemente VIII, univa alla cultura umanistica e religiosa doti di abilit\u00e0 diplomatica e una conoscenza del diritto che gli permisero incarichi di rilievo. Nel 1605, tornato a Roma dopo una missione diplomatica ad Avignone, viene nominato Arcivescovo di Napoli. La sua influenza nella vita pubblica fu accresciuta dall'importanza della sua famiglia. Era infatti nipote di Claudio Acquaviva, il generale dei Gesuiti che dava una nuova direzione in quegli anni alle strutture e agli indirizzi pastorali della Compagnia. Da un documento dell'epoca risulta che il 22 novembre 1605 (Urb. Lat. 1073, c. 631 r) il cardinale Acquaviva partiva per Napoli, la diocesi cui era stato preposto, avendo gi\u00e0 lasciato fin dal settembre del 1605 la \"bella villa\" in prestito ai fratelli del nuovo pontefice, eletto quell'anno, Paolo V Borghese. Gli stretti rapporti che legavano il cardinale alla famiglia del neoeletto pontefice, sono deducibili dall'accostamento dello stemma dei Borghese a quello degli Acquaviva in uno degli affreschi al piano nobile della villa.\nLa villa fu restituita all'Acquaviva ad aprile del 1607 quando fu acquistata la villa del \"cardinale di Como\", ovvero Bartolomeo Gallio, gi\u00e0 Segretario di Stato della S. Sede.\nLa decorazione di gran parte dei soffitti e delle volte al piano nobile, \u00e8 da mettere sicuramente in relazione con le committenze del cardinale Acquaviva, il cui stemma appare in tutti questi ambienti, talvolta ricoperto, ma quasi sempre leggibile, dallo stemma dei proprietari successivi. Questo ciclo di affreschi che arricchisce la villa tra il 1603 e il 1607, \u00e8 un compendio fra i pi\u00f9 importanti della tematica decorativa delle ville di Frascati.\nVilla Grazioli nel Cinema.\nVilla Grazioli, ora sede dell'Hotel Grazioli, \u00e8 stata utilizzata come location principale del film Operazione paura, di Mario Bava (nella pellicola si chiama Villa Graps)."}
{"id": "1349072", "revid": "76963", "url": "https://it.wikipedia.org/wiki?curid=1349072", "title": "Antonio Piromalli", "text": "Biografia.\nLa formazione.\nNato a Maropati, paese agricolo della Piana in provincia di Reggio Calabria, fin dalla prima infanzia viene ospitato a Messina dallo zio, il capitano Biagio Seminara, militare di carriera, che lo indirizza agli studi classici permettendogli di frequentare il Liceo Classico Maurolico di Messina, ovviando cos\u00ec alle modeste condizioni economiche della famiglia. Antonio Piromalli inizia la propria carriera letteraria scrivendo poesie ancora tredicenne e pubblicando, gi\u00e0 dai sedici anni, articoli di critica letteraria e poesie su giornali locali ma ben presto anche su \"Quadrivio\" e \"Meridiano di Roma\". Conosce e frequenta Turi Vasile, Mario Spinella, Riccardo Marchese, Vann'Ant\u00f2.\nPubblica nel 1939 un primo saggio su Antonio Fogazzaro.\nL'anno successivo inizia a sviluppare intorno a questo scrittore la tesi di laurea ripercorrendone i luoghi: a Vicenza incontra Piero Nardi, Raffaello Viola, Gaetano Trombatore; a Roma conosce e frequenta Ugo Betti. Dopo la laurea in lettere (1941) viene subito chiamato alle armi. Da militare in Piemonte stringe amicizia con Raf Vallone e con Rosario Assunto, in Sardegna conosce Giuseppe Miligi e Giuseppe Dess\u00ec, in Toscana incontra Riccardo Marchi.\nL'impegno politico e culturale.\nA guerra finita, partecipa con impegno civile alla vita politica e culturale. A Reggio Calabria, dove aderisce al partito comunista, inizia la sua carriera di docente e promotore di cultura. Entra in contatto con Galvano Della Volpe, Giuseppe Petronio, Luca Pignato, Nino Malara, Vincenzo Palumbo. Insieme con Pietro Pizzarelli pubblica il foglio letterario \u201cAntidogmatica\u201d, e con Michele Nesci fonda la rivista multidisciplinare \u201cMaestrale\u201d alla quale partecipano Paolo Enrico Arias, Luigi Bartolini, Ugo Betti, Lionello Fiumi, Salvatore Pugliatti, Arturo Stanghellini.\nNel 1946 si trasferisce a Ferrara, dove si dedica intensamente all'attivit\u00e0 politica ed entra in contatto con un gran numero di attivi intellettuali, tra i quali Vincenzo Cavallari, Bruno Cavallini, Mario Roffi, Florestano Vancini, Claudio Varese. In questo contesto hanno origine i primi studi intorno a societ\u00e0 estense ed Ariosto. A Ferrara Piromalli conosce Vittoria Nassetti, con la quale si unisce in matrimonio nel gennaio 1950.\nLa coppia si stabilisce a Rimini, dove entra in contatto con Renato Zangheri ed altri intellettuali. L'indagine di Piromalli su questa citt\u00e0 d\u00e0 luogo agli studi sulla cultura della corte dei Malatesta, sulla letteratura del Settecento e su Aurelio Bertola, sulla poesia di Giovanni Pascoli. Nel 1951 \u00e8 chiamato a far parte della giuria del Premio Cattolica - Il Calendario del Popolo, insieme con Salvatore Quasimodo, Eduardo De Filippo, Lanfranco Caretti, Emilio Sereni. Si tratta del primo concorso di poesia dialettale del dopoguerra, ed \u00e8 presieduto dal suo \u201cmaestro ritrovato\u201d Luigi Russo.\nScuola e universit\u00e0.\nConseguita nel 1956 la libera docenza universitaria in Letteratura italiana, Piromalli dopo la Rivoluzione ungherese lascia la politica attiva. Viene nominato addetto culturale presso l'Istituto Italiano di Cultura di Caracas (Venezuela), ove si trasferisce. Ma la vita che qui si svolge, basata su un vuoto cerimoniale, non lo soddisfa. Ben presto decide di ritornare in Italia, ove si dedica all'insegnamento presso l'Universit\u00e0 di Urbino diretta da Carlo Bo; e presso l'Universit\u00e0 di Bologna, a contatto con Francesco Flora e Raffaele Spongano.\nDal 1958 per molti anni Piromalli svolge attivit\u00e0 di esaminatore nei concorsi a cattedre per le scuole superiori, mentre continua a condurre intense ricerche, a pubblicare saggi critici, a collaborare alle principali riviste di italianistica. In questi stessi anni sostiene con successo continue prove di concorso ed esami: consegue una seconda libera docenza (in Letteratura Italiana Moderna e Contemporanea, 1958), vince il concorso a Preside nelle scuole superiori (1960), a Provveditore agli Studi (1964), ad Ispettore Centrale del Ministero della Pubblica Istruzione (1966).\nPer il rinnovamento della scuola.\nNel 1970 si trasferisce a Roma per svolgere l'insegnamento universitario presso la nuova sede di Cassino e per dedicarsi ai nuovi incarichi ministeriali presso la Direzione generale Istruzione Classica. Qui Piromalli svolge il suo ruolo di ispettore centrale riorganizzando l'ufficio di \"Aggiornamento Insegnanti e Metodi\" come un'innovativa \u201ccattedra\u201d che opera per l'aggiornamento di presidi e docenti delle scuole superiori. Nel ruolo di \u201cformatori\u201d coinvolge intellettuali tra i pi\u00f9 rappresentativi: come Mario Sansone, Giuseppe Petronio, Pier Paolo Pasolini, Ruggero Jacobbi, Gaspare Barbiellini Amidei, Ettore Mazzali, Bruno Maier, Giuliano Manacorda, Alberto Asor Rosa, e molti altri.\nGli anni della maturit\u00e0.\nDal 1976 al 1984 \u00e8 professore ordinario di Lingua e Letteratura Italiana all'Universit\u00e0 di Salerno; poi all'Universit\u00e0 di Cassino, dove infine verr\u00e0 nominato professore emerito. Nel 1994, mentre lavora all'Universit\u00e0, \u00e8 colpito da un grave infarto, che supera a fatica. Malgrado le incerte condizioni di salute continua anche negli anni successivi ad operare intensamente negli studi, nell'attivit\u00e0 poetica, nella organizzazione e divulgazione di cultura. Nel 1999 fonda la rivista trimestrale \"Letteratura &amp; Societ\u00e0\", che dirige attivamente fino al giorno della scomparsa.\nIl 7 giugno 2003 Piromalli si trova a Polistena, cittadina limitrofa al paese natale, per presentare \"Il viaggio\", romanzo inedito di Fortunato Seminara appena pubblicato a sua cura. Un folto pubblico lo attende nella sala comunale, ma durante il percorso a piedi un nuovo infarto, senza scampo, lo colpisce.\n\u00c8 sepolto nel \"Recinto della memoria\" del cimitero di Maropati accanto al narratore Fortunato Seminara e al poeta Rosario Belcaro.\nL'opera.\nLa poesia.\nCome ha scritto Giorgio B\u00e0rberi Squarotti, Antonio Piromalli \u00e8 una delle rare ed ultime figure di \u201cletterato intero\u201d, per il quale \u201cletteratura e passione della scrittura e severit\u00e0 e rigore politico, vita e storia, politica, lingua e invenzione sono fortemente legati\u201d. Ne \u00e8 un chiaro segno anche la sua produzione poetica, iniziata fin da adolescente -con precocissimi componimenti classicisti- e sviluppatasi ad attraversare e superare l'ermetismo per giungere a connotazioni di forte tensione morale e di dura satira sociale.\nLa prima raccolta di \"Poesie\" \u00e8 pubblicata nel 1945, dopo l'incontro con \"Letteratura\", \"Corrente\" e \"Campo di Marte\". Queste prime liriche, fra tradizione crepuscolare ed ermetismo, sono caratterizzate da un simbolismo magico e incantato. Nel 1957 Piromalli \u00e8 collocato da Giovanni Getto fra i \u201cPoeti contemporanei della nuova generazione\u201d (nella nota antologia Zanichelli \"Nel paese della Lirica\") insieme con Giorgio Bassani, Pier Paolo Pasolini, Rocco Scotellaro, Maria Luisa Spaziani, Luciano Erba, ecc.\nLa seconda raccolta, che porta lo stesso titolo di \"Poesie\" (1961), si colloca tra ermetismo, mitologismo e simbolismo, con composizioni di ampio respiro e di raffinata tecnica. Dopo questo volume Piromalli si astiene, per un trentennio, dal pubblicare le poesie che continua a produrre, non volendo compromettere la trasparenza della propria attivit\u00e0 di critico letterario in un'ambigua commistione di ruoli.\nLa raccolta \"Sei tu il bolero\" nasce, nel 1991, \u201cdalla consapevolezza della frattura etica, sociale, culturale che abbiamo vissuto \u2014 con una guerra assurda e canagliesca \u2013 in questi ultimi mesi\u201d come scrive Piromalli riferendosi alla \u201cGuerra del Golfo\u201d.\nDalla stessa esigenza \u201cdi dire la verit\u00e0 pi\u00f9 che di esprimere bellezza\u201d traggono origine anche le successive raccolte \"Ti estraggo dai tifoni\" (1993) e \"Da un'altra stanza\" (1996). Qui compaiono satire ed epigrammi, e si rivendica con impegno civile \u201cla resistenza contro la desistenza morale, l'eroismo di sconosciuti contro gli arraffatori del bene pubblico\u201d.\nUna surreale figura femminile \u00e8 evocata nel racconto \"La ragazza di Ferrara\" (1997), ove la prosa \u00e8 permeata da un'avvolgente atmosfera di poesia.\nL'attivit\u00e0 di critico.\nL'attivit\u00e0 critica di Antonio Piromalli, caratterizzata da uno storicismo permeato di impegno civile, ha esaminato nel corso degli anni ogni epoca letteraria, ma ha guardato con interesse particolare alle culture popolari e subalterne, in aperta polemica contro il consueto opportunismo \u201cdel letterato formalista che salta sempre sul carro del vincitore\u201d. Nella convinzione di un'intima connessione dialettica tra arte e vita il critico esamina l'opera sotto molteplici profili (storico, sociale, antropologico, ideologico, artistico).\nGli studi ariosteschi di Piromalli gi\u00e0 negli anni cinquanta hanno posto in discussione il concetto di \u201carmonia\u201d, che la critica prevalente adottava come principale chiave interpretativa non soltanto nei confronti della poesia ariostesca ma anche della situazione sociale e culturale del Rinascimento.\nAnche nei successivi studi il critico esamina il ruolo svolto dagli intellettuali nella societ\u00e0, in particolare nelle et\u00e0 di crisi: come la fine del Settecento (con monografie su Giuseppe Parini e su Aurelio Bertola) e il passaggio dall'Otto al Novecento (studi su Guido Gozzano, Giosu\u00e8 Carducci, Giovanni Pascoli, Grazia Deledda, Carlo Michelstaedter, etc.).\nUna speciale attenzione \u00e8 posta dal critico nel riconoscere e analizzare il policentrismo delle culture popolari, focalizzando l'indagine sulle varie letterature regionali. Si ricordano i saggi su \"societ\u00e0 e letteratura\" in Emilia e Romagna; e in particolare gli studi sistematici che lo portano a ricomporre in ampia visione organica la storia culturale e letteraria della Calabria (con \"La letteratura calabrese\", opera del 1965 approfondita e ampliata fino al 1996 ed oltre)\nSecondo Piromalli \u201cl'arte che nasce dal terreno della cultura popolare e dialettale offre nuove possibilit\u00e0 di studio degli arricchimenti sintattici\u201d; esiste ancora, nel dopoguerra, \u201cun filone sommerso mantenuto subalterno, censurato, soppresso\u201d, che vale la pena di indagare. Da queste intuizioni nascono le indagini, i saggi e le edizioni di Piromalli riguardanti opere ed autori in molti casi dimenticati eppure rappresentativi delle letterature dialettali (Vann'Ant\u00f2, Vincenzo Ammir\u00e0, Giovanni Conia, Pasquale Creazzo, Michele De Marco, Nicola Giunta, Michele Pane, Enotrio Pugliese, Gian Lorenzo Cardone, Albino Pierro, Giuseppe Gioacchino Belli, Trilussa, Pietro Rossi, Giustiniano Villa e molti altri).\nGli studi di \u201cletteratura e cultura popolare\u201d, come dichiara Piromalli nella prefazione all'omonimo volume (1983), servono \u201ca promuovere l'ingresso della cultura popolare nel circolo di tutti i fenomeni dell'arte e della cultura e a considerarla elemento vitale di fondo\u201d. Cultura popolare non \u00e8 solo cultura contadina: Piromalli \u00e8 tra i primi in Italia a riesaminare criticamente la narrativa di consumo nelle sue varie forme: dal romanzo d'appendice di Guido da Verona (1976) al romanzo d'avventura di Emilio Salgari, fino al fumetto di Hugo Pratt.\nLa grande mole degli studi di Piromalli, che spaziano da Dante ai contemporanei, \u00e8 stata condensata dal critico in una \"Storia della letteratura italiana\" che si propone, con sintesi interdisciplinare, di svelare \u201ci trasformismi del vecchio letterato\u201d per porre in luce \u201cgli elementi concreti e umani della letteratura\u201d.\nIl sostegno alle culture minoritarie.\nL'apertura verso ogni forma di cultura subalterna porta lo scrittore a schierarsi in difesa delle lingue e letterature minoritarie presenti in Italia. Gi\u00e0 nei primi anni settanta Piromalli ritiene che tali culture possano essere tutelate soltanto se si riuscir\u00e0 ad inserirle compiutamente nei programmi didattici della scuola superiore. Organizza quindi, nell'ambito del Ministero della Pubblica Istruzione, specifiche sessioni di lavoro alle quali convoca insegnanti e formatori appartenenti alle varie comunit\u00e0 minoritarie. Di particolare rilievo la collaborazione intercorsa con Boris Pahor nell'interesse delle culture minoritarie.\nLa sessione di Livorno (dicembre 1974) produce una cospicua documentazione propositiva sui problemi pedagogici, psicologici, storici, culturali delle minoranze etniche frustrate, documentazione riportata nel libro \"Le mille culture\" di Ulderico Bernardi, Coines, 1976. La sessione di Roccella Jonica (aprile 1975) sulla \u201ccultura delle comunit\u00e0 greca e albanese in Calabria\u201d \u00e8 illustrata personalmente da Piromalli nel volume \"Inchiesta attuale sulle minoranze etniche e linguistiche in Calabria\", Brenner, 1981. La sessione di Lecce su \u201cdialetto e scuola\u201d (1975) \u00e8 documentata dal memorabile volumetto \"Volgar'eloquio\" , che riporta la lezione-dibattito tenuta da Pier Paolo Pasolini. Soltanto trent'anni pi\u00f9 tardi le proposte elaborate in quelle sedi troveranno parziale attuazione, secondo il dettato costituzionale, in leggi di tutela delle minoranze etno-linguistiche.\nUn'ulteriore forma di sostegno alle culture minoritarie \u00e8 stata data da Piromalli promuovendo e presiedendo per molti anni concorsi multidisciplinari ad esse dedicati: tra questi il Premio Nosside a Reggio Calabria, il Premio Giuseppe Malattia Della Vallata a Barcis in Friuli.\nL'opera di polemista e di organizzatore culturale.\nParallelamente alla critica letteraria, Antonio Piromalli ha costantemente condotto un'appassionata opera di saggista focalizzata sull'attualit\u00e0 politica e sociale: specialmente attraverso la lunga serie di scritti intitolati \"Lettere vanitose\", rubrica giornalistica iniziata nel 1964 e da allora portata avanti per sempre (su varie riviste, e in parte poi raccolta in volume), costituita da corrosivi interventi sui mali della repubblica delle lettere e, in generale, della societ\u00e0.\nHa diretto varie collane letterarie come \u201cIl portico\u201d (Ravenna, Longo), \u201cAltracultura\u201d (Firenze, D'Anna), \u201dTesti calabresi\u201d (Cosenza, Brenner), \u201cTesti di Letteratura calabrese\u201d (Cosenza, Pellegrini), \u201dTesti di poesia\u201d (Roma, Unione Scrittori Italiani).\nPer la valorizzazione dell'opera di Fortunato Seminara, oggetto di una sua monografia critica (1965 / 1988), Piromalli ha promosso l'istituzione della Fondazione Seminara, ha curato la riedizione del romanzo \"Le baracche\" (1990) e la pubblicazione postuma degli inediti: \"L'arca\" (1997); \"La dittatura\" (2002); \"Il viaggio\" (2003); \"Terra amara\" (2005)."}
{"id": "1349076", "revid": "287204", "url": "https://it.wikipedia.org/wiki?curid=1349076", "title": "Actio de tigno iuncto", "text": "Lactio de tigno iuncto \u00e8 un istituto giuridico del diritto romano. Collocabile nel regime giuridico dell\"inaedificatio\", un caso specifico di accessione di un bene mobile a un bene immobile: ossia alla costruzione di un edificio con materiale appartenente a persona diversa dal proprietario del suolo. L'espressione fa riferimento a una disposizione delle Dodici Tavole relativa alla trave congiunta all'edificio altrui (il \"tignum iunctum\", appunto), secondo la quale il proprietario dei materiali non avrebbe potuto richiedere la restituzione degli stessi, in quanto ci\u00f2 avrebbe provocato la demolizione dell'edificio. In ossequio al principio del \"superficies solo cedit\", ovvero la superficie accede al suolo, il proprietario dei beni mobili rimaneva quiescente nella sua propriet\u00e0 potendola riavere una volta andato in rovina l'edificio. Nel caso in cui, per\u00f2, i materiali per la costruzione fossero stati rubati, egli avrebbe potuto intentare l\"actio de tigno iuncto\" contro il \"dominus aedium\", ossia un'azione penale \"in duplum\" esercitabile anche in caso di buona fede del proprietario del terreno."}
{"id": "1349081", "revid": "41025", "url": "https://it.wikipedia.org/wiki?curid=1349081", "title": "Orzocco II di Arborea", "text": ""}
{"id": "1349085", "revid": "1855146", "url": "https://it.wikipedia.org/wiki?curid=1349085", "title": "Villa Muti", "text": "Villa Muti \u00e8 una delle dodici Ville Tuscolane.\nAttualmente si trova nel territorio comunale di Grottaferrata.\nStoria e descrizione.\nL'origine della villa risale al 1579 e venne fondata da monsignor Cerasoli, canonico di Santa Maria Maggiore in Roma. Nel 1595 subentr\u00f2 come proprietario monsignor Pompeo Arrigoni, uditore della Sacra Rota, che un anno dopo divenne cardinale. \nAlla morte dell'Arrigoni la villa venne divisa tra monsignor Diomede Varesi e monsignor Ciriaco Rocci, i quali si divisero materialmente la villa con la tenuta nel 1629.\nLa parte del Varesi and\u00f2 alla famiglia Amedei, mentre quella del Rocci alla famiglia Muti.\nNel 1802 monsignor Angelo Cesarini, proprietario di una porzione della villa, vi ricevette papa Pio VII, il re di Sardegna Carlo Emanuele IV ed Enrico Benedetto Stuart, cardinale vescovo di Frascati e Duca di York.\nIn seguito l'intera tenuta torn\u00f2 unita sotto la propriet\u00e0 del marchese Achille Muti-Bussi. Dopo i bombardamenti della seconda guerra mondiale, gli sfollati del centro di Frascati occuparono la Villa; negli anni settanta, gli ultimi discendenti della famiglia Muti Bussi, date le gravissime condizioni di degrado e di abbandono nelle quali la Villa era stata lasciati dagli ultimi occupanti e l'inesistente sostegno delle Sovrintendenze preposte, si videro costretti a vendere il prestigioso immobile.\nNella villa sono da ammirare alcuni affreschi del Seicento, oltre al grande e curato parco.\nAll'interno affreschi dei maggiori artisti del Barocco: Giovanni Lanfranco, Pietro da Cortona, Ludovico Cigoli e di Domenico Passignano.\nLa villa ha un elegante giardino all'inglese con effetti scenografici caratterizzati da sculture fantastiche tipiche del Manierismo romano; il giardino \u00e8 strutturato su vari livelli di stratificazione storica risalente al 1850.\nAl momento la villa non \u00e8 aperta al pubblico."}
{"id": "1349086", "revid": "1305772", "url": "https://it.wikipedia.org/wiki?curid=1349086", "title": "Kranz", "text": ""}
{"id": "1349094", "revid": "899609", "url": "https://it.wikipedia.org/wiki?curid=1349094", "title": "Trasparenza fiscale", "text": ""}
{"id": "1349095", "revid": "1305772", "url": "https://it.wikipedia.org/wiki?curid=1349095", "title": "Petriolo (disambigua)", "text": ""}
{"id": "1349097", "revid": "1451528", "url": "https://it.wikipedia.org/wiki?curid=1349097", "title": "Crema carsolina", "text": "La crema carsolina \u00e8 una preparazione di pasticceria o di cucina e fa parte dei dolci tipici della provincia di Trieste.\n\u00c8 una millefoglie composta da latte fresco, tuorlo di uova, zucchero, farina di frumento, limone, vaniglia, zucchero velo, grassi vegetali, zabaione (vino bianco, uova, tuorlo d'uovo, zucchero)."}
{"id": "1349103", "revid": "406204", "url": "https://it.wikipedia.org/wiki?curid=1349103", "title": "Foglia di fico", "text": "Foglia di fico \u00e8 un'espressione che deriva dalla \"Bibbia\", libro della \"Genesi\", dove si dice che Adamo ed Eva, scacciati dal Paradiso terrestre, usarono una foglia di fico per coprirsi gli organi genitali, la cui nudit\u00e0, dopo aver mangiato il frutto dell'Albero della conoscenza del bene e del male, era divenuta fonte di vergogna. Nella storia dell'arte, le rappresentazioni bibliche hanno comunque raffigurato foglie di molte specie di piante.\nL'espressione viene usata anche a mo' di metafora per indicare l'intenzione di celare, alla bell'e meglio, un'azione disonesta, fingendo di fare una cosa, ma facendone in realt\u00e0 un'altra molto diversa da quella che si vuol far credere di stare facendo."}
{"id": "1349104", "revid": "2196166", "url": "https://it.wikipedia.org/wiki?curid=1349104", "title": "Monastero di Ferapontov", "text": "Il monastero di Ferapontov (), \u00e8 un monastero fondato da San Teraponte nel 1398 nella Russia settentrionale, nell'Oblast' di Vologda; \u00e8 considerato uno dei pi\u00f9 puri esempi di arte medievale russa, grazie a cui \u00e8 diventato un patrimonio dell'umanit\u00e0 dell'UNESCO.\nStoria.\nIl monastero venne fondato da San Teraponte nel 1398 nella Russia settentrionale, ad est del monastero di Kirillo-Belozersky che prende il nome dal suo primo monaco, San Cirillo del Lago Bianco. La fama del monastero inizi\u00f2 a diffondersi sotto il comando di un discepolo di Cirillo, San Martino, il quale divenne padre superiore di Troice-Sergieva Lavra nel 1447.\nDopo la morte di Martino il monastero venne protetto e gestito dalla famiglia di Ivan III. La struttura pi\u00f9 antica, la Cattedrale della Nativit\u00e0 della Vergine (1490), venne costruita in mattoni dai maestri di Rostov. L'edificio \u00e8 il meglio conservato delle tre cattedrali sorelle erette nel decennio del 1490 nella Russia settentrionale. Tutti muri interni erano coperti da inestimabili affreschi opera del grande pittore medievale Dionisij.\nNel 1530 venne aggiunta una tesoreria, un refettorio e la Chiesa dell'Annunciazione sormontata da un campanile. In quel periodo il monastero godeva di speciali privilegi conferitigli da Ivan il Terribile, e possedeva circa 60 villaggi nelle vicinanze. Lo stesso zar visit\u00f2 frequentemente il monastero come pellegrino.\nNel Periodo dei torbidi il monastero venne saccheggiato dai polacchi. Durante i restauri gli ultimi edifici (la chiesa di San Martino (1641), una chiesa barbicana (1650), ed una torre campanaria (1680)) vennero aggiunti al complesso. Secondo alcuni l'orologio del campanile (1638) sarebbe il pi\u00f9 antico della Russia.\nMentre il monastero perdeva gradatamente la sua importanza religiosa, venne trasformato in luogo di esilio per uomini del clero, come il Patriarca Nikon. Venne abolito da Paolo I nel 1798, reistituito come convento nel 1904, chiuso dai bolscevichi venti anni dopo, ed infine divenne un museo nel 1975. Il museo fa parte del parco nazionale della Russia Settentrionale fin dal 1991."}
{"id": "1349105", "revid": "287204", "url": "https://it.wikipedia.org/wiki?curid=1349105", "title": "Sonata per pianoforte n. 7 (Beethoven)", "text": "La Sonata per pianoforte n. 7, Op. 10 n. 3 in re maggiore conclude la serie di sonate di Beethoven dell'opus 10.\nStruttura.\nLa sonata \u00e8 articolata in quattro movimenti. Secondo una testimonianza di Schindler (amico e \"segretario\" di Beethoven per diverso tempo), il compositore ebbe a dire del secondo movimento \"Largo e mesto\":\n\u00abOgnuno sentir\u00e0 che esprime lo stato d'animo del malinconico, in tutte le diverse sfumature di luci ed ombre che compaiono nell'immagine della Malinconia.\u00bb\nFin dalle prime note viene tracciato un sentiero di profonda mestizia lungo il quale si snoder\u00e0 l'intero pezzo, intervallato solo da brevissimi momenti pi\u00f9 sereni. Sembra addirittura che l'autore appose su una copia della sonata, proprio all'inizio del \"Largo\", la didascalia \"La tomba della madre\".\nAnalisi del primo movimento.\nLa struttura formale del primo movimento \u00e8 quella della forma-sonata: esposizione (due temi) \u2013 sviluppo (del primo tema) \u2013 ripresa e coda finale. Il tempo indicato \u00e8 \"Presto\" in quattro quarti. La tonalit\u00e0 di base \u00e8 quella di re maggiore.\nEsposizione: tema principale.\nIl tema principale dell'esposizione \u00e8 organizzato su quattro frasi; ma in realt\u00e0 l'elemento creatore (o inciso) di tutto il tema e di tutto il movimento, \u00e8 racchiuso in una sola battuta:\nLe quattro frasi nelle quali il tema viene espresso possono gi\u00e0 essere intese come una prima elaborazione del \u201dnucleo generatore\u201d. La prima frase di quattro battute pu\u00f2 essere vista come un naturale proseguimento dell'inciso di base; inizia sulla tonica (re maggiore) e si chiude con una cadenza sulla dominante (la maggiore). La corona finale non fa che sottolineare l'importanza di questa prima esposizione del materiale di base a tutto il movimento [bb. 1-5]:\nLa seconda frase \u00e8 di sei battute e si chiude sulla tonica. Se la prima frase era in ascesa, questa seconda frase per simmetria \u00e8 in discesa. Qui l'inciso viene ripetuto per ben tre volte in legato (invece che in staccato come la prima volta) [bb. 5-11]:\nLa terza frase \u00e8 ancora in discesa (in realt\u00e0 non fa che ripetere liberamente la seconda frase); si compone di sei battute, in cui le semiminime sono sostituite da crome organizzate in quartine (pi\u00f9 precisamente \u00e8 un disegno di seste spezzate). La frase termina ancora sulla tonica [bb. 11-17]:\nLa quarta ed ultima frase di questo tema \u00e8 lunga sei battute ed \u00e8 in ascesa (riprende quindi la prima frase, ma \u00e8 anche una risposta alla frase precedente); il tema \u00e8 distribuito tra le due mani (in particolare la mano destra suona in sincope). Rispetto alla prima frase, qui il tema viene portato sempre pi\u00f9 in alto fino al fa diesis (nota non presente nei pianoforti al tempo di Beethoven), per cui la frase finisce sulla mediante (fa naturale) tramite una cadenza per gradi congiunti (re \u2013 mi \u2013 fa) [bb. 17-23]:\nSi entra cos\u00ec nel ponte modulante, preparazione al secondo tema (questa fase pu\u00f2 essere definita anche come \u201ctransizione melodica\u201d). Esso consiste in una nuova idea melodica esposta nella tonalit\u00e0 di si minore (relativa minore della tonalit\u00e0 di base). Si pu\u00f2 osservare come questa nuova tonalit\u00e0 venga sapientemente preparata un paio di battute prima (battuta 21) da alcune alterazioni del la diesis, nota sensibile della nuova tonalit\u00e0 [bb. 23-27]:\nAlcuni autori, tratti in inganno dall'incisivit\u00e0 della linea melodica, hanno considerato questo come secondo tema. In realt\u00e0 in base alla struttura della forma-sonata, questo \u00e8 poco probabile. A parte il fatto che questa idea non interviene mai nello sviluppo, il si minore (tonalit\u00e0 relativa minore) non \u00e8 una tonalit\u00e0 usuale per la seconda idea di un'esposizione, che invece pi\u00f9 avanti (battuta 54 e seguenti) comparir\u00e0 nella classica tonalit\u00e0 della dominante (la maggiore). Quest'idea melodica viene ripetuta una seconda volta e quindi una codetta (battute 31\u201353) porta il discorso musicale sul secondo tema vero e proprio.\nEsposizione: secondo tema.\nIl secondo tema \u00e8 esposto alla dominante, alla quale Beethoven arriva con un giro armonico semplice, ma estremamente elegante: il si minore (dell'idea musicale precedente) porta con naturalezza ad una cadenza sul fa diesis minore, dominante di si, ma anche relativa minore di la maggiore (dominante del re maggiore, tonalit\u00e0 d'impianto del movimento) [bb. 54-62]:\nA parte la transizione melodica in si minore, tutte le idee di questo movimento sono debitrici dell'inciso iniziale. Cos\u00ec anche questo secondo tema: le prime tre note dei due temi sono le stesse (do diesis \u2013 si \u2013 la). C'\u00e8 chi ha contato quante volte compare questa cellula musicale (pi\u00f9 o meno variata) nell'esposizione: 50 volte. La ripetizione del tema avviene alla dominante minore (la minore). Una codetta di ventuno battute completa questo secondo tema, ma gi\u00e0 in questa fase prima alla mano sinistra e poi alla mano destra emerge a poco a poco l'inciso di base. Alla battuta 88 inizia la coda dell'esposizione: delle armonie accordali sovrastano un basso discendente per ottave (ulteriore emanazione del tema) [bb. 88-91]:\nLa stretta finale \u00e8 tutta impostata sull'inciso del tema e si chiude in \"pianissimo\" con misteriose atmosfere armoniche.\nSviluppo.\nLo sviluppo inizia riprendendo le figurazioni finali della coda dell'esposizione, ma gi\u00e0 dopo poche battute appare il tema fondamentale con la prima frase che, come nell'esposizione, si chiude con una cadenza sulla dominante (la maggiore). Una repentina modulazione alla sopradominante (si bemolle maggiore) conduce all nucleo centrale dello sviluppo, impostato tutto sulle quattro frasi del tema fondamentale [bb. 126-136]:\nInteressanti sono i movimenti ascendenti del basso, che per ben cinque volte toccano tonalit\u00e0 diverse fino alla corona con punto su un accordo di settima di dominante (la maggiore settima) che prepara adeguatamente il ritorno del tema fondamentale alla tonica (re maggiore).\nRipresa.\nLe prime due frasi del tema principale sono uguali a quelle dell'esposizione, mentre le seconde due sono variate e pi\u00f9 collegate fra di loro. Il ponte di collegamento al secondo tema si presenta ora nella tonalit\u00e0 della sopratonica (mi minore), mentre il secondo tema (secondo la norma della forma-sonata) si presenta nella tonalit\u00e0 della tonica (re maggiore):\nLa coda finale riprende ed amplifica la coda dell'esposizione. Il ritmo di quattro semiminime richiamandosi, ripetendosi, contrapponendosi finalmente, dopo un'ultima apparizione, si rasserena sugli accordi finali della tonica.\nAnalisi del secondo movimento.\nIl secondo movimento \u00e8 in sei ottavi \"Largo e mesto\" nella tonalit\u00e0 di re minore. In tutto questo brano si respira un'atmosfera di tragedia e di pathos straordinario. In esso si possono individuare sei momenti musicali, corrispondenti ad altrettanti stati d'animo collegati tra di loro.\nPrimo momento.\nIl primo momento \u00e8 anche l'idea generatrice di tutto il movimento ed \u00e8 presentato nella tonalit\u00e0 di re minore (la tonica del movimento). Possiamo individuare due frasi: la prima inizia alla tonica e termina con una cadenza alla sottodominante (sol minore), la seconda inizia su un accordo di mi settima diminuita (sopratonica) per concludere sulla tonica [bb. 1-10]:\nSecondo momento.\nIl secondo momento \u00e8 caratterizzato dal basso formato da sestine di semicrome ed \u00e8 anch'esso formato da due frasi simmetriche in ambiente tonale di la maggiore (dominante) [bb. 10-14]:\nDue brevi sezioni di coda chiudono questa fase.\nTerzo momento.\nIl terzo momento \u00e8 associato da qualche autore ad una seconda idea (anche se in realt\u00e0 \u00e8 poco significativo) [bb. 18-20]:\nQuarto momento.\nIl quarto momento \u00e8 quello forse pi\u00f9 drammatico [bb. 22-26]:\nQuinto momento.\nCon il quinto momento ritornano le sestine di semicrome; ha un carattere pi\u00f9 lirico e per questo si contrappone alla drammaticit\u00e0 di quello precedente [bb. 27-30]:\nSesto momento.\nIl sesto momento cambia l'atmosfera, che si fa pi\u00f9 distesa e serena (sembra quasi un trio) [bb. 31-33]:\nL'ultima frase si prolunga fino a generare delle terzine di biscrome, che portano un nuovo palpito espressivo, che quasi subito per\u00f2 si annulla al ritorno dell'atmosfera iniziale. Si riprendono quindi abbreviati i vari momenti musicali. Il ritmo delle biscrome per\u00f2 non \u00e8 scomparso del tutto e nella coda del movimento, prima dell'esposizione finale del tema drammatico, riprende brevemente nuovo vigore.\nAnalisi del terzo movimento.\nIl terzo movimento ha la classica struttura del minuetto con trio (la struttura \u00e8 la seguente: esposizione del minuetto (con ritornello), sviluppo del minuetto (con ritornello), esposizione del trio (con ritornello), sviluppo del trio (con ritornello) e ripresa senza ritornelli del minuetto). Il tempo indicato in partitura \u00e8 \"Allegro\" in tre quarti nella tonalit\u00e0 di re maggiore. Questo terzo movimento non ha nessun collegamento spirituale con i primi due e si pu\u00f2 considerare come un momento di fresca e lirica dolcezza (in partitura \u00e8 indicato \"piano e dolce\"), in contrasto con la drammaticit\u00e0 precedente.\nMinuetto.\nIl semplice tema del minuetto \u00e8 tutto impostato sulla tonica (inizia e termina sul re maggiore) [bb. 1-9]:\nLo sviluppo \u00e8 diviso in tre periodi:\nTrio.\nCon il trio si ha un brusco contrasto: il tutto \u00e8 basato su uno scarno motivo di due note e un ritmo incessante di terzine in ambiente tonale sol maggiore (sottodominante della tonalit\u00e0 d'impianto del movimento) [bb. 57-59]:\nAlla fine si riprende integralmente il minuetto senza ritornelli.\nAnalisi del quarto movimento.\nL'ultimo movimento della sonata \u00e8 un rond\u00f2. Il tempo \u00e8 un \"Allegro\" in quattro quarti nella tonalit\u00e0 di base: re maggiore. La forma \u00e8 molto semplice:sei esposizioni del tema sono intervallate da cinque episodi (o sviluppi) intermedi. Il tema generatore (o inciso iniziale \u2013 tanto \u00e8 breve) composto da tre crome seguito da pause \u00e8 tipicamente beethoveniano [bb. 1-2]:\nIl tema vero e proprio del rond\u00f2 \u00e8 pi\u00f9 articolato:\nIl tutto ha indubbiamente un effetto comico [bb. 1-10]:\nSegue una prima sezione intermedia (battute 10\u201325) basata su quartine di semicrome. Alla battuta 18 si pu\u00f2 individuare un tema secondario, scherzoso anche questo [bb. 18-22]:\nRitorna per la prima volta il tema (seconda esposizione) senza nessuna variante di rilievo (battute 25\u201333). Un accordo \"fortissimo\" in si bemolle maggiore d\u00e0 inizio ad una nuova fase: la seconda sezione intermedia (battute 34\u201346), che si chiude con passaggio di ottave all'unisono in \"fortissimo\". Ritorna brevemente il tema (terza esposizione) in forma abbreviata (appaiono solamente i due incisi con la risposta), seguito da un altro passaggio in ottave all'unisono ma questa volta \"piano\". Riappare quindi il tema completo (quarta esposizione) alla tonica ed un'altra sezione intermedia, che in realt\u00e0 \u00e8 la prima ma ulteriormente elaborata (battute 66\u201385). L'ultima apparizione completa del tema (quinta esposizione; battute 85\u201394) si presenta con le pause riempite da brevi figurazioni[bb. 85-88]:\nLa coda del movimento conduce a delle misteriose sonorit\u00e0 (battute 103\u2013107) prima di presentare al basso, in conclusione, per ben dodici volte l'inciso del rond\u00f2."}
{"id": "1349106", "revid": "474175", "url": "https://it.wikipedia.org/wiki?curid=1349106", "title": "Mersey", "text": "Il Mersey \u00e8 un fiume della Gran Bretagna che scende dai Monti Pennini, bagna i sobborghi meridionali di Manchester e sfocia nella baia di Liverpool, una baia del Mar d'Irlanda con un ampio estuario, sulle cui sponde sorgono Liverpool e Birkenhead."}
{"id": "1349107", "revid": "671029", "url": "https://it.wikipedia.org/wiki?curid=1349107", "title": "Ducato di Baviera-Landshut", "text": "Il Ducato di Baviera-Landshut (in tedesco: \"Teilherzogtum Bayern-Landshut\") fu uno stato del Sacro Romano Impero, esistito tra il 1353 e il 1503.\nStoria.\nLa creazione del ducato fu conseguenza della morte dell'imperatore Ludovico il Bavaro, avvenuta l'11 ottobre 1347.\nLa spartizione del 1353.\nPoich\u00e9 il casato di Wittelsbach non applicava il principio della primogenitura salica alle proprie questioni ereditarie, gli eredi maschi del defunto imperatore si trovarono a dover dividere equamente i possedimenti dinastici (il ducato di Baviera e la contea delle Fiandre) in parti eguali. Con il trattato di Landsberg del 1349 e con quello di Ratisbona del 3 giugno 1353, i tre figli di Ludovico il Bavaro, Stefano II, Guglielmo I e Alberto I, si divisero in questa maniera la cospicua eredit\u00e0 paterna:\nLa Baviera-Landshut, dunque, si configurava come un \"Teilherzogtum\" facente legalmente parte del pi\u00f9 grande Ducato di Baviera. Nel 1363, inoltre, il duca Stefano ottenne anche l'investitura a duca della Bassa Baviera, il cui titolo venne da quel momento associato a quello di duca di Baviera-Landshut.\nLa spartizione del 1392.\nAlla morte di Stefano II (1375), tuttavia, si ripresent\u00f2 il problema della successione: i tre figli maschi del defunto duca, Giovanni II, Stefano III e Federico, governarono congiuntamente il ducato ereditato dal padre fino al 1392, anno in cui i tre fratelli si accordarono per spartire la Baviera-Landshut (Terza spartizione della Baviera):\nLe acquisizioni del Quattrocento.\nTra il 1420 e il 1422, il ducato partecip\u00f2 alla guerra contro Ludovico VII di Baviera-Ingolstadt, e riguadagnando cos\u00ec, con l'armistizio di Ratisbona del 2 ottobre 1422, la citt\u00e0 di Ebersberg.\nNel 1429, a causa dell'estinzione del ramo Wittelsabch di Baviera-Straubing, alla Baviera-Landshut furono aggregati alcuni feudi del soppresso ducato; il medesimo motivo fu alla base della completa annessione della Baviera-Ingolstadt (1447). A seguito di queste acquisizioni, il \"Teilherzogtum\" di Baviera-Landshut divenne la porzione pi\u00f9 ricca della Baviera, anche in virt\u00f9 del possesso delle miniere di Rattenberg e Kitzb\u00fchel e di una efficiente burocrazia.\nLa corte ducale risiedeva nel castello di Trausnitz a Landshut; la residenza secondaria, invece, si trovava presso il castello di Burghausen, presso l'omonima cittadina.\nLa guerra di successione di Landshut.\nIl 1\u00ba dicembre 1503 mor\u00ec l'ultimo duca, Giorgio il Ricco. Non avendo avuto eredi maschi, il ducato sarebbe dovuto passare al cugino Alberto IV di Baviera-Monaco: eredi di Giorgio, invece, furono designati la figlia Elisabetta e il di lei marito Roberto del Palatinato. Questo atto fu la causa dello scoppio della cosiddetta guerra di successione di Landshut. Il 30 luglio 1505, al termine del conflitto, un arbitrato dell'imperatore Massimiliano I, presentato alla dieta di Colonia, decret\u00f2 la spartizione della Baviera-Landshut tra:"}
{"id": "1349108", "revid": "767487", "url": "https://it.wikipedia.org/wiki?curid=1349108", "title": "Ant Banks", "text": "Ha prodotto dischi per molti artisti hip-hop della West Coast, particolarmente per coloro che vivono nella Bay Area. La sua collaborazione con Too $hort lo condusse a iniziare produzioni per s\u00e9 stesso.\nHa prodotto canzoni per MC Ren (ex N.W.A.), Spice1, Goldy e altri. Nel 1993 ingaggi\u00f2 una faida col rapper di Oakland Pooh-Man. Produsse canzoni per i The Dangerous Crew.\nNel 1999 Banks lanci\u00f2 il suo gruppo di prova, i T.W.D.Y. (acronimo di The Whole Damn Day). I componenti originari erano Rappin' 4-Tay e Captain Save'm. Il loro album di debutto fu \"Derty Werk\", contenente il singolo Player's Holiday, con Mac Mall e Rappin' 4-Tay. Il singolo fu trasmesso per lungo tempo nelle radio. Nel 2000 i T.W.D.Y. pubblicarono il loro secondo lavoro, \"Lead The Way\": in esso non era pi\u00f9 presente Rappin' 4-Tay a fianco di Captain Save'm e Ant Banks, ma al suo posto c'era Dolla Will.\nAnt \u00e8 anche conosciuto come \"The Big Badass\", titolo omonimo di un suo album del 1994. Il suo talento nel produrre basi \"funky\" \u00e8 apprezzato anche nell'ambiente techno. L'album \"Homewerk\" dei Daft Punk si \u00e8 ispirato al lavoro di Ant Banks."}
{"id": "1349110", "revid": "1516566", "url": "https://it.wikipedia.org/wiki?curid=1349110", "title": "Gazza (araldica)", "text": "In araldica la gazza \u00e8 simbolo di \"eloquenza\" per la sua facilit\u00e0 di imitare il linguaggio umano. Abitualmente \u00e8 rappresentata con un anello. Nelle case romane si usava tenere una gazza in gabbia nei pressi dell'ingresso, per far salutare gli ospiti dai suoi \"salve\". La \"gazza\" compare frequentemente nell'araldica ungherese."}
{"id": "1349117", "revid": "25152", "url": "https://it.wikipedia.org/wiki?curid=1349117", "title": "Licofrone di Calcide", "text": ""}
{"id": "1349118", "revid": "174925", "url": "https://it.wikipedia.org/wiki?curid=1349118", "title": "Remissione del debito (diritto romano)", "text": ""}
{"id": "1349122", "revid": "767487", "url": "https://it.wikipedia.org/wiki?curid=1349122", "title": "Rappin' 4-Tay", "text": "Crebbe nel distretto di Fillmore, San Francisco.\n4-Tay fece il suo debutto nell'album di Too $hort \"Life Is...Too Short\", ma fu arrestato qualche tempo dopo il suo ventunesimo compleanno per possesso di sostanze stupefacenti e scont\u00f2 sei mesi in prigione. Dopo il patteggiamento della sua pena 4-Tay distribu\u00ec il suo primo lavoro, nel 1992, ovvero \"Rappin 4-Tay Is Back\", seguito da \"Don't Fight The Feeling\", contenente i singoli \"Playaz Club\" e \"Dank Season\", con Seff Tha Gaffla, e \"I'll Be Around\".\nLe vendite di Rappin' 4-Tay erano scarse fino a quando non partecip\u00f2 con Tupac Shakur nel singolo \"Only God Can Judge Me\" dall'album All Eyez on Me e con Master P nella compilation \"West Coast Bad Boyz II\", rispettivamente nel 1996 e nel 1997. 4-Tay fu anche un membro originario della crew rap T.W.D.Y. nel 1999. Nel 2003 Rappin' 4-Tay distribu\u00ec \"Gangsta Gumbo\" contenente il singolo \"Burning, Burning\" che gli fece guadagnare molta popolarit\u00e0 nella Bay Area. Ha pubblicato l'album, \"That's What You Thought\", nel 2007 e in seguito \"Still Standing\" e \"Where Is The Love?\" nel 2011."}
{"id": "1349125", "revid": "254059", "url": "https://it.wikipedia.org/wiki?curid=1349125", "title": "Ducato di Baviera-Straubing", "text": "Il Ducato di Baviera-Straubing fu uno stato ereditato da un ramo cadetto della casa dei Wittelsbach di Baviera, che venne governato da un duca indipendente dal 1353 al 1432.\nNel 1347, dopo la morte dell'Imperatore Ludovico IV, i suoi figli si suddivisero la Baviera: la Bassa Baviera pass\u00f2 a Stefano II (m. 1375), Guglielmo(m. 1389) e Alberto (m. 1404). L'Alta Baviera ad un altro ramo.\nNel 1353, la Bassa Baviera venne a sua volta divisa in Baviera-Landshut e Baviera-Straubing: Guglielmo e Alberto ricevettero parte dell'eredit\u00e0 della Bassa Baviera, con capitale Straubing e i diritti sull'Hainaut e sull'Olanda. Stefano II ricevette invece il resto della Bassa Baviera. I duchi di Baviera-Straubing erano perci\u00f2 anche Conti di Hainaut, Conti d'Olanda e di Zelanda.\nNel 1425, con la morte del Duca Giovanni II, la linea dei duchi di Straubing si estinse e i suoi possedimenti vennero divisi tra i duchi di Baviera-Monaco, Baviera-Landshut e Baviera-Ingolstadt. Sua figlia, Giacomina di Baviera, divenne Contessa di Hainaut secondo i propri diritti.\nDuchi di Baviera-Straubing.\nDopo la guerra di successione tra Giacomina e suo zio Giovanni III, nel 1425 la Baviera-Straubing venne divisa tra Baviera-Ingolstadt, Baviera-Landshut e Baviera-Monaco."}
{"id": "1349129", "revid": "486946", "url": "https://it.wikipedia.org/wiki?curid=1349129", "title": "Dottor Kranz", "text": ""}
{"id": "1349130", "revid": "21880", "url": "https://it.wikipedia.org/wiki?curid=1349130", "title": "Gorgoniacei", "text": ""}
{"id": "1349131", "revid": "767487", "url": "https://it.wikipedia.org/wiki?curid=1349131", "title": "Mac Mall", "text": "Collabor\u00f2 con molti altri rapper dalla West Coast come Ray Luv, Mac dre, E-40, Dubee, Young Lay, Big Syke, Killa Tay, Yukmouth, Mc Hammer e anche con 2Pac. Fece anche delle collaborazioni con produttori della Bay Area come Rick Rock, Ant Banks, Mike Mosley e Khyaree.\nUno dei primi lavori di Mac Mall fu una canzone chiamata \"Ghetto Theme\", con tanto di video diretto da Tupac Shakur nel 1993. Fu anche un amico di vecchia data di Mac Dre, che all'inizio della sua carriera gli fece da mentore due anni prima della morte di Mac Dre. Fu uno dei primi artisti dell'etichetta Thizz Entertainment fondata da Dre. Mac Mall \u00e8 anche cugino di E-40 e B-Legit."}
{"id": "1349140", "revid": "1305772", "url": "https://it.wikipedia.org/wiki?curid=1349140", "title": "Fratellanza ariana", "text": "La Fratellanza ariana (conosciuta anche come AB, acronimo di \"Aryan Brotherhood\") \u00e8 una gang neonazista carceraria statunitense che conta all'incirca 10\u00a0000 membri tra detenuti e non, sia uomini che donne dell'area di estrema destra. \nSecondo l'FBI, sebbene il gruppo rappresenti meno dello 0,1% della popolazione carceraria, \u00e8 responsabile di oltre il 30% degli omicidi che avvengono nelle prigioni statunitensi.\nOrganizzazione.\nOgni gruppo facente parte della Fratellanza ariana \u00e8 guidato da una commissione di tre persone, che controllano le attivit\u00e0 della gang (anche se alcuni aspetti variano da prigione a prigione).\nSolitamente, per diventare membri della Fratellanza ariana si devono soddisfare due condizioni: l'essere bianchi e la prova di entrata. Questa consiste nel sistema \"blood in, blood out\" (sangue per entrare, sangue per uscire): il candidato deve uccidere un altro detenuto per poter far parte della gang (sangue per entrare) e non ne pu\u00f2 uscire, pena la morte (sangue per uscire).\nCome la maggior parte della gang carcerarie, i membri dell'AB portano tatuati simboli di appartenenza: le iniziali AB, svastiche, ragnatele, il trifoglio, le rune delle SS ed altri simboli nazionalsocialisti.\nOrganizzata come un gruppo di supremazia bianca, le attivit\u00e0 economiche della gang sono varie: droga, estorsione, omicidi su commissione.\nStoria.\nSi ritiene che la nascita della Fratellanza ariana sia avvenuta nel 1964 nel carcere di San Quintino. Durante gli anni, la gang si \u00e8 divisa in due parti, una operante all'interno del sistema penitenziario e l'altra all'esterno. Nel 2005 e nel 2006 sono state portate a compimento diverse operazioni di polizia che hanno condotto all'arresto di molti membri dell'organizzazione.\nRapporti con le altre gang.\nLa Fratellanza ariana ha una forte alleanza con la mafia messicana (la Eme) sin dai primi anni '70; inoltre, \u00e8 in contatto con molte gang di motociclisti ed altri gruppi di suprematisti bianchi, come i Public Enemy No.1 e i Nazi Lowriders, Aryan Nations e Ku Klux Klan, nonch\u00e9 con la famiglia mafiosa italoamericana dei Gambino. \nA causa dell'alleanza con la mafia messicana, la Fratellanza ariana \u00e8 nemica delle altre mafie ispaniche, ovvero la Nuestra Familia e la Mara Salvatrucha; si deve inoltre aggiungere l'ostilit\u00e0 verso tutte le gang composte da non-bianchi, come la Black Guerilla Family, i Crips, i Bloods e la Black P. Stones.\nNei primi anni settanta, la Fratellanza ariana ebbe dei collegamenti con Charles Manson e la sua setta di seguaci denominata Manson Family. Svariati membri della Family erano in prigione all'epoca e cercarono di unire le proprie forze alla Fratellanza. Tuttavia, i rapporti tra i due gruppi durarono poco, poich\u00e9 la Fratellanza ariana considerava Manson \"troppo di sinistra\"; inoltre, alcuni membri si sentirono offesi dal brutale omicidio, da parte del gruppo di Manson, dell'attrice Sharon Tate all'ottavo mese di gravidanza."}
{"id": "1349143", "revid": "991694", "url": "https://it.wikipedia.org/wiki?curid=1349143", "title": "Lingua blu", "text": ""}
