{"id": "1307031", "revid": "119134239", "url": "https://it.wikipedia.org/wiki?curid=1307031", "title": "Lingua galindica", "text": "Il galindico era una lingua appartenente al gruppo delle lingue baltiche occidentali della famiglia indoeuropea. \u00c8 una lingua scarsamente attestata e nessun documento scritto ci \u00e8 pervenuto. Veniva parlata nella Prussia orientale, nell'odierna Polonia orientale.\nStoria.\nNon abbiamo che pochissimi riferimenti di questa lingua. Tolomeo menziona i Galindi nella sua descrizione delle trib\u00f9 europee e li colloca da qualche parte a sud del Mar Baltico. I russi li chiamavano \"Goljad\"' e li conoscevano molto bene. Stranamente alcuni manoscritti russi dell'XI secolo indicano la loro presenza nei pressi di Mosca, sul fiume Protva. Presumibilmente il galindico si \u00e8 estinto nel XIV secolo.\nGrammatica.\nEsattamente come l'antico prussiano, il galindico era una lingua fortemente flessiva e di struttura complessa."}
{"id": "1307050", "revid": "287204", "url": "https://it.wikipedia.org/wiki?curid=1307050", "title": "Mande", "text": ""}
{"id": "1307057", "revid": "458786", "url": "https://it.wikipedia.org/wiki?curid=1307057", "title": "Carlos Pav\u00f3n", "text": "Carriera.\nClub.\nInizia a giocare a calcio in Honduras, nelle giovanili del Real Espa\u00f1a. Sempre in questa squadra avverr\u00e0 il suo esordio tra i professionisti. Gioca in questa squadra dal 1992 al 1994.\nNel 1995, a ventidue anni, Pav\u00f3n si misura con la Liga col Real Valladolid. Nella sua stagione riuscir\u00e0 ad entrare in campo 9 volte segna mai segnare. Pav\u00f3n decide quindi di tornare nel centroamerica, questa volta tra i messicani del Club Necaxa.\nIn Messico gioca prima nel Necaxa, dove segner\u00e0 7 gol in 29 partite e successivamente si trasferisce all'Atletico Celaya. Al termine della sua avventura con l'Atl\u00e9tico Celaya, avr\u00e0 segnato 34 gol in 57 partite. Dopo questa esperienza, si trasferisce al Monarcas Morelia.\nPassa cos\u00ec alla societ\u00e0 italiana dell'. Esordisce nell'agosto del 2001 in Serie A con un gol alla prima gara, e gioca poi altre partite.\nPochi mesi dopo, nel gennaio 2002, durante il mercato di riparazione, il Napoli, allora in Serie B, lo acquista nell'ambito della cessione di Marek Jankulovski all'Udinese; Pav\u00f3n, infatti, pi\u00f9 6 miliardi di lire, pi\u00f9 il prestito di Esteban L\u00f3pez, pi\u00f9 la met\u00e0 di F\u00e1bio C\u00e9sar Montezine \u00e8 la contropartita dell'affare. In Campania, oltre a rimediare un infortunio nell'ottobre 2002, gioca poche partite e nessun gol nella squadra che si salva dalla retrocessione in Serie C1 all'ultima giornata.\nNel giugno del 2003 il calciatore, svincolato da termini contrattuali, decide di accettare le offerte che arrivano nuovamente dal Messico.\nPav\u00f3n torna in Messico, precisamente al Cruz Azul. Giocher\u00e0 13 partite e metter\u00e0 a segno 3 gol. Dopo la stagione col Cruz Azul, si trasferisce in Guatemala, al Comunicaciones, dove segna 19 gol in 34 partite. Dopo questa parentesi in Guatemala, torner\u00e0 alla squadra che lo aveva lanciato, il Real Espa\u00f1a: gioca quindi 20 partite segnando 15 gol.\nNell'estate del 2007, dopo esser stato capocannoniere in Gold Cup con la sua Nazionale, firma un contratto con i Los Angeles Galaxy. Nella Major League Soccer inizia segnando 3 gol in 6 partite.\nNei primi mesi del 2008 decide di tornare in Honduras, al Real Espa\u00f1a, nella squadra che per due volte lo ha avuto fra i tesserati. Nei primi mesi del 2009 si trasferisce nuovamente in Messico, al Necaxa, e dopo 9 presenze e zero gol torna al Real Espa\u00f1a.\nIl 10 gennaio 2015 si \u00e8 ritirato dal calcio giocato disputando un'amichevole tra il Real Espa\u00f1a e il Barcelona Sporting Club.\nNazionale.\nPunto fermo dal 1993 della Nazionale del suo paese, con i suoi gol contribuisce alla seconda qualificazione honduregna alla fase finale di un mondiale, dopo quello di Spagna 1982. I centroamericani, grazie alle sue reti, si qualificano infatti per Sudafrica 2010."}
{"id": "1307064", "revid": "729019", "url": "https://it.wikipedia.org/wiki?curid=1307064", "title": "Stazione di Borgolombardo", "text": "La stazione di Borgolombardo \u00e8 una fermata ferroviaria che serve i comuni di San Donato Milanese (quartiere Certosa) e San Giuliano Milanese (quartiere Borgolombardo, da cui il nome), lungo la linea Milano-Bologna.\nLa fermata sorge esattamente al confine tra i due comuni, collegati da sottopassi.\nDispone soltanto di due binari di transito.\nStoria.\nLa fermata di Borgolombardo venne attivata nel 1991, contemporaneamente alla variante di tracciato fra la stazione di Milano Rogoredo e la fermata di San Giuliano Milanese.\nDa dicembre 2009 la stazione \u00e8 servita dai treni della linea suburbana S1, a seguito del prolungamento di essa fino a Lodi, e da settembre 2016 \u00e8 servita anche dai treni della linea suburbana S12.\nStrutture ed impianti.\nLa fermata conta 2 binari, uno per ogni senso di marcia, serviti da 2 banchine laterali collegate da un sottopassaggio.\nSono inoltre presenti altri 2 binari, senza banchina e situati pi\u00f9 sotto rispetto agli altri 2, utilizzati dai treni ad alta velocit\u00e0.\nLa gestione degli impianti \u00e8 affidata a Rete Ferroviaria Italiana societ\u00e0 del gruppo Ferrovie dello Stato, che classifica la stazione nella categoria \"Bronze\".\nMovimento.\nLa fermata \u00e8 servita dai treni delle linee S1 (Saronno-Milano-Lodi) e S12 (Bovisa-Melegnano) del servizio ferroviario suburbano di Milano, eserciti da Trenord, con frequenza semioraria dalle 6 alle 21 dal luned\u00ec al venerd\u00ec, oraria dalle 21 a mezzanotte, sabato e festivi."}
{"id": "1307068", "revid": "122648302", "url": "https://it.wikipedia.org/wiki?curid=1307068", "title": "Roy Fokker", "text": " \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\n\u00c8 uno dei migliori piloti da caccia delle Forze di Difesa Terrestri (DEF). Per le sue doti, viene nominato comandante della \"pattuglia dei Teschi\", punta di diamante degli squadroni Veritech: il nome gli viene attribuito dal suo caccia, che si differenzia dagli altri per la livrea completamente bianca, con un paio di vistose insegne pirata (teschio ed ossa incrociate in campo nero) sulle fiancate e sullo scudo che copre la plancia di comando in modalit\u00e0 \"Guardiano\". \u00c8 fidanzato con Claudia Grant.\nCaratteristiche fisiche.\nAltissimo (2,07m), fisico scultoreo ed abbronzato; capelli biondo sporco, portati lunghi, con un impertinente ciuffo che gli copre buona parte della fronte.\nStoria.\nNasce il 5 luglio del 1979, sin dall'inizio della Guerra di Robotech, guida con coraggio e valore la sua pattuglia in numerose incursioni; in questo periodo, aiuta anche l'inserimento di Rick Hunter - che lo considera come una sorta di suo fratello maggiore - all'interno delle DEF, facendogli ottenere il suo primo comando. Al ritorno sulla Terra, con il ferimento di Rick in battaglia Roy deve guidare da solo i piloti dell'SDF-1: durante un attacco organizzato da Myria Parino, finalizzato ad un duello della Zentradi con Max Sterling, Fokker riporta serie ferite interne, con conseguenti emorragie; la sera stessa, invitato a cena dalla fidanzata Claudia, Roy muore, accasciandosi sul divano, con il sorriso sulle labbra."}
{"id": "1307070", "revid": "6923", "url": "https://it.wikipedia.org/wiki?curid=1307070", "title": "Mercedes Classe B", "text": ""}
{"id": "1307075", "revid": "466539", "url": "https://it.wikipedia.org/wiki?curid=1307075", "title": "Henry Robertson Bowers", "text": "Ha partecipato ad entrambe le spedizioni antartiche di Robert Falcon Scott.\nBiografia.\nDi famiglia scozzese, nasce nella citt\u00e0 di Greenock il 29 luglio 1883. Rimasto orfano di padre nel 1886 \u00e8 allevato dalla sola madre. Il giovane Bowers ha la sua prima esperienza di navigazione a bordo della nave mercantile \"Worcester\". Imbarcato poi sulla \"Loch Torridon\", effettua per cinque volte il giro del mondo. Forte delle capacit\u00e0 conseguite si arruola poi nel \"Royal Indian Marine Service\" dove assume il comando di una cannoniera fluviale utilizzata per il pattugliamento dell'Irrawaddy. Successivamente \u00e8 impiegato nel golfo Persico a bordo della H.M.S. \"Fox\".\nSpedizione Terra Nova.\nNel 1910 Bowers \u00e8 in Antartide con la spedizione Terra Nova. Scott, al comando della missione, inizialmente non prevede per Bowers l'arrivo al Polo sud e lo assegna al \"team\" di supporto, sotto il comando di Edward Evans, con il compito di accompagnare il gruppo di Scott nell'avvicinamento all'obiettivo. Il 4 gennaio 1912, quando Evans torna indietro, Bowers viene incluso al gruppo diretto al Polo.\nSolo pochi giorni prima Scott aveva ordinato al gruppo di Evans di lasciare gli sci al deposito-rifugio, quindi Bowers \u00e8 costretto a procedere a piedi. Inoltre la presenza di un quinto uomo costringe gli esploratori a condividere tenda e razioni concepiti per solo quattro persone. Alcuni credono che questa sia stata una decisione impulsiva di Scott che si \u00e8 reso conto solo allora di aver bisogno di un esperto navigatore per confermare il raggiungimento del Polo sud e prevenire controversie come quelle che coinvolgevano Frederick Cook e Robert Edwin Peary su chi avesse raggiunto per primo il Polo nord. Altri, come l'esploratore antartico Ranulph Fiennes, ritengono invece come sotto una tale decisione possa esservi la volont\u00e0 di incrementare la velocit\u00e0 della traversata, anche in un'ottica di ridurre il consumo di risorse.\nIl 16 gennaio 1912 il gruppo di Scott arriva al Polo sud, dove \u00e8 Bowers il primo a notare la bandiera norvegese, lasciata da Roald Amundsen poco meno di un mese prima. Il viaggio di ritorno diventa una lotta per la sopravvivenza. Il primo a cadere \u00e8 Edgar Evans probabilmente anche a causa di lesioni cerebrali postume ad una caduta, poi \u00e8 la volta di Lawrence \"Titus\" Oates, a causa di un congelamento ai piedi. Scott, Bowers ed Edward Adrian \"Bill\" Wilson continuano la marcia verso la costa, ma muoiono nella loro tenda a meno di 200 chilometri dal campo base e a poca distanza da un rifugio con provviste. I loro corpi vengono ritrovati durante una ricerca svolta nella primavera successiva e sepolti nel luogo del ritrovamento, sotto la neve.\nCarattere e soprannome.\nBowers era basso e con una fisionomia tale che si guadagn\u00f2 rapidamente il soprannome di \"Birdie\" (\"uccellino\", in inglese) tra i compagni di spedizione. Era conosciuto per la sua gentilezza e competenza. Apsley Cherry-Garrard ricorda che \"aveva capacit\u00e0 di lavoro prodigiose\" e che \"non c'era niente di nascosto in lui. Era sinceramente semplice e si prendeva cura del prossimo\". Scott, nel suo diario dice di Bowers:\nA lui sono dedicate le montagne Bowers, ed il ghiacciaio pedemontano Bowers, entrambi in Antartide."}
{"id": "1307087", "revid": "1983214", "url": "https://it.wikipedia.org/wiki?curid=1307087", "title": "Hannah Wang", "text": "Conosciuta principalmente per aver interpretato Kendra 'Kenny' Tan nella serie tv \"The Sleepover Club\"."}
{"id": "1307089", "revid": "125695675", "url": "https://it.wikipedia.org/wiki?curid=1307089", "title": "Richard Crenna", "text": "Biografia.\nRichard Crenna nacque da una famiglia di emigranti italiani da Angera, provincia di Varese, da parte del padre. Il padre, Domenick Anthony Crenna, era un farmacista e la madre Edith J. Pollette gestiva un hotel. Dopo le scuole superiori, frequent\u00f2 la University of Southern California, specializzandosi nelle arti teatrali.\nCominci\u00f2 la sua carriera prendendo parte ad una serie di programmi radiofonici: \"My Favourite Husband\", \"Boy Scout Jamboree\", \"A Date With Judy\", \"The Great Gildersleeve\" e \"Our Miss Brooks\". Quest'ultimo venne interpretato da Crenna anche nella trasposizione televisiva. Lasciato \"Our Miss Brooks\", pass\u00f2 a far parte del cast della serie TV \"The Real McCoys\", assieme a Walter Brennan.\nLa televisione e il cinema.\nCrenna ottenne il primo ruolo da protagonista con la serie televisiva \"Slattery's People\" (1964), che gli permise di confermare le sue doti da attore drammatico. Da qui ottenne ruoli di rilievo sul grande schermo, come quello del colonnello Trautman in \"Rambo\" (1982), \"Rambo II\" (1985) e \"Rambo III\" (1988), senza per\u00f2 abbandonare la televisione, dove interpret\u00f2 la serie \"The Rape of Richard Beck\", che gli valse un Emmy Award, e dove apparve - tra gli altri - in un episodio de \"La signora in giallo\", a fianco di Angela Lansbury).\nNegli ultimi anni della sua vita Crenna, a cui \u00e8 stata dedicata una stella alla Hollywood Walk of Fame, soffr\u00ec di un cancro al pancreas, ma mor\u00ec a causa di insufficienza cardiaca all'et\u00e0 di 76 anni. Dopo i funerali, il suo corpo \u00e8 stato cremato.\nDoppiatori italiani.\nNelle versioni in italiano delle opere in cui ha recitato, Richard Crenna \u00e8 stato doppiato da:"}
{"id": "1307091", "revid": "1927388", "url": "https://it.wikipedia.org/wiki?curid=1307091", "title": "Mercedes-Benz W245", "text": "La Mercedes-Benz W245 (o T245) \u00e8 una monovolume compatta prodotta dal 2005 al 2011 dalla Casa automobilistica tedesca Mercedes-Benz e corrispondente alla prima generazione della cosiddetta Classe B.\nStoria e profilo.\nGenesi.\nIl progetto \"T245\" fu avviato senza troppa pubblicit\u00e0 dalla Casa tedesca poco dopo quello che avrebbe portato alla realizzazione della Classe A W169. Si trattava di un progetto volto a realizzare una monovolume pi\u00f9 grande della seconda generazione della Classe A, ma basata sullo stesso pianale e sulla stessa meccanica. Doveva riscattare l'insuccesso della Vaneo, la precedente monovolume basata sulla prima serie della Classe A, la W168, ma a sua volta di dimensioni maggiori. Rispetto alla Vaneo, per\u00f2, gli addetti al Centro Stile Mercedes-Benz diretto da Peter Pfeiffer hanno ricevuto tra le varie direttive quella di creare un corpo vettura stilisticamente meno imparentato con la Classe A e pi\u00f9 aggressivo e sportiveggiante. Una concept car quasi definitiva venne presentata al Salone di Parigi nel settembre del 2004: il suo nome era Compact Sports Tourer Vision B: anche se poco visibili, erano ancora numerose le differenze con il modello definitivo. Tra queste vi erano la calandra, i gruppi ottici anteriori ed i finestrini laterali posteriori, questi ultimi di forma trapezoidale anzich\u00e9 triangolare.\nDebutto.\nL'esordio del modello definitivo avvenne al Salone dell'automobile di Ginevra nel marzo del 2005, mentre la commercializzazione venne avviata due mesi dopo, a maggio.\nLinea ed interni.\nLa linea della nuova monovolume della Casa tedesca era elegante e sportiveggiante al tempo stesso: il frontale era caratterizzato dai grandi fari \"a goccia\" ai lati della grande calandra trapezoidale dagli angoli assai smussati. Tale calandra era integrata nella parte inferiore del cofano, che ai suoi lati creava una sorta di gradino con i parafanghi, gradino che conferiva grinta e rendeva pi\u00f9 \"muscolosa\" la vista della parte anteriore. Il paraurti anteriore era invece costituito da una presa d'aria trasversale ai cui lati si aprivano gli alloggiamenti romboidali per i fendinebbia. La fiancata \u00e8 caratterizzata dalle linee generali a cuneo che donano invece grinta alla vista laterale, assieme ai passaruota bombati, alla profonda nervatura laterale che taglia in due la vettura appena sotto le maniglie delle porte, ed alle minigonne che sottolineano il tutto. In coda, i fari trapezoidali molto avvolgenti sconfinano nella fiancata, in corrispondenza del punto dove termina la nervatura laterale. Il portellone del vano bagagli, invece, penetra nel paraurti posteriore per avere una soglia di carico pi\u00f9 bassa e favorire quindi il carico di oggetti pesanti e/o ingombranti.\nGrazie alla particolare architettura meccanica condivisa con la Classe A, la \"T245\" dispone al suo interno di un abitacolo assai spazioso e versatile, per i passeggeri e per i bagagli. La capacit\u00e0 del vano bagagli \u00e8 infatti di 544 litri, che diventano ben 1.530 abbattendo il divano posteriore.\nStruttura, meccanica e motorizzazioni.\nLa struttura della Classe B \"T245\" \u00e8 strettamente imparentata con quella della \"Classe A W169\", ossia del modello che ha debuttato l'anno precedente. Anche la nuova monovolume di fascia medio-inferiore possiede quindi il famoso pianale \"a sandwich\" che ha caratterizzato il modello di fascia pi\u00f9 bassa, ma con il passo sensibilmente aumentato (ben 21 cm), in modo da consentire una maggior abitabilit\u00e0 interna, abitabilit\u00e0 facilitata anche dalla struttura stessa del pianale \"a sandwich\", un tipo di pianale molto raffinato e costoso dal punto di vista progettuale e realizzativo, in cui tra il pavimento ed il fondoscocca vi \u00e8 un'intercapedine in cui, in caso di impatto, va a scivolare il gruppo motore-cambio, evitando cos\u00ec di penetrare nell'abitacolo con gravi conseguenze per il conducente ed il passeggero anteriore.\nNel campo della sicurezza automobilistica, comunque, la vettura \u00e8 stata sottoposta al crash test dell'Euro NCAP nel 2006, riportando il punteggio di 5 stelle.\nLo schema delle sospensioni prevede un avantreno di tipo MacPherson con ammortizzatori a gas a doppio tubo, molle elicoidali e barra antirollio. Il retrotreno \u00e8 ad asse parabolico con ammortizzatori monotubo e molle elicoidali. L'impianto frenante prevede freni a disco sulle quattro ruote, con quelli all'avantreno di tipo autoventilante, corredati da ABS. Lo sterzo \u00e8 a cremagliera, con servosterzo elettromeccanico ad incidenza variabile.\nFin dal suo debutto, la \"T245\" \u00e8 stata offerta in sei motorizzazioni, quattro a benzina e due a gasolio:\nLe unit\u00e0 aspirate a benzina sono equipaggiate con un cambio manuale a 5 marce, mentre le altre montano un cambio manuale a 6 marce. In opzione era possibile avere su tutta la gamma un cambio automatico a variazione continua.\nAllestimenti e dotazioni.\nPer il mercato italiano erano disponibili al debutto tre livelli di allestimento:\nAssai interessante anche l'elenco degli optional: quelli comuni a tutta la gamma sono l'airbag per la testa, l'antifurto, il cambio automatico Autotronic a variazione continua (cio\u00e8 senza marce), i fari allo xeno, gli interni in pelle, i sedili a regolazione elettrica, il navigatore satellitare, il tetto apribile, i sensori di parcheggio e la vernice metallizzata. Sono altres\u00ec disponibili tre pacchetti di accessori: uno di questi include il sistema audio con lettore CD e DVD pi\u00f9 il navigatore, mentre gli altri riguardano altre due tipologie di trasmissione ed offrono a scelta un cambio automatico CVT a variazione continua di velocit\u00e0 a sei marce simulate, integrato con il cruise control.\nVale la pena aggiungere infine che tutti gli accessori non previsti di serie per i livelli non di punta (\"base\" e \"Chrome\"), sono comunque ottenibili con sovrapprezzo.\nEvoluzione.\nDurante la sua carriera, la \"T245\" non ha subito grossi aggiornamenti di gamma, basti pensare che si \u00e8 arrivati con la gamma intatta al restyling di mezza et\u00e0 del giugno 2008. Questo restyling ha interessato il frontale, grazie alla modifica della calandra, ora dotata di un listello in meno e del paraurti anteriore ristilizzato in maniera da essere pi\u00f9 simile a quello utilizzato sulla berlina W212 e sulla Classe R T251. Ridisegnato anche il paraurti posteriore, cos\u00ec come gli specchietti laterali. I motori d'origine sono sempre gli stessi e con le medesime prestazioni, ma le loro centraline sono state rimappate per ottenere una leggera riduzione dei consumi. Nell'autunno dello stesso anno, la gamma viene integrata con l'arrivo della B150 BlueEFFICIENCY e della B170 BlueEFFICIENCY, dotate del dispositivo Start&amp;Stop. Altra novit\u00e0 \u00e8 la B170 NGT, con alimentazione bifuel benzina/metano.\nNel giugno del 2009 la \"Classe B T245\" raggiunge il traguardo delle 500.000 unit\u00e0 prodotte.\nNello stesso anno, vi sono alcuni aggiornamenti limitati pi\u00f9 che altro alle denominazioni: la \"B150\" diventa B160 e la \"B170\" diventa B180. Tali aggiornamenti comprendono anche le versioni BlueEFFICIENCY ed NGT.\nNel mese di giugno del 2011 la produzione della \"T245\" (o \"W245\") termina: durante l'estate gli ultimi esemplari della vettura vengono distribuiti nei punti vendita europei per il loro smaltimento in attesa dell'arrivo della seconda serie, la W246."}
{"id": "1307094", "revid": "830939", "url": "https://it.wikipedia.org/wiki?curid=1307094", "title": "Saddle Club", "text": "Saddle Club (\"The Saddle Club\") \u00e8 una serie televisiva australiana per ragazzi, trasmessa per due stagioni dal 2001 al 2003 dal canale ABC e dal 2008 al 2009 da Nine Network, in Italia da Rai3 nella fascia pomeridiana.\nTrama.\nPrima stagione.\nLa serie narra di tre ragazze, Lisa, Carole e Stevie che praticano equitazione in Australia nella scuola di Pine Hollow; nella prima serie hanno 12 anni, nella seconda 14.\nAll'inizio della serie, Stevie e Carole sono arrabbiate con Lisa perch\u00e9 la madre stava per investire il cavallo di Stevie; tutto si risolve e le ragazze fondano un club, il \"Saddle Club\", ovvero il circolo delle selle. La loro acerrima nemica \u00e8 Veronica, una perfida e ricca studentessa a Pine Hollow che, assieme alla sua migliore amica Kristy, cercher\u00e0 di rendere la vita delle tre ragazze uno strazio.\nLisa \u00e8 la pi\u00f9 sensibile, tormentata dalla madre che non la lascia libera se non con le sue amiche. Carole ama pi\u00f9 di tutto i cavalli e spera in futuro di diventare veterinaria, come la madre purtroppo deceduta. Stevie, sempre fiera di s\u00e9, nella seconda serie vivr\u00e0 una storia d'amore con Phil, giovane conosciuto in un camping nelle prime puntate della serie.\nLisa monta un cavallo pezzato di nome Patch, poi passa a Prancer. Starlight e Cobalt sono i cavalli di Carole e Veronica, mentre Stevie monta Comanche. Veronica, durante una competizione, salta troppo velocemente un ostacolo, facendo cadere Cobalt che si rompe una zampa. I coniugi Di Angelo le compreranno allora Garnet. Verso la met\u00e0 della prima serie Stevie adotta Belle, una cavalla morella trovata abbandonata in un sentiero.\nL'allenatore \u00e8 Max, sposato con Deborah che seguir\u00e0 con i ragazzi avventure uniche.\nSeconda stagione.\nNella seconda serie Max, partito per un master a Lione, sar\u00e0 sostituito da suo cugino Drew.\nPer alcuni episodi comparir\u00e0 la figura di Dorothe\u00e9, una campionessa nazionale francese che nella sua ultima gara \u00e8 caduta e ha avuto un trauma; con l'aiuto di Red, Stevie, Carole, Lisa e Phil lo supera. Red s'innamorer\u00e0 di Doroth\u00e8 e Kristy diventer\u00e0 gelosa; Dorothe\u00e9 per\u00f2 \u00e8 costretta a partire per partecipare alle Olimpiadi ippiche e tutto torner\u00e0 alla normalit\u00e0.\nIn seguito arriva un ragazzo di nome Rafael che si innamora di Lisa. Ha un cavallo nero di nome Diablo che vender\u00e0 per una questione di soldi; la mamma di Lisa lo compra e Lisa rimane di stucco e ricordandosi di un consiglio di Rafael, \"Il cavallo \u00e8 il padrone di se stesso\", lo liberer\u00e0.\nIn alcuni episodi comparir\u00e0 Murray, figlio della fidanzata del pap\u00e0 di Carole, che si metter\u00e0 in un losco affare con dei tipi alquanto disonesti. Verr\u00e0 salvato da Carole, che aveva compreso i suoi problemi familiari."}
{"id": "1307096", "revid": "6923", "url": "https://it.wikipedia.org/wiki?curid=1307096", "title": "Mercedes W245", "text": ""}
{"id": "1307102", "revid": "146644", "url": "https://it.wikipedia.org/wiki?curid=1307102", "title": "Henry Bowers", "text": ""}
{"id": "1307105", "revid": "182470", "url": "https://it.wikipedia.org/wiki?curid=1307105", "title": "Bitonto", "text": "Bitonto (IPA: , \"Vet\u00f2nde\" in dialetto bitontino) \u00e8 un comune italiano di abitanti della citt\u00e0 metropolitana di Bari in Puglia.\nBitonto \u00e8 conosciuta per gli estesi oliveti che la circondano e la produzione olearia, rinomata gi\u00e0 nel XIII secolo e perfezionata nel corso del XX secolo, che costituisce ancora oggi la pi\u00f9 importante risorsa economica della citt\u00e0, e d\u00e0 inoltre il nome al cultivar locale, cima di Bitonto.\nIl 25 maggio 1734 la citt\u00e0 fu teatro della storica battaglia, combattuta tra gli austriaci e i Borbone, che port\u00f2 alla nascita del regno di Napoli come Stato indipendente.\nSede della prima galleria nazionale di Puglia, di una cattedrale riconosciuta tra i pi\u00f9 importanti esempi di architettura romanica pugliese e del museo diocesano pi\u00f9 grande della regione, \u00e8 stata riconosciuta \"citt\u00e0 d'arte\" nel 2004 ed \u00e8 risultata tra le dieci finaliste per la corsa al titolo di capitale italiana della cultura del 2020.\nGeografia fisica.\nTerritorio.\nIl territorio comunale di Bitonto si estende per oltre 170\u00a0km\u00b2, dall'alta Murgia fino a 2\u00a0km dal mare Adriatico. Fino al 1928 il comune aveva anche uno sbocco sul mare Adriatico, in quanto amministrava la frazione di Santo Spirito, oggi quartiere di Bari, citt\u00e0 che, anche essendo capoluogo di regione, ha un territorio pi\u00f9 ristretto rispetto ad altri comuni della citt\u00e0 metropolitana. Confina, da nord e in senso orario con i seguenti dieci comuni: Giovinazzo, Bari, Modugno, Bitetto, Palo del Colle, Binetto, Toritto, Altamura, Ruvo di Puglia e Terlizzi.\nIl centro abitato si trova sul primo gradino dell'altopiano della Murgia a 118\u00a0m s.l.m. mentre a 102\u00a0m s.l.m. raggiunge il suo punto pi\u00f9 basso. Il territorio comunale ha un'altezza minima pari a 39\u00a0m s.l.m. riscontrabili nella parte settentrionale, quella pi\u00f9 vicina al mare, mentre nella parte meridionale \u00e8 decisamente collinare e raggiunge un'altezza massima di 491\u00a0m s.l.m. che determina, cos\u00ec, una escursione altimetrica di 452\u00a0m.\nIl territorio comunale include il parco nazionale dell'Alta Murgia e la Lama Balice, sito naturalistico e paesaggistico istituito nel 2007 come parco regionale, collocato ai margini del centro storico della citt\u00e0. Il terreno su cui insiste il territorio di Bitonto \u00e8 caratterizzato dalla presenza del calcare di Bari e della dolomia bitontina, i cui estesi giacimenti ne hanno fatto il materiale utilizzato per la costruzione della stragrande maggioranza delle strutture e monumenti locali.\nClima.\nIl clima del territorio comunale \u00e8, come per il resto della regione, tipicamente mediterraneo, con inverni freschi, spesso sferzati da freddi venti balcanici, ed estati calde, a volte anche torride per l'azione di caldi venti sciroccali. Le temperature medie in inverno registrano eccezionalmente valori negativi. Nel mese di dicembre del 2007 \u00e8 stata registrata una temperatura minima di -2,7\u00a0\u00b0C, mentre nel mese di giugno dello stesso anno si \u00e8 registrata una temperatura massima di 45,5\u00a0\u00b0C.\nLa tabella sottostante mostra i dati dei valori medi registrabili nel comune di Bitonto.\nLa maggiore piovosit\u00e0 si registra durante l'autunno e l'inverno, mentre i mesi estivi sono pi\u00f9 secchi, talvolta con piogge del tutto assenti.\nOrigini del nome.\nIl nome della citt\u00e0 \u00e8 sicuramente di origine prelatina, basta confrontarlo con \"Butua\" presente in area balcanica e \"Bohotros\" in area illirica.\nLa probabile ma non certa origine del toponimo \"Botuntum\", da \"bonum totum\", allude forse alla prosperit\u00e0 del luogo, in ambito agricolo.\nAltri studi affermano che il significato di Butuntum o Botuntum, sarebbe invece: \"citt\u00e0 sotto la quale scorre acqua\" (dal greco \"Bot\" o \"But\": profondit\u00e0 dove scorre o stagna acqua e \u201cntum\u201d, suffisso che indica citt\u00e0 al pari di Tarentum, Metapontum e Sipontum).\nStoria.\nOrigini.\nSecondo la tradizione, Bitonto sarebbe stata fondata dal re illirico Botone, dal quale deriverebbe il nome.\nLa presenza umana nel territorio risale all'epoca neolitica, testimoniata da insediamenti in grotte e da \"menhir\". Una necropoli dell'et\u00e0 del ferro era situata presso un'ansa del torrente Tiflis, nella lama. Ci\u00f2 fa presumere che la citt\u00e0 fosse sede di una grande comunit\u00e0 che attirava la popolazione sparsa nelle campagne.\nLa citt\u00e0 fu un importante centro peuceta, e dal VI secolo sub\u00ec l'influenza delle citt\u00e0 magnogreche, in particolar modo di Taranto. Dal III secolo a.C., quando la lega peuceta si sciolse, si dot\u00f2 di una propria zecca, come dimostrano le stesse monete, rinvenute nel centro storico, che riportano l'immagine di una civetta con un ramo di olivo, altre una conchiglia, altre un granchio, altre ancora la testa di Atena. Il retro di queste monete riporta la legenda in caratteri greci \"\" accompagnata in alcune dall'effigie dell'eroe tarantino Falanto, in altre da una spiga di grano, in altre ancora da un fulmine. Un'altra necropoli, risalente al IV-III secolo a.C., \u00e8 stata inoltre rinvenuta nell'attuale centro urbano.\nPeriodo romano.\nIn epoca romana fu municipio, mantenendo comunque il culto riservato alla dea Minerva, che veniva considerata dea protettrice non solo di Bitonto, ma di molte altre citt\u00e0 apule e italiche. A lei veniva attribuito il dono dell'ulivo alla citt\u00e0.\nUn tempio a lei dedicato doveva collocarsi su uno sperone che domina il Tiflis, tra le attuali chiese di san Pietro in Vincoli e san Francesco la Scarpa. La presenza del tempio in quel periodo \u00e8 confermata da una lastra di pietra cubica di epoca romana, riusata nelle mura della sacrestia dell'attuale chiesa.\nLa citt\u00e0 era attraversata dalla via Traiana nel punto in cui il tracciato di quest'ultima si ramificava in due: la \"via Minucia\" citata da Strabone, che passava per \"Celiae\", \"Azetium\" e \"Norba\" e la \"via Gellia\", che si dirigeva a Barium. Le due vie, poi, si ricongiungevano a Egnazia. Fu stazione di sosta menzionata nell'Itinerarium burdigalense, nell'Itinerario antonino, nella cosmografia ravennate, nella tavola teodosiana, e nella Tavola Peutingeriana. Fu inoltre citata da Marco Valerio Marziale, da Sesto Giulio Frontino e da Plinio il Vecchio. Quest'ultimo fa riferimento solo al nome degli abitanti.\nMedioevo.\nDopo la dissoluzione dell'Impero Romano d'Occidente, del dominio di Odoacre e del regno gotico, gran parte della Puglia, inclusa Bitonto, fu riconquistata dall'impero Romano d'Oriente nell'ambito della \"restitutio\" giustinianea e si trov\u00f2 coinvolta in una fase di lotte. La Puglia, come le altre regioni costiere italiane, infatti, era minacciata dalle scorrerie dei pirati saraceni. Al V-VI secolo risalgono i resti di una chiesa rinvenuti negli scavi sotto l'attuale concattedrale.\nSuccessivamente, Bitonto fu nodo strategico nel sistema viario pugliese, centro gastaldale e roccaforte del thema di Longobardia.\nNel 975 il catapano bizantino Zaccaria saccheggi\u00f2 la citt\u00e0 dopo aver sconfitto i Saraceni e ucciso il loro capo, Ismaele; nel 1010 Bitonto, Bari, Bitetto e Trani si ribellarono al governo bizantino dando inizio alla rivolta guidata da Melo contro gli stessi bizantini. Mesardonite fu mandato in Puglia per arginare la rivoluzione ma in uno scontro presso Bitonto avvenuto nel 1017 rimase ucciso. La rivolta si concluse con l'arrivo dei Normanni che posero fine in Puglia al dominio bizantino e agli attacchi dei Saraceni. Al 1089 risale la prima notizia certa dell'esistenza del vescovado bitontino. Nel 1098 Roberto, figlio di Guglielmo d'Altavilla, si proclam\u00f2 \"dominator civitatis Botonti\", instaurando una sorta di contea feudale.\nTra XI e XII secolo sotto il dominio dei Normanni di Ruggero II, Guglielmo il Malo e Guglielmo II, la citt\u00e0 si rivest\u00ec di nuove mura. Il giudice bitontino Maggiore, a seguito della distruzione di Bari da parte di Guglielmo il Malo, assunse la suprema carica di regio giustiziere: grazie a lui e con l'aiuto dei Benedettini, prese il via la costruzione della nuova cattedrale. I Benedettini erano giunti in citt\u00e0 in questo periodo, fondando fuori le mura l'abbazia dedicata a San Leone e dando un forte impulso all'economia cittadina, grazie anche alle nuove tecniche agricole e alla bonifica di nuove terre.\nLa tradizionale \"fiera di San Leone\", che si svolge il 6 aprile per commemorare il Santo, si origin\u00f2 probabilmente proprio nell'XI secolo. Gi\u00e0 celebre nel XIV secolo come fiera di animali, venne citata nel \"Decamerone\" di Giovanni Boccaccio:\nCon Federico II fu \"civitas specialis\" e rimase sempre nell'ambito del regio demanio, ossia alle dirette dipendenze della corona, escludendo il periodo feudale che va dal 1412 al 1551.\nIl 29 settembre 1227 inoltre, Bitonto fu teatro della scomunica, da parte di papa Gregorio IX, di Federico II accusato di essere sceso a patti con il sultano al-Malik al-Kamil.\nGi\u00e0 nel Duecento iniziarono le dispute di confine con Bari per il possesso del porto di Santo Spirito, attraverso il quale si svolgevano i traffici marittimi. Nel 1265 il confine tra le due citt\u00e0 venne fissato all\"Arenarum\", tra Palese - Macchie e Santo Spirito, ma il conflitto continu\u00f2 ancora nei secoli successivi.\nAgli Svevi subentrarono gli Angioini: Carlo I d'Angi\u00f2 contribu\u00ec a formare in citt\u00e0 una nuova nobilt\u00e0, composta soprattutto dai Rogadeo, Bove, Planelli e Labini, dedita ai traffici e al commercio. Tra i principali esponenti di quel tempo ci furono Sergio Bove e Giacomo Rogadeo, entrambi originari di Ravello, sulla costiera amalfitana. \u00c8 questo un periodo di fioritura per la citt\u00e0, anche grazie a un'economia basata sull'esportazione di olio che continuer\u00e0 a crescere fino al XVII secolo, quando si instaur\u00f2 la dominazione spagnola. In Puglia, infatti, l'olio bitontino era apprezzato e richiesto soprattutto da Venezia.\nNel 1412 fu possesso feudale di Jacopo Caldora, duca di Bari e gran capitano dei soldati di ventura, che prese possesso della citt\u00e0 nel 1434. Nel 1441 ebbe in feudo la citt\u00e0 Giovanni da Ventimiglia, comandante generale delle armi regie di Alfonso I d'Aragona. Pass\u00f2 successivamente a Giovanni Antonio Orsini nel 1460, agli Acquaviva d'Aragona nel 1463 e, con l'ascesa al potere degli Spagnoli nel Mezzogiorno, il Re Carlo V di Spagna don\u00f2 in feudo Bitonto nel 1507 al Gran Capitano spagnolo Consalvo di Cordova, conquistatore del Regno di Napoli e duca di Sessa.\nEt\u00e0 moderna.\nIl 27 maggio 1551 la citt\u00e0 riacquist\u00f2 la propria autonomia e la regia demanialit\u00e0, versando al duca di Sessa e alla corona spagnola una somma di 86\u00a0000 ducati (66\u00a0000 per la citt\u00e0 di Bitonto e 20\u00a0000 per il porto di Santo Spirito). Gli statuti cittadini furono redatti nel 1565. La disputa di confine con Bari per il possesso di Santo Spirito, iniziata nel XIII secolo, riprese vigore in quegli anni fino al 1584, quando il consiglio di Napoli fiss\u00f2 nuovamente i medesimi confini del 1265.\nNel Seicento visse una fioritura culturale, con la bottega di pittura di Carlo Rosa, l\"Accademia degli Infiammati\", il matematico Vitale Giordano e Nicola Bonifacio Logroscino, attore dell'opera buffa.\nNel 1647 vi furono moti insurrezionali del popolo contro la nobilt\u00e0 frenati solo dal conte di Conversano. Il 25 maggio 1734, durante la guerra di successione polacca, nel campo di San Leone l'esercito spagnolo di Carlo di Borbone vi sconfisse gli Austriaci nella battaglia di Bitonto, assicurando ai Borbone il possesso del Regno di Napoli e la sua indipendenza dopo secoli di dominazione straniera. Per celebrare l'avvenimento fu innalzato l'obelisco Carolino.\nEt\u00e0 contemporanea.\nNel 1828 l'agronomo e imprenditore Pierre Ravanas speriment\u00f2 in citt\u00e0 dei macchinari innovativi per la produzione di olio di oliva che si diffusero ben presto in citt\u00e0 e in provincia, procurando grandi vantaggi anche nella commercializzazione: il successo del Ravanas invogli\u00f2 molti imprenditori, francesi e non, a investire in citt\u00e0: Felice Garibaldi, fratello del condottiero Giuseppe, segu\u00ec la stessa strada del marsigliese.\nDurante il Risorgimento il bitontino Giovanni Vincenzo Rogadeo fu nominato da Giuseppe Garibaldi primo governatore della Puglia e in seguito divenne senatore del Regno. Come sindaco della citt\u00e0, tra il 1870 e il 1875, promosse un \"consorzio per oli tipici\", un \"gabinetto di lettura\" e una \"scuola serale di disegno\", oltre a occuparsi della viabilit\u00e0 e degli accessi ferroviari.\nNel 1893 avvenne l'uccisione di un delegato della finanza; nella vita politica cittadina si svilupp\u00f2 il movimento socialista. In seguito ebbero rilevanza le figure del cattolico Giovanni Ancona Martucci e del vescovo Pasquale Berardi e ancora di Giovanni Modugno, aderente alla corrente politica di Gaetano Salvemini, tra il 1911 e il 1919.\nIl 6 settembre 1928 con r.d. la frazione di Santo Spirito, unico accesso alla costa e oggetto di dispute di confine tra le due citt\u00e0 sin dal XIII secolo, pass\u00f2 al comune di Bari per opera del podest\u00e0 fascista di Bari, Araldo di Crollalanza. Il territorio sottratto aveva una superficie di circa 16\u00a0km\u00b2.\nIl 26 febbraio 1984 la citt\u00e0 fu visitata da papa Giovanni Paolo II.\nSimboli.\nLo stemma di Bitonto, riconosciuto con decreto ministeriale del 25 giugno 1965 e descritto nello statuto comunale, raffigura in campo bianco un ulivo terrazzato di verde, simbolo di pace ed elemento distintivo del territorio bitontino.\nAll'ulivo sono affrontati due leoni, che vogliono richiamare la forza del potere esecutivo della citt\u00e0, tenuta dai nobili e popolari. Sui rami dell'albero, cinque storni appollaiati, rappresentanti i cinque casati che ebbero in feudo la citt\u00e0, beccano un'oliva ciascuno.\nLo scudo \u00e8 sormontato da una corona marchesale e presenta alla base un ramo di ulivo e uno di leccio, annodati con un nastro rosso. Il nastro bianco sottostante riporta, in caratteri argentei, il motto in latino \"\", che in italiano si pu\u00f2 tradurre con: \"L'oliva designa Bitonto pronta alla pace\".\nLo stemma va contestualizzato all'evento che ne ha portato la realizzazione: lo storico riscatto dal giogo feudale, avvenuto nel 1551. In questo senso il motto e i due leoni stanno a indicare che le sorti della citt\u00e0 saranno da quel momento in poi legate all'olivo, e alle decisioni della popolazione, non pi\u00f9 ai feudatari. Prima di allora il simbolo principale della citt\u00e0 era costituito dal solo ulivo. Esso infatti rappresenta il motivo ornamentale di molti edifici sparsi nel centro storico.\nPer ricordare questo evento \u00e8 stata istituita la \"Giornata del Gonfalone\" in cui si premiano le personalit\u00e0 che pi\u00f9 mantengono alto il nome della citt\u00e0.\nMonumenti e luoghi d'interesse.\nArchitetture militari.\nMura e porte.\nLa fortificazione della citt\u00e0 visibile nel XXI secolo risale al periodo normanno. Tra l'XI e il XII secolo infatti, si ha la costruzione di gran parte del tratto murario che costeggia il centro storico, per una lunghezza di circa 2000\u00a0m, nonch\u00e9 delle torri a base quadrata e di cinque porte: Nova, Pendile, Robustina, La Maja e Baresana. Lo storico bitontino della prima met\u00e0 del XX secolo Luigi Sylos, sulla base di suoi accurati studi e ricerche afferm\u00f2 che le ultime quattro delle porte appena elencate furono edificate gi\u00e0 in epoca romana.\nDurante il periodo angioino la difesa della citt\u00e0 non fu trascurata; furono, infatti, innalzate le torri cilindriche, tra cui il torrione, la torre pi\u00f9 imponente e pi\u00f9 resistente, e restaurate porta Pendile e porta Robustina. Tra il XV e XVII secolo, furono attuati dei restauri e reintegrazioni che interessarono soprattutto il tratto tra Porta La Maja, piazza Castello e Vico Goldoni, cosa che comport\u00f2 un avanzamento di tale tratto rispetto al vecchio allineamento normanno. Fu realizzato il \"Trione\", cio\u00e8 un torrione, posto sull'estremo orientale della citt\u00e0 antica, laddove probabilmente sorgeva una torre pi\u00f9 vecchia. Oggi delle mura, rimangono lunghi tratti che delimitano la parte meridionale del centro storico mentre della parte settentrionale rimane ben poco. Delle cinque porte originarie rimangono solo porta La Maja e porta Baresana, mentre molte torri, sia angioine che normanne, sono ancora esistenti.\nTorri di campagna.\nOltre alle torri che costellano la cinta muraria della citt\u00e0, sono presenti, nell'agro bitontino, diverse torri di campagna, realizzate soprattutto per scopi difensivi:\nSociet\u00e0.\nEtnie e minoranze straniere.\nGli stranieri residenti a Bitonto al 31 dicembre 2019 erano , pari all'1,71% della popolazione complessiva. Le comunit\u00e0 pi\u00f9 numerose sono:\nLingue e dialetti.\nIl dialetto bitontino appartiene ai dialetti pugliesi centrali. \u00c8 stato oggetto di numerosi studi, e reca traccia della lunga presenza di dominazioni diverse (greca, francese, austriaca e spagnola).\nNella pronuncia dialettale tutte le vocali protoniche e postoniche, esclusa la \"a\" protonica, hanno ceduto il posto a una \"e\" muta simile a quella francese. Le vocali accentate sono rimaste tali in sillabe chiuse (ad esempio l'italiano \"mosca\" diventa \"m\u00f2sche\"), mentre si sono trasformate in dittonghi diversi in sillabe aperte:\nLa \"a\" muta nel dittongo \"\u00e8u\" (ad esempio \"mano\" in italiano, diventa \"m\u00e8une\").\nLa \"e\" si trasforma nel dittongo \"\u00e0i\" o \"\u00e8i\" (ad esempio, l'italiano \"treno\" diventa \"tr\u00e0ine\" o \"tr\u00e8ine\").\nLa \"i\", muta nel dittongo \"\u00f3i\" (ad esempio, l'italiano \"partita\" diventa \"part\u00f3ite\").\nLa \"o\", diviene invece \"\u00e0u\" (ad esempio l'italiano \"scopa\" diventa \"sc\u00e0upe\").\nLa \"u\" si trasforma nel dittongo \"\u00ecu\" o \"\u00e9u\" (ad esempio, l'italiano \"tu\" diventa \"t\u00e9ue\" o \"t\u00ecue\").\nL'articolo singolare femminile \u00e8 \"la\", quello singolare maschile \"u\", mentre il plurale di entrambi i generi \u00e8 \"re\".\nReligione.\nBitonto, con Bari, \u00e8 sede dell'arcidiocesi di Bari-Bitonto. La diocesi di Bitonto ha un'origine che pu\u00f2 essere fatta risalire al tempo della piena conversione della Puglia. La cronotassi episcopale parte infatti dal 515. Sebbene vi siano notizie confuse circa la presenza di un certo Andreano, vescovo di Bitonto intorno al 734, il primo vescovo di Bitonto di cui si hanno notizie dettagliate fu Arnolfo nel 1087.\nNel 1818 la diocesi di Bitonto venne unita \"aeque principaliter\" a quella di Ruvo ma nel 1978, con le dimissioni del vescovo Marena, la diocesi fu affidata in amministrazione apostolica a vescovi delle diocesi vicine e il 30 settembre 1982 fu nuovamente separata.\nIl 26 febbraio 1984 \u00e8 da ricordare la visita di Papa Giovanni Paolo II a Bitonto nel cui discorso rende omaggio ai cittadini bitontini: \u00abil mio viaggio a Bari sarebbe stato incompleto senza questo incontro con voi, uomini e donne di Bitonto che con la vostra quotidiana fatica rendete feconda questa terra, traendone prodotti abbondanti e universalmente apprezzati\u00bb.\nBitonto fu dapprima unita \"in persona episcopi\" all'arcidiocesi di Bari-Canosa e poi, con la riforma del 1986 che riordin\u00f2 le sedi diocesane in Italia, fu aggregata a questa, assumendo il suo nome attuale.\nIn occasione del Congresso eucaristico nazionale del maggio 2005, l'arcidiocesi di Bari-Bitonto fu meta del primo viaggio apostolico di Benedetto XVI dopo l'elezione a papa.\nNumerose nella citt\u00e0 le associazioni e confraternite laicali:\nCultura.\nCinema.\nDiverse personalit\u00e0 bitontine sono state pi\u00f9 volte presenti sul \"grande schermo\": Michele Mirabella, Mimmo Mancini, Bianca Guaccero e Pippo Mezzapesa.\nIl film di Lucio Fulci \"Non si sevizia un paperino\", \u00e8 ispirato a una storia vera avvenuta a Bitonto nel 1971 quando la citt\u00e0 fu teatro di una serie di delitti dove le vittime erano bambini, da cui appunto il regista trasse spunto per il soggetto.\nIl Comune di Bitonto si \u00e8 trasformato in un set cinematografico in diverse occasioni: la prima fu nel 2001 con la miniserie \"Ama il tuo nemico 2\", fiction che aveva per protagonisti Andrea Di Stefano, l'allora giovanissima Bianca Guaccero, l'attore barese Michele Venitucci e Imma Piro.\nNell'anno 2004 scorci di Bitonto furono ripresi nel film \"L'amore ritorna\" del regista pugliese Sergio Rubini, con Margherita Buy e Mariangela Melato.\nNel 2008 \u00e8 interamente girato a Bitonto il cortometraggio \"Pinuccio Lovero. Sogno di una morte di mezza estate\", dal gi\u00e0 citato Pippo Mezzapesa; Viene ripreso il centro storico di Bitonto e il cimitero della frazione di Mariotto.\nTra il 2010 e il 2011 esce, in alcune sale pugliesi, il film \"Piripicchio - L'ultima mossa\", con molte scene girate in Bitonto.\nNel 2012 sono girate alcune scene nel centro storico di Bitonto della fiction Volare - La grande storia di Domenico Modugno del regista Riccardo Milani con Beppe Fiorello. Nel 2018 viene girato quasi interamente a Bitonto il film Bar Giuseppe del regista Giulio Base, tra le cui musiche sono inserite anche le note del compositore bitontino Tommaso Traetta.\nDa ricordare anche il film \"Tommaso Blu\", del 1988, produzione italo-tedesca, con Alessandro Haber. Alcune scene sono state filmate nei pressi della cattedrale di Bitonto.\nCucina.\nRicca \u00e8 la cucina bitontina, che annovera diversi piatti tipici.\nTra questi \u00e8 la \"ciall\u00e9dde\", preparato con pane bagnato, pomodorini, olio e sale. Piatti simili sono diffusi in tutta la Puglia.\nDiffusi sul territorio murgiano sono i lampascioni, una pianta che genera dei bulbi dalla forma di piccole cipolle, che sono raccolti e lasciati a mollo almeno due giorni, dopo i quali sono pronti per essere serviti, solitamente conditi con sale e olio d'oliva.\nTipica \u00e8 anche la focaccia di patate, un piatto occasionale che per tradizione si mangia la domenica. L'impasto consiste in farina, olio d'oliva, pomodori e patate macinate. Il tutto viene poi cotto in forno per circa 15-20 minuti.\nRinomati i dolci legati alle tradizioni festive.\nLegata al periodo di Ognissanti \u00e8 ad esempio la colva, preparata con grano ammorbidito nell'acqua, chicchi di melograno e di uva, scaglie di cioccolato fondente, il tutto legato insieme dal vin cotto di uva.\nTipiche del periodo natalizio sono, invece, le cartellate, e i cuscinetti. Le prime sono dei nastrini di una sottile sfoglia di pasta preparata con farina, olio e vino bianco, avvolti su s\u00e9 stessi sino a formare una sorta di \"rosa\" che sono poi fritte in abbondante olio e passate nel vin cotto di uva, di fichi, o di fichi d'India. Talvolta il vino bianco \u00e8 sostituito con del succo di arancia.\nCon lo stesso impasto si preparano i cuscinetti: piccoli rettangoli di pasta farciti con pasta reale chiusi per formare piccoli cuscinetti e cosparsi di zucchero a velo se cotti al forno oppure rigirati nello zucchero semolato se fritti.\nA Pasqua, invece, si prepara la scarcella, una ciambella o colomba di cioccolato di pane addolcito con della glassa. La ricetta tipica prevede anche un uovo sodo al centro.\nCarnevale \u00e8 l'occasione per la preparazione delle chiacchiere, mentre il dolce simbolo della citt\u00e0 \u00e8 il bocconotto. La ricetta era un segreto delle suore del monastero di Santa Maria delle Vergini.\nGeografia antropica.\nUrbanistica.\nIl nucleo storico della citt\u00e0, di forma trapezoidale, \u00e8 delimitato a tratti dai resti delle mura di periodo normanno. Si \u00e8 sviluppato a partire dal quartiere chiamato \"cicciovizzo\", situato tra il torrente Tiflis a sud e la via Traiana (che vi giungeva da Ruvo di Puglia) che lambiva l'abitato a nord, attraversando probabilmente la zona di porta Robustina fino ad arrivare a porta La Maja. Lo sviluppo urbano si \u00e8, nei secoli, spinto a nord di tale quartiere, attratto dalla presenza della detta via Traiana, fino a raggiungere l'estensione e l'aspetto attuale.\nLe strade del centro storico hanno andamento tortuoso, solo raramente seguono uno schema definito. Sparsi per tutto il borgo antico sono gli archi e le corti.\nLe strutture rilevanti pi\u00f9 antiche presenti nel centro storico risalgono al basso Medioevo, le pi\u00f9 recenti al primo Ottocento.\nLo sviluppo urbano ottocentesco si diparte a raggiera verso nord-est, in direzione di Santo Spirito e Giovinazzo, e, in parte, verso ovest in direzione di Terlizzi e Ruvo. La caratteristica che contraddistingue la zona ottocentesca \u00e8 l'aspetto ordinato dei quartieri, divisi da alcuni assi viari che nella maggior parte dei casi si diramano dalla zona di porta Baresana.\n\u00c8 questo il punto di incontro di ben tre piazze: piazza Cavour, interna alle mura del centro storico, piazza Moro, che si forma dall'incontro tra via Repubblica e il corso, e piazza Marconi, che unisce via Crocifisso e via Traetta.\nIl corso ospita palazzo Gentile, l'attuale sede del Comune.\nLo sviluppo di primo Novecento non \u00e8 separato in modo deciso dalla zona ottocentesca: conserva, anzi, una soluzione di continuit\u00e0 con essa. La ferrovia, a nord, rappresenta il limite naturale del centro abitato, oltre il quale si sviluppa la zona artigianale. A est si ha invece la zona 167, mentre a ridosso della S.P. 231, si estende la zona industriale, che si presenta come propaggine della zona industriale di Bari.\nDegna di nota \u00e8 la rete fognante di Bitonto, tra le pi\u00f9 antiche d'Europa, realizzata secoli prima di quelle di Napoli e Parigi. La sua costruzione risale al 1512 e fu completata nei primi anni del Seicento.\nL'intero centro abitato \u00e8 inscritto in un anello stradale, noto come Strada Poligonale di Bitonto, che forma un cerchio quasi perfetto di 3\u00a0km circa di raggio. Venne ideata e realizzata tra il 1946 e il 1948 dal presidente del consorzio delle strade vicinali Giuseppe Cazzolla con lo scopo di facilitare l'arrivo in citt\u00e0 dalla campagna ma, nel tempo, \u00e8 diventata un anello di congiunzione dei vari assi stradali che raggiungono la citt\u00e0.\nEconomia.\nL'economia cittadina \u00e8 da sempre legata all'agricoltura, principalmente all'ulivo. Ad essa si affianca un'organizzazione industriale basata sull'olio. Sul territorio, insistono migliaia di piccole e medie aziende agricole a conduzione prettamente familiare molte di esse associate nelle due Cooperative esistenti \"Produttori Olivicoli Bitonto\" e \"Cima di Bitonto\". La citt\u00e0 \u00e8 stata definita come \"citt\u00e0 degli ulivi\". Sul territorio comunale insiste, bench\u00e9 in crisi, la manifattura tessile, con una quarantina di siti produttivi e oltre trecento aziende del settore abbigliamento.\nIn crescita il turismo, soprattutto culturale, ma anche naturalistico. Il commercio \u00e8 basato soprattutto sulle tradizionali fiere (\"fiera di San Leone\" e \"fiera dei Santi Medici\").\nAgricoltura.\nBitonto con un patrimonio di oltre 1\u00a0700\u00a0000 alberi di ulivo si impone tra i maggiori produttori in Italia di olio d'oliva.\nIl territorio comunale infatti, produce un olio extravergine d'oliva ricavato dalla variet\u00e0 di olive \"Cima di Bitonto\", diffusa in molti dei comuni circostanti.\nL'olio di Bitonto, la cui produzione si \u00e8 particolarmente sviluppata nel corso del XX secolo, \u00e8 caratterizzato da una bassissima acidit\u00e0 (0,21%), e viene esportato in tutta Europa e in America. Bitonto \u00e8 anche membro dell\"Associazione Nazionale Citt\u00e0 dell'Olio\". \u00c8 commercializzato come \"Terra di Bari\" a denominazione di origine protetta con la menzione geografica aggiuntiva \"Bitonto\".\nAccanto alla produzione olearia, la campagna di Bitonto \u00e8 adibita ad altre colture arboree, quali il mandorlo, il pero, il fico e il percoco (che produce frutti simili alle pesche): vengono inoltre coltivati i cereali e, oltre la frazione di Mariotto, la vite, dalla quale si ricava l'uva destinata alla produzione di vino (tra cui i vini \"Zagarello\" e \"San Barbato\").\nIl settore agroalimentare si caratterizza per alcuni tipici prodotti da forno come il pane locale, la focaccia casereccia, e anche i taralli, conosciuti nella zona come i \"tar\u00e0lle de m\u00e0sse\". Minoritario \u00e8 l'allevamento (bovino) dal quale deriva per\u00f2 una piccola produzione di latte.\nIndustria.\nL'industria \u00e8 sviluppata con insediamenti siderurgici, di lavorazione di pelli, per la produzione di ceramica, lavorazione di conglomerati bituminosi, lavorazione di pneumatici, lavorazione di vinacce e frantoi, calce viva, scatolifici, gomma soffice, prefabbricati, falegnameria industriale.\nL'attivit\u00e0 artigianale e della piccola industria mette sul mercato nazionale e internazionale soprattutto i prodotti della confezione, dell'abbigliamento e della meccanica leggera: l'indotto conta oltre 1200 aziende con circa 13\u00a0000 addetti. \u00c8 anche prevista la costruzione, sulla direttrice Bitonto-Giovinazzo, di insediamenti industriali dotati delle pi\u00f9 moderne infrastrutture e reti, ecologicamente attrezzate, in grado di attrarre insediamenti di aziende che producono beni e servizi ad alto contenuto tecnologico, su un'area di circa 800 ettari.\nTurismo.\nIl settore turistico a Bitonto sta vivendo un periodo di forte crescita. Gi\u00e0 nel 2007 le presenze turistiche in citt\u00e0 sono aumentate del 350% rispetto al 2006, risultando cos\u00ec il comune pi\u00f9 virtuoso della provincia.\nIl turismo \u00e8 legato soprattutto all'itinerario romanico, in cui Bitonto \u00e8 sicuramente una delle tappe principali con la sua cattedrale. Gli scavi archeologici che hanno riportato alla luce la chiesa paleocristiana l'hanno inoltre trasformato in un museo, attraverso l'esposizione degli oggetti ivi rinvenuti. Accanto ad esso, nuovi attrattori per la citt\u00e0 sono certamente la Galleria nazionale, il Museo diocesano, e il Museo archeologico, la cui apertura ha dotato la citt\u00e0 di una importante offerta museale.\nMa il turismo cittadino si appoggia anche gli eventi storici come la festa patronale, col corteo storico, i riti della settimana santa, la festa esterna dei santi Medici, che muovono in citt\u00e0 numeri consistenti di visitatori e pellegrini; e agli eventi culturali come il Beat-Onto Jazz Festival e il Bitalk che portano in piazza il primo artisti della scena jazz nazionale e internazionale, il secondo volti noti dello spettacolo, della politica e della scena artistica italiana.\nUn ruolo nel settore \u00e8 dato anche dal patrimonio naturalistico come lama Balice e l'alta Murgia, parchi naturali che accolgono appassionati di montain bike ed escursionisti.\nInfrastrutture e trasporti.\nStrade.\nIl casello autostradale di Bitonto dell'autostrada A14 Bologna-Taranto \u00e8 situato in territorio comunale, tre chilometri a nord dal centro. La citt\u00e0 \u00e8 servita inoltre dalla SP 231 (gi\u00e0 SS 98 andriese-coratina), che costeggia il centro cittadino nella parte meridionale fungendo quasi da tangenziale: questa arteria collega Bitonto a est con Modugno, ove si innesta sulla strada statale 96 per Bari e Altamura, e a ovest con i centri interni del nord-barese.\nFerrovie.\nBitonto \u00e8 servita dalla ferrovia Bari-Barletta gestita dalla Ferrotramviaria, che ricalca il percorso della precedente tranvia a vapore. Le citt\u00e0 collegate ai due capilinea sono quelle interne del nord barese.\nFino al 1963, la citt\u00e0 era servita da una breve linea ferroviaria, la Bitonto-Santo Spirito, che collegava la citt\u00e0 alla sua frazione costiera. Oggi parte di quel tracciato fa parte delle ferrovie del Nord Barese.\nDa luglio 2013 \u00e8 inoltre in funzione la variante, inquadrata come servizio FM2 delle Ferrovie del Nord Barese, che collega Bitonto con l'aeroporto di Bari-Palese e si riallaccia alla linea Bari-Barletta nei pressi della stazione di Fesca-San Girolamo toccando nell'ordine la stazione di Aeroporto e quella di Europa.\nLa citt\u00e0 dispone di due impianti:\nMobilit\u00e0 urbana.\nL'A.S.V. gestisce i servizi di trasporto urbano. In particolare sono disponibili due linee che collegano la citt\u00e0 anche alle sue frazioni. La Ferrotramviaria gestisce, oltre alle linee ferroviarie citate, anche autolinee che collegano la citt\u00e0 a Bari passando per Modugno e, nei festivi, autolinee che sostituiscono i treni nella tratta Bari-Barletta.\nLa STP Bari gestisce le autolinee che collegano Bitonto ad Adelfia, passando per Palo del Colle, Bitetto, Binetto, Grumo Appula, Sannicandro di Bari e Bitritto; a Toritto, seguendo il percorso per Adelfia fino a Grumo; a Molfetta, passando per Giovinazzo. La \"Cotrap\" collega Bitonto a Santo Spirito.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nHanno sede nel Comune diverse societ\u00e0 di calcio.\nL'U.S. Bitonto Calcio, fondata nel 1921, \u00e8 stata promossa per la prima volta nella sua storia in Serie C dopo la vittoria del campionato di Serie D 2019-2020. Tuttavia, a causa di una presunta combine avvenuta nel match contro il Picerno del 5 maggio 2019, ha visto sfumare questa possibilit\u00e0 ed attualmente, nella stagione 2021-22, milita nel girone H di Serie D.\nL'associazione U.S.D. Olimpia Bitonto, fondata nel 1981, \u00e8 affiliata al Genoa e, nella stagione 2021-22, disputa il campionato di Terza Categoria Puglia. Un'altra realt\u00e0 del calcio bitontino, a livello giovanile, \u00e8 il \"Bitonto Calcio Bellavista\", fondata dall'omonimo calciatore, Antonio Bellavista.\nDal 2008 al 2018 \u00e8 stata attiva la societ\u00e0 A.S.D. Omnia Bitonto, che ha raggiunto la Serie D nella stagione 2017-2018 dopo aver sconfitto ai play-off nazionali i campani dell'Afragolese. In seguito la societ\u00e0 ha cambiato denominazione in US Bitonto (nel frattempo l'Unione Sportiva Bitonto aveva ceduto il proprio titolo sportivo ad un'associazione calcistica della citt\u00e0 di Molfetta) per poter continuare la tradizione storica e sportiva neroverde.\nPallavolo.\nLa squadra maschile di pallavolo \"Comix Volleyball Bitonto\" in passato ha raggiunto la serie B1. Dopo la cessione del titolo, \u00e8 nata una nuova societ\u00e0, l'ASD \"Volley Ball Bitonto\", che nella stagione 2021-22 milita nel gruppo A di Serie D.\nLa squadra femminile di pallavolo, la \"Volley Ball Bitonto\" ha disputato nuovamente nella stagione 2018/2019, dopo alcuni anni di assenza, il campionato di serie C. La \"GS Robur A.S.D. Bitonto\" ha militato anch'essa in serie C.\nAltri sport.\nLe squadre maschili cittadine di pallacanestro sono lo \"Sporting Club Bitonto\" e l\"'A.S.D.Virtus Bitonto\": entrambe sono attive sia a livello dilettantistico sia a livello giovanile e, in particolare, la prima nella stagione 2021-22 milita nel girone A del campionato di Serie D.\nNella citt\u00e0 sono anche presenti una squadra di calcio a 5 femminile, la \"Polisportiva Five Bitonto\", che nel 2021 ha raggiunto la promozione in serie A, ed una maschile, l\"'ASD Bitonto Futsal Club 2018\", militante nel girone G di Serie B 2021-22.\nIn citt\u00e0 \u00e8 presente anche una compagine tennistica, la \"Tennis Club Bitonto\", fondata nel 1968.\nL\"'A.S.D. Velosprint\" \u00e8 la societ\u00e0 ciclistica bitontina fondata nel 1999 su impulso del ciclista Luigi de Gennaro.\nSempre in ambito ciclistico, va menzionato che il 18 maggio 2010 la citt\u00e0 \u00e8 stata sede di arrivo della decima tappa del Giro d'Italia, Avellino - Bitonto, vinta dallo statunitense Tyler Farrar.\nDal 2012 \u00e8 presente anche una squadra di golf, l\"'Omnia Golf Bitonto\", che partecipa alle competizioni organizzate dalla FIG, sia individuali che a squadre.\nImpianti sportivi.\nDiversi sono gli impianti sportivi cittadini. I principali sono:"}
{"id": "1307109", "revid": "767487", "url": "https://it.wikipedia.org/wiki?curid=1307109", "title": "Distretto di Toledo", "text": "Il distretto di Toledo \u00e8 un distretto del Belize. Il capoluogo \u00e8 la citt\u00e0 di Punta Gorda."}
{"id": "1307111", "revid": "124356161", "url": "https://it.wikipedia.org/wiki?curid=1307111", "title": "Max Sterling", "text": "Max Sterling (in originale \"Maximilian Jenius\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\nCaratteristiche fisiche.\nCirca 1,78\u00a0m di statura, longilineo, lunghi capelli di color azzurro cinerino che porta con disinvoltura ed in maniera quasi sbarazzina; indossa occhiali dalle lenti grandi ed azzurrate.\nCarriera militare.\nInserito nelle DEF poco prima dello scoppio della Guerra di Robotech, in breve Max \u00e8 inserito nello \"Squadrone Vermiglio\" guidato da Rick Hunter. Pi\u00f9 giovane di Rick di qualche anno, la sua grandissima abilit\u00e0 nel combattimento aereo agevola la sua carriera, al punto da ottenere il comando del \"Vermiglio\" quando Rick succede al defunto Roy Fokker a capo dei \"Teschi\". La sua fama di pilota arriva fino alle linee nemiche, allorquando un infuriato Lord Kyron, per rispondere agli sfott\u00f2 riservatigli dalla Meltradi Myria Parino, le rivela la presenza di un abilissimo e temerario guerriero nella flotta micromiana, a cui neppure lei saprebbe tener testa. Stuzzicata dalla sfida, Myria si batte con Max prima nei cieli della Terra, poi, fattasi micromianizzare ed infiltratasi a bordo dell'SDF-1, in un'appassionante partita di videogame; uscita doppiamente sconfitta, la Meltradi prova a prendersi un'ultima rivincita aggredendo in un parco Max (che si \u00e8 invaghito di lei, non sospettandone la vera identit\u00e0) con un coltello: il pilota la disarma e le dichiara i propri sentimenti, convincedola a sposarlo. Il matrimonio, celebrato nello spazio ed osservato con stupore dagli stessi Zentradi, porta alla nascita di una bambina, Dana Sterling, futura soldatessa e difensore di Macross.\nConclusa la grande battaglia contro Dolza, Max e Myria prendono parte alla missione di cattura della Robotech Factory: in questa operazione usano anche la piccola Dana, la cui vista crea panico e scompiglio nel personale del satellite.\nDopo la distruzione dell'SDF-1 e dell'SDF-2 ad opera di Kyron, Max e la moglie si aggregano a Rick Hunter e Lisa Hayes nell'opera di costruzione dell'SDF-3, con l'intento di partire per Tirol.\nNota: nella serie originale giapponese, Max e Myria avranno molti figli, soprattutto femmine, ma Dana invece non esiste, fu una scusa dell'adattamento americano per far credere che la protagonista di southern cross fosse la loro primogenita, l'unica figlia della coppia che ebbe un ruolo importante nella saga di macross, fu Mylene Flare Jenius, che appare in Macross 7 e fa parte della band Fire Bomber."}
{"id": "1307112", "revid": "1266208", "url": "https://it.wikipedia.org/wiki?curid=1307112", "title": "Alessandria Unione Sportiva 1946-1947", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1946-1947.\nCompetizioni.\nPer il ritorno in Serie A a nove anni di distanza dalla retrocessione del 1936-37, la societ\u00e0 scelse di affidarsi a giocatori di esperienza come Bodoira, Coscia, Borel II e, soprattutto, Pietro Rava, che disput\u00f2 un campionato di ottimo livello. All'apporto di questi calciatori vanno aggiunti quelli dell'emergente centrocampista Gino Armano e della punta Riza Lushta. Nel primo campionato a 20 squadre della storia, l'Alessandria si piazz\u00f2 al 14\u00ba posto, conquistando una salvezza non scontata in una stagione contrassegnata da continui cambi d'allenatore e iniziata con la perdita del neoeletto presidente Giuseppe Moccagatta, da poco anche primo sindaco della citt\u00e0 dopo il regime; a lui fu dedicato lo stadio.\nDopo un inizio travagliato, l'Alessandria si ritrov\u00f2 presto sul fondo della classifica, coinvolta nella lotta per non retrocedere. La prima vittoria arriv\u00f2 solo all'undicesimo turno; una volta sbloccatasi, la squadra grigia riusc\u00ec a prendere in mano la situazione e a salvarsi con un turno d'anticipo, il 29 giugno, grazie soprattutto al lavoro di Lajos Nemes Kov\u00e1cs (gi\u00e0 alla guida di Padova, Roma e Bologna negli anni trenta), chiamato a subentrare a Giovanni Battista Rebuffo dopo gli \"interim\" dalla 2\u00aa all'8\u00aa giornata di Borel-Savojardo (quest'ultimo, che nel 1912 era stato tra i fondatori dell'Alessandria, torn\u00f2 alla guida della squadra dopo oltre trent'anni) e di Umberto Dadone che guid\u00f2 la squadra nella 10\u00aa giornata. Rimase l'impresa di una salvezza conquistata dopo quattro sconfitte in partenza, fatto accaduto solamente altre tre volte nella storia del campionato a girone unico.\nOrganigramma societario.\nArea direttiva\nArea tecnica\nArea sanitaria"}
{"id": "1307115", "revid": "697352", "url": "https://it.wikipedia.org/wiki?curid=1307115", "title": "Punta Gorda", "text": ""}
{"id": "1307120", "revid": "6923", "url": "https://it.wikipedia.org/wiki?curid=1307120", "title": "Mercedes Classe C", "text": ""}
{"id": "1307124", "revid": "339392", "url": "https://it.wikipedia.org/wiki?curid=1307124", "title": "PRGC", "text": ""}
{"id": "1307125", "revid": "1494169", "url": "https://it.wikipedia.org/wiki?curid=1307125", "title": "Guido Salvini", "text": ""}
{"id": "1307136", "revid": "1474437", "url": "https://it.wikipedia.org/wiki?curid=1307136", "title": "Mercedes-Benz W202", "text": "W202 \u00e8 la sigla di un'autovettura di fascia medio-alta prodotta dalla Mercedes-Benz dal 1993 al 2001, prima generazione della cosiddetta Classe C.\nStoria e profilo.\nGenesi.\nIl modello W202 arriva dopo anni di progettazione al quartier generale Mercedes-Benz: l'erede del modello 190 doveva essere leggermente pi\u00f9 grande e spaziosa, con una linea \"importante\" e soprattutto doveva offrire anche pi\u00f9 spazio per i passeggeri posteriori, un aspetto che fino a quel momento aveva costituito un punto debole per la W201.\nNel frattempo le case automobilistiche con cui si confrontava avevano presentato nuovi modelli: in Germania la BMW ha presentato nel 1991 la nuova Serie 3 E36, mentre nel 1992 la Audi ha proposto una versione aggiornata della Audi 80. In Italia, l'Alfa Romeo ha lanciato la 155 tra la fine del 1991 e l'inizio del 1992. Ci\u00f2 ha avuto come conseguenza il fatto che la clientela si rivolgesse in maniera pi\u00f9 decisa verso i nuovi modelli. In particolare, proprio la BMW \u00e8 riuscita nel 1992 a superare la Mercedes-Benz nei dati di vendita. Ci\u00f2 ha spinto la casa di Stoccarda ad accelerare i tempi.\nDebutto.\nIl nuovo modello viene presentato nel mese di maggio: la produzione ufficiale \u00e8 stata avviata nel mese di luglio del 1993, ma alcuni esemplari hanno cominciato ad essere prodotti gi\u00e0 tra febbraio e marzo, mentre gli esemplari di pre-serie risalgono agli ultimi mesi dell'anno precedente. La nuova W202, che inizialmente veniva identificata dalla stampa specializzata come \"la nuova 190\", si presenta invece con una nuova denominazione, che va ad integrare il nuovo corso di denominazioni ufficiali intrapreso proprio in quel periodo dalla casa tedesca per ogni modello della sua gamma. Cos\u00ec, mentre la serie W124 viene prodotta dalla met\u00e0 del 1993 con il nome di Classe E e l'ammiraglia W140 viene identificata come Classe S, la W202, che \u00e8 il modello pi\u00f9 compatto della gamma, viene commercializzato come Classe C, qui alla sua prima generazione, nota appunto con la sigla W202.\nLinea ed interni.\nPur essendo il modello di base della gamma, le linee richiamano chiaramente quelle della W140, specie nel frontale, caratterizzato da gruppi ottici e calandra dal disegno pi\u00f9 importante. Anche la vista laterale denota parecchie similitudini stilistiche con l'ammiraglia della casa. La coda \u00e8 la parte pi\u00f9 inedita e sfoggia dei particolari gruppi ottici di forma triangolare, nonch\u00e9 un inedito taglio della battuta del portellone, dai bordi laterali obliqui e con chiusura a filo del paraurti. Nel complesso, la W202 risulta di 6.7 cm pi\u00f9 lunga rispetto alla precedente 190.\nInternamente \u00e8 degno di nota il lavoro svolto dai tecnici Mercedes-Benz allo scopo di incrementare lo spazio a disposizione per i passeggeri. Sia anteriormente che posteriormente \u00e8 possibile quindi disporre di alcuni centimetri in pi\u00f9. Il posto guida \u00e8 ergonomico ed \u00e8 ancor pi\u00f9 facile trovare la posizione di guida ottimale. La strumentazione \u00e8 facilmente leggibile, ma manca il manometro dell'olio, presente invece nella 190.\nStruttura e tecnica.\nRispetto alla 190 che va a sostituire, la W202 nasce utilizzando una scocca maggiormente rinforzata. Irrobustiti sono i montanti della vettura, ma anche il tunnel centrale dove alloggiano gli organi della trasmissione. Anche le portiere dispongono di barre pi\u00f9 robuste che in passato.\nMeccanicamente, la W202 propone alcune novit\u00e0 per quanto riguarda il gruppo sospensioni: il nuovo avantreno prevede due bracci oscillanti al posto del braccio singolo presente a suo tempo nell'avantreno della 190. Tale schema funge da compensatore della coppia in frenata ed \u00e8 abbinato a molle elicoidali ed ammortizzatori oleopneumatici. Per quanto riguarda il retrotreno, si tratta di un'evoluzione dello schema multilink della 190. Questo schema \u00e8 stato progettato in modo da contenere il fenomeno di beccheggio in accelerazione e frenata.\nL'impianto frenante a doppio circuito idraulico \u00e8 interamente a dischi, di cui quelli anteriori sono autoventilanti, mentre quelli posteriori sono pieni. \u00c8 presente anche l'ABS. Lo sterzo \u00e8 a circolazione di sfere come sulla 190 e sulla W124, ed \u00e8 servoassistito.\nI motori sono a 4 o 6 cilindri per i benzina (8 cilindri solo sulla 43 e 55 AMG) ed a 4 o 5 cilindri per i diesel. Tutti i motori sono plurivalvole con distribuzione bialbero a catena duplex esente da manutenzione eccetto il 2 litri a gasolio che ha una configurazione monoalbero fino al 1995.\nI cambi sono manuali a 5 marce, ma in opzione si pu\u00f2 avere il cambio automatico a 4 rapporti e successivamente anche a 5 rapporti. Le versioni AMG prevedono invece solo dei cambi automatici prima a 4 e successivamente a 5 rapporti. Nell'ultimo anno di produzione della station wagon invece \u00e8 stato possibile avere anche un cambio manuale a 6 marce.\nEvoluzione.\nAl suo debutto, la W202 era disponibile nelle seguenti motorizzazioni:\nI motori a gasolio erano tutti aspirati, in un'epoca in cui il diesel era ancora visto come un'opzione assai poco prestante (non era stata ancora lanciata la tecnologia common rail). Quattro erano invece i livelli di allestimento: si andava da quello di base, denominato Classic, al giovanile Esprit (con sospensioni ribassate ma non irrigidite) e dal prestante Sport (con taratura specifica delle sospensioni) al lussuoso Elegance. A differenza della 190, quindi, la W202 viene proposta in una vera e propria gamma di allestimenti.\nPochi mesi dopo il lancio, la gamma si arricchisce con la versione di punta, firmata AMG: si tratta della C36 AMG, prima Mercedes-Benz nata in collaborazione con AMG dopo l'acquisto dell'azienda di Affalterbach. Il suo motore da 3.6 litri eroga 280 CV e pone la vettura direttamente in concorrenza con la BMW M3 E36 da 286 CV. La Mercedes C36 AMG resta comunque una vettura decisamente di nicchia, in circa 4 anni, dal 1993 al 1997, vende infatti solo 5221 esemplari.\nNei primi due anni di commercializzazione si vendono oltre 500.000 esemplari della Classe C W202. Nel 1995 la gamma si allarga con l'arrivo delle versioni C200 Kompressor (da 180 CV fino al 1997, 192 CV successivamente) e C230 Kompressor (da 193 CV), sovralimentate mediante compressore volumetrico, una soluzione utilizzata per la prima volta dopo oltre sessant'anni in una Mercedes-Benz stradale. La C200 Kompressor non era prevista che per alcuni mercati, e cio\u00e8 quello portoghese, quello greco e quello italiano. Sul fronte diesel, il 2.5 litri da 113 CV viene affiancato e dopo alcuni mesi sostituito dal 2.5 turbodiesel da 150 CV. La C200 Diesel monoalbero viene tolta dai listini, ma viene riproposta solo per il mercato portoghese nella prima met\u00e0 del 1996 con 13 CV di potenza in pi\u00f9 ed in configurazione bialbero a quattro valvole per cilindro. Nello stesso anno, la C220 D viene aggiornata nel sistema di alimentazione, che ora prevede una pompa rotativa. Nel mese di agosto del 1996, la C220 a benzina viene sostituita dalla C230 sempre da 150 CV. Sempre nello stesso periodo viene proposta per il mercato portoghese una particolare C200 diesel in grado di funzionare anche con olio di colza. Ma la vera novit\u00e0 del 1996 \u00e8 arrivata gi\u00e0 nel mese di maggio, ed \u00e8 costituita dal lancio della versione station wagon.\nNel 1997 arriva il restyling di mezza et\u00e0: assieme ad alcuni affinamenti estetici appena accennati, arrivano l'assistente alla frenata d'emergenza e l'antislittamento ASR, entrambi di serie su tutta la gamma, ma anche gli airbag laterali e la possibilit\u00e0 di avere la chiave di avviamento codificata, senza nottolino.\nNovit\u00e0 si hanno anche per quanto riguarda i motori: esordiscono infatti i nuovi motori V6 della serie M112 a tre valvole per cilindro. La C36 AMG viene sostituita dalla C43 AMG, prima Mercedes-Benz compatta a montare un motore V8, in questo caso da 4.3 litri e 306 CV. Alcune versioni vengono sostituite da altre oppure eliminate dalla gamma, come nel caso della C230, che dopo il restyling viene proposta solo come station wagon e non pi\u00f9 come berlina.\nPochi mesi dopo il restyling, tra la fine del 1997 e l'inizio del 1998 esordiscono i motori turbodiesel con tecnologia common rail: la casa di Stoccarda per un soffio ha perso il primato della prima ad introdurre tale soluzione tecnica, che invece \u00e8 stata introdotta per la prima volta in assoluto dall'Alfa Romeo con la sua 156, diretta concorrente della W202. Le versioni common rail introdotte dalla Casa tedesca sono la C200 CDI, con motore da 2 litri e 102 CV, e la C220 CDI, con motore da 2.2 litri e 125 CV. Le due versioni vanno a sostituire le due corrispondenti versioni aspirate.\nNel 1998, la C43 AMG viene sostituita dalla C55 AMG, dotata di un V8 da 5.4 litri e 347 CV.\nNella primavera del 2000, le berline vengono tolte di produzione, sostituite dalla seconda generazione della Classe C, la W203. Solo le station wagon rimangono in listino per ancora un anno e subiscono ulteriori aggiornamenti motoristici, come il 2 litri benzina offerto anche con potenza di 129 CV o la C240, in listino dal 1997, che vede il suo motore passare da 2.4 a 2.6 litri. Nella seconda met\u00e0 del 2001, anche la versione giardinetta esce dai listini ufficiali.\nLa W202 station wagon (o S202).\nLanciata nel maggio del 1996, la station wagon su base W202, nota anche con la sigla S202, \u00e8 la prima giardinetta derivata da una Mercedes-Benz compatta, poich\u00e9 la precedente 190 era stata commercializzata solo come berlina a tre volumi.\nDalla punta del muso fino al montante centrale, questa vettura era pressoch\u00e9 identica alla berlina da cui derivava. La parte posteriore \u00e8 ovviamente quella pi\u00f9 caratterizzante: il vano bagagli, molto pi\u00f9 capiente di quello della berlina ha come unico neo quello di penalizzare in parte il carico di grossi oggetti di forma squadrata a causa dell'andamento curvilineo della parte posteriore del padiglione. C'\u00e8 per\u00f2 il piano di carico modulabile grazie anche al divano posteriore frazionabile o completamente abbattibile. In quest'ultima configurazione, la capacit\u00e0 massima arriva a raggiungere 1.510 litri. Le motorizzazioni previste ricalcano grosso modo quelle delle corrispondenti versioni berlina. Non sono state previste nella gamma la motorizzazione di base da 1.8 litri ed il 3.6 AMG. Le motorizzazioni previste non risentono particolarmente degli effetti dovuti all'aumento di peso, generalmente contenuto tra i 40 ed i 60\u00a0kg in pi\u00f9 rispetto alle versioni berlina. \nNell'ultimo anno di produzione della station wagon, tra il 2000 ed il 2001, \u00e8 stata proposta anche una versione denominata C180, ma equipaggiata con un 2 litri da 129 CV.\nI modelli derivati.\nFin da prima del debutto della W202, si era deciso di derivare da essa diversi altri modelli: stando a quelli che erano i progetti iniziali oltre a berlina e station wagon ne sarebbero dovute derivare una coup\u00e9, una roadster ed un ibrido coup\u00e9-wagon.\nQuanto alla coup\u00e9-wagon, \u00e8 rimasta solo sulla carta, sotto forma di schizzi, mentre gli altri due modelli hanno avuto un seguito produttivo, ma non hanno fatto parte della gamma W202, bens\u00ec hanno costituito due modelli a s\u00e9, sebbene condividano la base meccanica della W202. La coup\u00e9 derivata dalla W202 andr\u00e0 a costituire la prima delle due generazioni di CLK (siglata W208), destinate a sostituire la C124 (prodotta sulla base della W124), mentre la roadster sancir\u00e0 il debutto della SLK, anch'essa alla sua prima generazione (con sigla di progetto R170).\nVersioni e caratteristiche.\nDi seguito vengono mostrate le caratteristiche delle principali versioni previste per la Classe C W202. Le caratteristiche delle corrispondenti versioni station wagon (S202), laddove previste, sono pressoch\u00e9 coincidenti o differiscono di pochissimo. I prezzi riportati si riferiscono al livello di allestimento Classic, il pi\u00f9 economico.\nAttivit\u00e0 sportiva.\nLa Mercedes-Benz W202 \u00e8 stata impiegata con successo nelle principali manifestazioni sportive europee per vetture turismo. Vi sono stati principalmente tre successi ottenuti dalla W202 durante la prima met\u00e0 degli anni novanta: nel 1994 la C180 AMG DTM pilotata da Klaus Ludwig conquist\u00f2 la vittoria al DTM, seguito da J\u00f6rg van Ommen, sempre su Classe C AMG, mentre Kurt Thiim si piazz\u00f2 al quinto posto. L'anno seguente la vittoria tocc\u00f2 alla Classe C AMG del pilota Bernd Schneider, seguito ancora da van Ommen."}
{"id": "1307137", "revid": "365417", "url": "https://it.wikipedia.org/wiki?curid=1307137", "title": "Robotech Factory", "text": ""}
{"id": "1307138", "revid": "1992056", "url": "https://it.wikipedia.org/wiki?curid=1307138", "title": "Mercedes-Benz W203", "text": "W203 \u00e8 la sigla di un'autovettura di fascia medio-alta prodotta dalla Mercedes-Benz dal 2000 al 2007, e corrispondente alla seconda generazione della cosiddetta Classe C.\nStoria e profilo.\nDebutto.\nLa seconda generazione della Classe C debutta nel marzo del 2000 al Salone dell'automobile di Ginevra, con l'obiettivo di sostituire la precedente W202. La stampa specializzata era con gli occhi puntati sulla nuova vettura gi\u00e0 da quasi un anno e le indiscrezioni gi\u00e0 parlavano di un modello assai pi\u00f9 ricco e pi\u00f9 intrigante nelle linee.\nLinea ed interni.\nLa W203 si presentava agli occhi del pubblico con nuove linee, molto pi\u00f9 dinamiche e sportive di quelle che avevano caratterizzato a suo tempo la W202. Osservando meglio il corpo vettura in generale, non si poteva non notare le diverse affinit\u00e0 stilistiche tra la compatta tedesca e la \"sorella maggiore\" W220, appartenente alla Classe S. Lo si poteva notare ad esempio nel disegno della fiancata, pi\u00f9 morbido, sinuoso ed aggressivo, ma anche nella coda, dotata di fari triangolari dal disegno simile a quello dell'ammiraglia di Stoccarda. Il frontale era invece la parte pi\u00f9 caratterizzante: se per alcuni versi ricorda anch'esso quello della W220, seppur vagamente, se ne discostava in realt\u00e0 per il fatto di essere caratterizzato da gruppi ottici che erano una via di mezzo tra quelli della W220 e quelli sdoppiati della intermedia W210, una sorta di doppi proiettori fusi tra loro. In generale, il corpo vettura \u00e8 stato disegnato al fine di ottenere un miglior coefficiente di penetrazione aerodinamica, che in questo caso era di soli 0.26.L'abitacolo della W203 era insolitamente caratterizzato da forme morbide ed arrotondate, in netto contrasto con il tradizionale utilizzo di linee tese. Ci\u00f2 si ritrovava in particolar modo nei nuovi disegni di volante (multifunzione) e plancia. Il posto guida era molto comodo per il guidatore, di qualunque taglia e statura fosse, poich\u00e9 le diverse regolazioni di volante e sedili consentivano di ritagliarsi una posizione di guida su misura ed ai massimi livelli quanto ad ergonomia. In generale, l'abitabilit\u00e0 era buona, grazie alle dimensioni del corpo vettura, leggermente aumentate.\nStruttura e meccanica.\nLa struttura della W203 era stata progettata e realizzata attingendo a quanto gi\u00e0 fatto per la W220. La scocca era formata da diverse componenti preposte al raggiungimento di una struttura rigida, ma in grado allo stesso tempo di attuare un efficace assorbimento degli urti. Quest'ultimo aspetto era caratteristico della zona frontale, dove venivano impiegati dei cosiddetti \"crash box\", ossia degli elementi in acciaio preposti all'assorbimento di piccoli urti.Lo schema delle sospensioni, a ruote indipendenti su entrambi gli assali, prevedevano un avantreno di tipo MacPherson con tre bracci oscillanti ed un retrotreno multilink. Completavano il quadro delle sospensioni gli ammortizzatori oleopneumatici e le molle elicoidali. L'avantreno ed il gruppo motopropulsore erano sostenuti da un telaietto ausiliario.L'impianto frenante era a dischi: quelli anteriori erano autoventilanti ed era presente l'ormai immancabile ABS, nonch\u00e9 l'ESP ed il dispositivo di assistenza alla frenata di emergenza. Lo sterzo era invece a cremagliera.\nMotorizzazioni.\nAl suo debutto, la W203 era disponibile in quattro motorizzazioni a benzina pi\u00f9 due a gasolio con tecnologia common rail. Le due motorizzazioni turbodiesel e le due di base a benzina erano a quattro cilindri in linea, mentre le due motorizzazioni di punta erano dei V6.La gamma iniziale era la seguente:\nLa \"C320 V6\" era l'unica a montare un cambio automatico a 5 rapporti con innesti sequenziali One-Touch. Le altre versioni montavano un cambio manuale a 6 marce.\nEvoluzione.\nLa W203 cominci\u00f2 la sua commercializzazione nel maggio del 2000 in tre livelli di allestimento: Classic, Elegance ed Avantgarde. Nel corso dello stesso anno la gamma si arricch\u00ec con l'arrivo di due modelli: da una parte la C270 CDI, mossa da un 2.7 turbodiesel della potenza di 170 CV; dall'altra la potente C32 AMG, la prima W203 griffata AMG e dotata di un propulsore V6 da 3.2 litri sovralimentato mediante compressore volumetrico. Tale propulsore era in grado di erogare ben 354 CV.Nel gennaio del 2001, al Salone di Detroit venne svelata la versione station wagon, nota anche con la sigla S203. Sull'onda del successo della \"S202\", anche questa versione diverr\u00e0 un best seller.Sempre nel 2001, viene introdotta una variante depotenziata della \"C200 CDI\", il cui propulsore erogava appena 102 CV. Ma non era prevista per tutti i mercati, bens\u00ec solo per alcuni, tra cui non figurava quello italiano. Ed ancora nel 2001, venne introdotta la versione \"Sportcoup\u00e9\", realizzata sulla stessa base meccanica e spesso considerata come facente parte della gamma \"W203\", ma che di fatto andava a rivolgersi ad una fetta di clientela ben distinta.Nel 2002, il modello \"C180\" usc\u00ec di produzione, rimpiazzato dalla C180 Kompressor, dotata di un 1.8 con compressore, della potenza di 143 CV. Nello stesso anno, la \"C200 Kompressor\" vide il suo motore da 2 litri rimpiazzato dal 1.8 M271 sovralimentato, sempre da 163 CV di potenza massima.Nel 2003 vi furono altre novit\u00e0: la \"C200 Kompressor\" venne affiancata dalla C200 CGI, dotata dello stesso propulsore, ma con alimentazione ad iniezione diretta. Tale versione non verr\u00e0 mai proposta nel mercato italiano. Sul fronte dei motori diesel, invece, la \"C200 CDI\" vide la sua potenza passare da 115 a 122 CV, mentre la \"C220 CDI\" ricevette alcune migliorie volte a migliorarne l'erogazione. Venne inoltre introdotta la C30 CDI AMG, prima (e finora unica) Mercedes-Benz a gasolio rivista dalla piccola azienda di Affalterbach. Tale versione era equipaggiata da un 3 litri turbodiesel common rail da 231 CV.\nRestyling.\nNel 2004 vi fu il restyling di met\u00e0 carriera: gli aggiornamenti esterni furono molto sobri, limitati a piccoli dettagli. Vennero ridisegnati i paraurti, mentre i cristalli dei fari anteriori divennero trasparenti. Le vere novit\u00e0 si ebbero sottopelle, dove venne montato il 2.2 litri turbodiesel da 150 CV, che fino a quel momento era riservato alla sola W211 (all'epoca in produzione gi\u00e0 da due anni). Venne inoltre migliorato il cambio, reso pi\u00f9 fluido e meno soggetto ad impuntature. I modelli \"C240\" e \"C320\" furono da quel momento disponibili anche con trazione integrale 4-Matic. Per quanto riguarda invece i veri nuovi arrivi, la versione di punta, la \"C32 AMG\", venne sostituita dall'ancora pi\u00f9 prestante C55 AMG, dotata di un poderoso V8 da 5.4 litri in grado di erogare ben 367 CV. Meno esclusiva ma comunque non alla portata di tutti era l'altra nuova entrata nella gamma \"W203\", ossia la C230 Kompressor, il cui propulsore da 1.8 litri sovralimentato era accreditato di 192 CV e permetteva di raggiungere prestazioni non da poco.La gamma W203, al momento del restyling divenne assai ricca e per il mercato italiano comprendeva:\nNel 2005, si ebbero altre novit\u00e0: prima di tutto, la \"C230 Kompressor\", dopo un solo anno di produzione venne sostituita dalla C230, equipaggiata da un V6 da 2.5 litri aspirato della potenza di 204 CV. Ed inoltre, la \"C240\" venne tolta di produzione, mentre la C320 venne sostituita dalla C280, mossa da un V6 di 3 litri da 231 CV. Il gap tra quest'ultimo modello e la sportiva \"C55 AMG\" venne colmato sempre nel 2005 con l'arrivo della C350, dotata di un V6 da 3.5 litri e 272 CV. Per quanto riguarda i diesel, la \"C30 CDI AMG\" e la C270 CDI vennero sostituite da un unico modello, la C320 CDI, della potenza di 224 CV. Infine, nel 2005 venne tolta di produzione la C200 CGI dai mercati dove era prevista.Con questo nuovo assetto, la gamma rimase invariata fino al marzo del 2007, quando le versioni berlina cedettero il passo alla nuova generazione della Classe C, la W204. Le versioni station wagon rimasero in listino fino al dicembre dello stesso anno, per poi essere anch'esse rimpiazzate dalla familiare \"S204\".\nLa station wagon (S203).\nLa versione station wagon realizzata sulla base della W203 esord\u00ec all'inizio del 2001 al Salone di Detroit. La cornice di tale presentazione fu scelta appositamente per strizzare l'occhio alla clientela d'oltreoceano, da decenni un mercato strategico per la Casa tedesca. Dalla punta del muso fino al montante centrale, la carrozzeria \u00e8 in pratica la stessa della berlina. Nella zona posteriore, invece, si sviluppa la coda, disegnata in chiave sportiva e caratterizzato da un padiglione che tende ad abbassarsi, sostenuto dai due montanti posteriori, anch'essi piuttosto inclinati. Nonostante ci\u00f2, il vano bagagli non era poco capiente, anzi, risultava essere assai modulabile grazie alla possibilit\u00e0 di abbattere lo schienale, anche parzialmente, e di arrivare ad ottenere una capacit\u00e0 di carico che spaziava da 470 litri (con cinque posti disponibili) a 1.384 litri nella configurazione a soli due posti. A richiesta era possibile ottenere un vano di carico supplementare sotto il piano di carico principale, una sorta di doppio fondo. Ma in questo caso non si poteva avere la ruota di scorta, bens\u00ec un kit di riparazione pneumatici.Disponibile nelle stesse motorizzazioni della berlina, comprese anche le sportive griffate AMG, la vettura ottenne un gran successo di vendite, specie con i generosi ed assai elastici motori diesel. La sua produzione si interruppe nel dicembre del 2007, nove mesi dopo la berlina.\nRiepilogo caratteristiche.\nDi seguito vengono riportate le caratteristiche della principali versioni previste nella gamma \"W203\". I dati si riferiscono alle versioni berlina: le versioni station wagon (S203) si differenziavano per: la massa superiore di circa 50\u201360\u00a0kg; la velocit\u00e0 massima inferiore di circa 5\u00a0km/h; l'accelerazione da 0 a 100\u00a0km/h coperta in circa 3-4 decimi di secondo in pi\u00f9; i consumi medi pi\u00f9 alti di circa mezzo litro ogni 100\u00a0km; il prezzo pi\u00f9 alto di circa 1.800 Euro. I prezzi sono espressi in Euro e si riferiscono al livello di allestimento meno costoso, tranne che nelle versioni AMG, le quali erano disponibili in un unico allestimento.Infine, per precisione, le sigle di telaio delle versioni station wagon differiscono da quelle delle corrispondenti versioni berlina per la quarta cifra, che \u00e8 un 2 anzich\u00e9 uno 0. Cos\u00ec, per esempio, se la \"C240\" berlina aveva la sigla 203.061, la \"C240 SW\" aveva la sigla 203.261."}
{"id": "1307139", "revid": "1323825", "url": "https://it.wikipedia.org/wiki?curid=1307139", "title": "Mercedes-Benz W204", "text": "W204 \u00e8 la sigla di un'autovettura di tipo berlina prodotta dalla Mercedes-Benz dal 2007 al 2015, e corrisponde alla terza generazione della Classe C.\nStoria e profilo.\nContesto.\nLa genesi del modello che avrebbe preso il posto della Classe C W203, ormai in listino dal 2000, si \u00e8 sviluppata in un periodo delicato per il Gruppo DaimlerChrysler: la divisione statunitense, per intenderci quella inerente alla pi\u00f9 piccola delle Big Three di Detroit, dopo l'acquisizione da parte di Daimler inizi\u00f2 un lento declino e si resero necessarie misure drastiche che culminarono con il licenziamento di alcuni vertici Chrysler e con la cancellazione di un marchio storico come quello della Plymouth. Le perdite, nei primi anni di vita della DaimlerChrysler furono ingenti, anche con l'avvento al vertice della Chrysler di Dieter Zetsche. Fu cos\u00ec che qualche mese dopo si ebbe tra l'altro la risoluzione della partnership con Mitsubishi, dalla quale era scaturita un'auto di scarso successo come la Smart Forfour, la quale venne puntualmente cancellata dai listini. Tutti i marchi del gruppo tornarono a respirare, tutti tranne la Chrysler. Nel 2006 i vertici del gruppo, quando ormai era palese che la fusione aveva estremamente impoverito la divisione statunitense, stavano gi\u00e0 pensando di liberarsi della Chrysler, fatto che sarebbe poi avvenuto il 14 maggio 2007. La cessione di Chrysler a Cerberus non fu priva di polemiche, quando la Daimler venne accusata di poca trasparenza sulle reale condizioni di Chrysler (che era stata portata dalla gestione Daimler a livelli finanziari ancora peggiori da quelli conosciuti). Queste vicende resero ancora pi\u00f9 caldo il clima in cui venne concepita la Classe C, clima che torn\u00f2 alla quasi totale tranquillit\u00e0 solo dopo la rifondazione di Chrysler e l'acquisizione di questa da parte di Fiat per poi diventare Fiat Chrysler Automobiles. Un altro problema che l'intero organico della casa tedesca doveva affrontare era costituito dal fatto di dover eliminare tutti quei casi di problemi all'elettronica di gestione, che causava in certi casi dei veri e propri malfunzionamenti del propulsore. Nel giro di pochi anni la Daimler pass\u00f2 dal 1\u00ba posto al mondo per numero di vendite nel 2004 al 4\u00ba posto (considerando anche la vendita della divisione statunitense). Era comprensibile quindi che occorreva ridare credibilit\u00e0 allo stemma della stella a tre punte e riportare la produzione a volumi mondiali accettabili. La Classe C aveva quindi una grossa responsabilit\u00e0 sulle spalle, che da sola non riusc\u00ec a fronteggiare pur ottenendo negli anni un discreto successo commerciale.\nLe prime immagini non ufficiali cominciarono ad essere diffuse dalla stampa specializzata negli ultimi mesi del 2005, sia della berlina, sia della station wagon, sebbene fossero ancora ricostruzioni ipotetiche e fotoritocchi. Queste anticipazioni durarono anche per tutto il 2006. Le linee della vettura definitiva non erano ancora quelle ufficiali perch\u00e9 le prime fasi di progettazione della vettura furono esclusivamente di tipo \"digitale\", nel senso che per lungo tempo venne utilizzato un prototipo virtuale realizzato al computer e testato mediante una simulazione al computer. Nel 2007, furono finalmente svelate le immagini della vettura definitiva che differenziavano dalle anticipazioni soprattutto nella coda e nei particolari.\nDebutto.\nLa \"W204\" fu presentata ufficialmente al pubblico nel mese di marzo del 2007, al Salone di Ginevra: le vendite cominciarono inizialmente in quasi tutta Europa a partire dal 31 marzo, ma in breve tempo la commercializzazione venne estesa anche al Nordamerica.\nDesign ed interni.\nRispetto alla precedente generazione della Classe C, la W204 appare fin da principio caratterizzata da linee pi\u00f9 moderne ed aerodinamiche, con un miglior coefficiente di penetrazione aerodinamica, pari a 0.27. Da un punto di vista estetico il frontale, comune a tutte le versioni, differiva nel modello di punta denominato \"Avantgarde\" caratterizzato, come di consueto avviene per i modelli pi\u00f9 sportivi, da un \"look\" pi\u00f9 aggressivo. Nello specifico l'allestimento di punta rinuncia alla tradizionale stella a tre punte posta sul cofano in favore di un logo pi\u00f9 grande e vistoso, sistemato al centro della calandra trapezoidale, quest'ultima attraversata da tre barre cromate. Gli altri due livelli di allestimento, invece, denominati \"Classic\" ed \"Elegance\", presentano una calandra pi\u00f9 tradizionale, circondata da una spessa cornice cromata ed attraversata da tre listelli orizzontali pi\u00f9 sottili. Inoltre, in questo caso \u00e8 presente anche la stella a tre punte sopra il cofano motore. Invariato, indipendentemente dagli allestimenti, il disegno di tutto il resto della vettura. I gruppi ottici anteriori di forma trapezoidale sono stilisticamente vicini a quelli della W221, ma nello stesso tempo sono caratterizzati da un'angolatura sul lato superiore, simile a quella proposta fino a pochi anni prima sulle Opel Astra G. Il paraurti anteriore \u00e8 diviso in tre sezioni, rappresentate dai due alloggiamenti per i fendinebbia e dalla presa d'aria centrale. Al classico corpo vettura a tre volumi con linea di cintura alta e leggermente inclinata in avanti, fa da contrappunto la nervatura laterale volta a conferire maggior grinta alla vista d'insieme riscontrabile anche nella leggera bombatura dei parafanghi. La coda invece offre la vista di gruppi ottici dal disegno simile a quelli adottati l'anno prima dalla C216.\nL'abitacolo \u00e8 stato profondamente rinnovato rispetto al precedente modello: la plancia \u00e8 stata completamente ridisegnata e sulla W204 integra anche un alloggiamento per il nuovo display LCD a scomparsa che, se attivato, spunta dalla sommit\u00e0 della plancia stessa. Scendendo verso il tunnel centrale, \u00e8 presente una manopola simile a quella dell'iDrive proposto sulle BMW contemporanee. Il cruscotto \u00e8 a tre strumenti circolari. Il vano bagagli, della capacit\u00e0 di 475 litri.\nStruttura, meccanica e motorizzazioni.\nLa W204 \u00e8 stata progettata e realizzata su un pianale aggiornato dal passo allungato di 50\u00a0mm e dalle carreggiate anch'esse maggiorate (44\u00a0mm all'avantreno e 76 al retrotreno). Molti gli aggiornamenti volti ad aumentare la sicurezza e la stabilit\u00e0 su strada: oltre alle migliorie all'ESP e al sistema di assistenza alla frenata d'emergenza, sono state apportate anche migliorie di livello pi\u00f9 strutturale, come l'ottimizzazione nella distribuzione dei pesi, ottenuta arretrando ed abbassando il motore. Ci\u00f2 \u00e8 stato necessario anche perch\u00e9 la W204, a differenza delle precedenti generazioni, era stata voluta con un comportamento stradale pi\u00f9 sportivo, per continuare a rivaleggiare con avversarie quali BMW Serie 3, Audi A4 e Alfa Romeo 159. La scocca della \"W204\" \u00e8 stata realizzata per il 70% in acciaio altoresistenziale e per il restante 30% in lega di alluminio. Il risultato \u00e8 una struttura molto pi\u00f9 resistente alla torsione rispetto al precedente modello.\nSono state ottimizzate anche le sospensioni, che mantengono sempre gli stessi schemi della W203, MacPherson ad asse sterzante semivirtuale all'avantreno (doppio snodo) e multilink a 5 bracci per il retrotreno. Una novit\u00e0 \u00e8 rappresentata dal dispositivo Agility Control, mutuato dalla Classe S W221. Tale sistema, grazie alla regolazione continua del flusso d'olio all'interno degli ammortizzatori, riesce a costrastare il rollio in curva. Per quanto riguarda l'impianto frenante, sono stati introdotti nuovi dischi anteriori, sempre autoventilanti, ma del diametro di 295\u00a0mm all'avantreno e 300\u00a0mm al retrotreno.\nAl suo debutto, la W204 era disponibile in ben nove motorizzazioni:\nQuasi tutte le motorizzazioni erano accoppiate ad un cambio manuale a 6 marce: l'unica eccezione era rappresentata dalla \"C350 V6\", che montava un cambio automatico sequenziale a 7 rapporti.\nEvoluzione.\nLa produzione europea della W204 \u00e8 stata affidata agli stabilimenti di Brema e di Sindelfingen, inizialmente nella sola versione berlina a tre volumi ed a 4 porte. Durante la seconda met\u00e0 del 2007, la gamma si amplia con l'arrivo della versione \"4-Matic\", ossia con trazione integrale anzich\u00e9 posteriore e con cambio 7G-Tronic. La W204 4-Matic era disponibile unicamente nelle versioni \"C280 V6\", \"C350 V6\" e \"C320 CDI\", ed era prevista negli stessi livelli di allestimento delle versioni con trazione sull'asse posteriore.\nNel gennaio del 2008, il listino si arricchisce con l'arrivo della \"S204\", ossia della versione station wagon, la quale va a rimpiazzare la precedente giardinetta, fino a quel momento proposta in listino ancora su base \"W203\". Inoltre vengono proposte le versioni dotate di accorgimenti volti a ridurre consumi ed emissioni nocive. Tali versioni era disponibili solo con carrozzeria berlina e solo nelle motorizzazioni \"C180 Kompressor\" e \"C200 CDI\". La C180 Kompressor BlueEfficiency, per\u00f2, non monta il gi\u00e0 menzionato 1.8, ma una sua versione ridotta, ossia un 1.6 sovralimentato in grado di raggiungere le medesime prestazioni, ma con consumi inferiori. Tale versione non sar\u00e0 per\u00f2 subito disponibile in tutti i mercati. Sempre nel 2008, la \"C63 AMG\" arriva anche in quei mercati dove non era inizialmente prevista. Questo modello era disponibile anche con il pacchetto \"Performance\", che le consente di raggiungere i 280\u00a0km/h grazie alla ritaratura del limitatore di velocit\u00e0.\nNel 2009 si hanno altre novit\u00e0: la \"C220 CDI\" riceve un nuovo motore da 2143\u00a0cm\u00b3, in grado di erogare le stesse prestazioni, ma riducendo i consumi. Inoltre, vengono introdotte la \"C250 CGI\" (in sostituzione della \"C230\") e la \"C350 CGI\", che montano rispettivamente un 1.8 sovralimentato da 204\u00a0CV di potenza ed un V6 da 3.5 litri in grado di erogare 292\u00a0CV. Entrambi i motori trovano la loro principale caratteristica nell'iniezione diretta, che assicura anche in questo caso consumi pi\u00f9 ridotti ed emissioni pi\u00f9 contenute. Anch'essi, quindi, finiscono nella sottogamma BlueEfficiency. Alla stessa famiglia di versioni, va a far parte anche la \"C250 CDI\", derivata direttamente dalla \"C220 CDI\", equipaggiata con lo stesso nuovo motore, ma con potenza che sale a 204 CV. Infine, sempre nel 2009, la \"C280\" viene ridenominata in \"C300\", mentre la \"C320 CDI\" cambia il suo nome in \"C350 CDI\". Tra la fine del 2009 e l'inizio del 2010, a seconda dei mercati ove previsto, la \"C180 Kompressor BlueEfficiency\" viene tolta di produzione, sostituita dalla \"C180 CGI BlueEfficiency\", in pratica una \"C180 Kompressor\" in cui il motore da 1.8 litri con compressore viene alimentato ad iniezione diretta. Le prestazioni sono simili a quelle dei due modelli precedenti. Nel giro di pochi mesi, comunque, e pi\u00f9 precisamente entro la prima met\u00e0 del 2010, la \"C180 CGI\" viene proposta anche in quei mercati ove inizialmente non prevista.\nSempre tra la fine del 2009 e l'inizio del 2010, la \"C200 Kompressor\" viene sostituita dalla \"C200 CGI BlueEfficiency\", con pi\u00f9 generosa erogazione di coppia motrice rispetto alla precedente versione. Sempre nello stesso periodo la \"C350 CDI\" viene inclusa tra le versioni \"BlueEfficiency\", grazie ad alcuni ritocchi al motore che ne hanno innalzato la coppia massima da 510 a 540\u00a0Nm. Inoltre, il motore della \"C63 AMG Performance\" viene portato a 487\u00a0CV di potenza massima, ma solo per alcuni mercati. Durante il 2010, inoltre, la \"C200 Kompressor\" viene tolta di produzione, sostituita dalla \"C200 CGI\", in cui la sovralimentazione viene affidata ad un turbocompressore: le prestazioni rimangono simili, con un leggero aumento di coppia motrice. Nel 2010 viene infine proposta, esclusivamente per i mercati olandese ed austriaco, la \"C180 CDI\"', spinta da una versione depotenziata del 2.1 turbodiesel common rail da 2143\u00a0cm\u00b3, che in questo caso eroga 120\u00a0CV di potenza massima.\nNel gennaio 2011, al Salone di Detroit viene presentato il restyling di mezza et\u00e0 della serie 204: l'aggiornamento prevede esteriormente nuovi gruppi ottici anteriori simili alla Classe CL C216. Tali gruppi ottici integrano stavolta anche la tecnologia a led, cos\u00ec come quelli posteriori. Ridisegnato anche il paraurti anteriore, che integra anch'esso delle sottili luci a led a sviluppo orizzontale. Nell'abitacolo spicca il nuovo volante simile a quello gi\u00e0 montato sulla C218. Come contenuti, la W204 ha la possibilit\u00e0 di essere pi\u00f9 sicura grazie a nuovi dispositivi fino a quel momento presenti solo nei modelli di fascia superiore, come l'Attention Assist (che previene eventuali colpi di sonno o distrazioni al volante), il Distronic (per regolare automaticamente la distanza di sicurezza) ed il Blind Spot, che controlla gli angoli ciechi non visibili dal conducente in fase di parcheggio. L'intera gamma viene dotata del dispositivo Start/Stop. L'altra novit\u00e0 \u00e8 rappresentata dal V6 da 3.5 litri, ora esclusivamente ad iniezione diretta e con potenza salita da 292 a 306\u00a0CV. Il modello che lo monta, denominato sempre \"C350 CGI BlueEfficiency\", viene ora proposto anche con trazione integrale o anche con carrozzeria station wagon (una possibilit\u00e0 esclude per\u00f2 l'altra) L'arrivo di questo nuovo motore coincide con l'uscita di produzione dei modelli di pari cilindrata, ma alimentati ad iniezione indiretta. Esce di scena quindi la \"C350\" con propulsore da 272\u00a0CV.\nNel maggio del 2011, comincia la commercializzazione della \"C Coup\u00e9\", che va a sostituire la sfortunata CLC, rispetto alla quale propone una classica carrozzeria tre volumi a due porte in luogo della precedente configurazione a due volumi e mezzo.\nUn anno dopo, nell'aprile del 2012, la \"C180 CGI BlueEFFICIENCY\" viene sostituita dalla \"C180 CGI BlueEFFICIENCY\", che porta all'esordio sulla \"W204\" il nuovo motore 1.6 turbo da 156\u00a0CV gi\u00e0 montato sulla nuova Classe B. Quattro mesi dopo, la \"C180 CDI\" fino a quel momento prevista unicamente per i mercati dell'Austria e dei Paesi Bassi, si estende ai listini di molti altri Paesi europei, compreso quello italiano. Tale motorizzazione \u00e8 prevista anche nella versione con carrozzeria SW.\nNel 2013, presso il salone di Ginevra, la Mercedes-Benz ha presentato la nuova versione della C63 AMG, denominata Edition 507. Tale nome deriva dal fatto che il propulsore 6,3 litri V8, grazie all'adozione dei pistoni derivati dalla Mercedes-Benz SLS AMG, di nuove bielle e di un albero motore alleggerito ora \u00e8 in grado di produrre 507\u00a0CV di potenza con 610\u00a0Nm di coppia. Ci\u00f2 permette alla vettura di passare da 0 a 100\u00a0km/h in 4,2 secondi e di raggiungere la velocit\u00e0 massima, limitata elettronicamente, di 280\u00a0km/h. Esteticamente, sono stati adottati nuovi cerchi da 19', un nuovo spoiler anteriore e nuove appendici aerodinamiche. Tre mesi dopo si ha un'ulteriore novit\u00e0: la trazione integrale viene abbinata anche alla versione \"C220 CDI\", dando luogo alla \"C220 CDI 4Matic\".\nSono gli ultimi aggiornamenti alla gamma \"W204\", la quale a fine anno uscir\u00e0 di produzione, almeno per quanto riguarda la versione berlina. Nel gennaio del 2014 viene infatti presentata la nuova berlina W205 destinata a sostituirla. Ma la gamme \"W204\" continua a sopravvivere per diversi altri mesi nelle configurazioni SW e Coup\u00e9.\nLa versione Station Wagon (S204).\nLa versione station wagon \u00e8 comparsa nei listini a partire dal gennaio del 2008. La vettura, il cui codice di progetto \u00e8 \"S204\", era identica alla berlina fino a met\u00e0 fiancata, dopodich\u00e9 il padiglione e la coda sono stati ridisegnati in funzione del nuovo tipo di carrozzeria. In questo caso, la coda appare meno sfuggente rispetto a quella dei due precedenti modelli. Il disegno verticale della coda lascia chiaramente intendere l'obiettivo dei progettisti di ottenere una migliore capacit\u00e0 di carico del vano bagagli. I fari posteriori hanno un disegno simile a quello visto sulla berlina, mentre la zona posteriore della superficie vetrata laterale risulta pi\u00f9 frazionata rispetto alla berlina.\nAnche internamente, la \"S204\" ha le sue maggiori differenze nella zona posteriore, dove il vano bagagli ha una capacit\u00e0 di 485 litri in configurazione standard, appena 10 in pi\u00f9 rispetto alla berlina, ma che possono ampliarsi a 1500 abbattendo il divano posteriore.\nMeccanicamente non vi sono grosse differenze tra la berlina e la SW. La denominazione BlueEfficiency ha cominciato ad essere introdotta anche nelle SW solo a partire dal 2009, per\u00f2, non tutte le motorizzazioni erano previste. Infatti, la \"C180 Kompressor BlueEfficiency\", con motore sovralimentato da 1.6 litri, non era prevista nella gamma della SW, cos\u00ec come la \"C350 CGI BlueEfficiency\".\nIl restyling dei primi mesi del 2011 ha portato la tecnologia BlueEFFICIENCY anche per la \"C350 CGI SW\", che ha potuto usufruire del potente e relativamente parco motore V6 da 3.5 litri e 306\u00a0CV.\nLa \"S204\" \u00e8 uscita dai listini durante l'estate del 2014.\nLa C Coup\u00e9 (C204).\nLa versione coup\u00e9 della gamma W204 viene presentata al Salone di Ginevra del 2011: la sua commercializzazione viene avviata nel mese di giugno dello stesso anno. La vettura va a sostituire la CLC, rispetto alla quale propone diverse novit\u00e0, a cominciare dal corpo vettura, pi\u00f9 lungo di 13\u00a0cm e che si presenta come una classica coup\u00e9 a tre volumi e a due porte: non esiste quindi un grosso portellone bagagli, ma un classico sportello che non integra il lunotto. La silhouette appare pi\u00f9 filante grazie al ridisegnamento della zona centrale del corpo vettura e di quella posteriore. Una differenza poco visibile ma di fatto esistente che la distacca dalle altre coup\u00e9 Mercedes-Benz contemporanee sta nella presenza di un montante centrale, assente invece nella CL C216 e nella E Coup\u00e9. \u00c8 a quest'ultima che la C Coup\u00e9 va ad avvicinarsi maggiormente nella gamma distaccandosi quindi dal ruolo di coup\u00e9 compatta precedentemente assegnato al modello CLC e proponendosi piuttosto assieme alla E Coup\u00e9 stessa come seconda erede della vecchia CLK W209 oramai non pi\u00f9 in produzione.\nPianale e meccanica sono naturalmente ripresi dalla berlina e dalla SW, cos\u00ec come i motori. L'abitacolo riprende in gran parte quanto gi\u00e0 proposto su berlina e SW, con l'esclusione di alcune componenti, riprese invece dalla E Coup\u00e9. Pi\u00f9 in generale, \u00e8 stata data un'impronta leggermente pi\u00f9 sportiva al disegno di plancia e strumentazione, mentre \u00e8 stato introdotto un nuovo volante a tre razze. La C Coup\u00e9 viene proposta al suo debutto in cinque differenti motorizzazioni:\nMentre la \"C180\" e le due versioni diesel montano un cambio manuale a 6 marce, le altre due sono equipaggiate con il cambio automatico sequenziale \"7G-TRONIC\" a 7 rapporti.\nIn ogni caso, a un paio di mesi dal suo lancio viene posta in listino anche la versione AMG, spinta da un V8 da 6.2 litri e 457\u00a0CV, che salgono a 487 nel caso della variante Performance.\nDurante l'estate del 2011, poi, vengono diffuse le prime foto relative alla cosiddetta \"Black Series\". La \"C63 AMG Black Series\" \u00e8 stata poi svelata al pubblico al Salone di Francoforte dello stesso anno: il suo motore V8 da 6.2 litri \u00e8 pi\u00f9 affine con quello montato sulla SLS AMG, sebbene la base di partenza sia la stessa. I suoi 517\u00a0CV di potenza massima fanno della \"C63 AMG Black Series\" la pi\u00f9 potente Classe C di sempre. Questo modello \u00e8 sprovvisto di una divano posteriore e risulta quindi omologata per soli due posti. La sua presentazione avvenne nell'autunno 2011 al Salone di Francoforte, ma la sua commercializzazione \u00e8 iniziata all'inizio del 2012.\nNell'estate del 2014, con la scomparsa dai listini della station wagon e l'arrivo del nuovo modello, la \"C204\" rimane per ancora un anno la sola a rappresentare l'ormai vecchia serie 204 nella gamma Mercedes-Benz. Nell'estate del 2015 vengono svelate le immagini della nuova coup\u00e9 su base W205, che verr\u00e0 presentata al pubblico in occasione del Salone di Francoforte e che andr\u00e0 a sostituire la \"C204\".\nRiepilogo caratteristiche.\nDi seguito vengono riepilogate le principali versioni previste per la gamma \"W204\". "}
{"id": "1307141", "revid": "6923", "url": "https://it.wikipedia.org/wiki?curid=1307141", "title": "Mercedes W202", "text": ""}
{"id": "1307143", "revid": "6923", "url": "https://it.wikipedia.org/wiki?curid=1307143", "title": "Mercedes W203", "text": ""}
{"id": "1307144", "revid": "6923", "url": "https://it.wikipedia.org/wiki?curid=1307144", "title": "Mercedes W204", "text": ""}
{"id": "1307145", "revid": "466539", "url": "https://it.wikipedia.org/wiki?curid=1307145", "title": "Rari Nantes Bologna", "text": "La Rari Nantes Bologna \u00e8 la societ\u00e0 di pallanuoto pi\u00f9 antica di Bologna, che milita nel campionato italiano di pallanuoto maschile e femminile in varie categorie; \u00e8 stata fondata nel 1946.\nCategorie.\nLa Rari Nantes Bologna ha squadre che militano in diverse categorie:\nColori sociali.\nI colori sociali sono rosso e blu.\nCronistoria.\nFemminile\nMaschile\nPalmar\u00e8s.\nFemminile\nMaschile\nGiovanile"}
{"id": "1307151", "revid": "1372005", "url": "https://it.wikipedia.org/wiki?curid=1307151", "title": "Corrado di Lorena", "text": "Origine.\nCorrado era il figlio maschio secondogenito del \"rex romanorum\" e futuro imperatore del Sacro Romano Impero, Enrico IV, sia secondo gli \"Annales Diibodi\" (Cuonradus filius imperatoris), che secondo il \"Bernoldi Chronicon\" (\"Chonradus rex filius Heinrici\") e della prima moglie, Berta di Savoia, come ci viene confermato dagli \"Annales Diibodi\" (\"Bertha imperatrix\" quando ne ricordano la morte) e dall\"Annalista Saxo\", che ci conferma altres\u00ec che era figlia del conte di Savoia e conte d'Aosta e Moriana, Oddone di Savoia e della marchesa di Torino, Adelaide.&lt;br&gt;Enrico IV di Franconia, ancora secondo l\"Annalista Saxo\" (\"Heinrico inperatori filius quartus Heinricus\") era il quarto figlio (maschio primogenito) del \"rex romanorum\" ed imperatore del Sacro Romano Impero, Enrico III e di Agnese di Poitou.\nBiografia.\nCorrado nacque nell'abbazia di Hersfeld nel 1074, quando suo fratello maggiore Enrico, il maschio primogenito, era gi\u00e0 morto nell'agosto del 1071 (poco dopo la nascita), come viene ricordato dal padre in una donazione, anche in suffragio dell'anima del figlio, Enrico (\"filii nostri Heinrici\"), nel documento n\u00ba 474 dei \"Heinrici IV Diplomata\", datato 15 febbraio 1102.\nAll'et\u00e0 di circa due anni suo padre lo design\u00f2 come suo erede e a Goslar, nel Natale del 1075 i nobili che si trovavano presso Enrico IV gli giurarono fedelt\u00e0.\nL'anno seguente, dopo che nel febbraio 1076 era stato assassinato il duca della Bassa Lorena (Lotaringia), conte di Verdun, e margravio reggente di Toscana, Goffredo il Gobbo, come viene riportato dagli \"Lamberti Annales\", che suppongono che avvenne su mandato di Roberto I delle Fiandre, Corrado venne nominato duca della Bassa Lorena (Lotaringia), mentre all'erede designato, Goffredo di Buglione, venne concessa la marca di Anversa.&lt;br&gt;In quello stesso anno, all'et\u00e0 di appena due anni, Corrado divenne margravio di Torino e poi, assieme alla madre, Berta, accompagn\u00f2 il padre nel suo viaggio in Italia, attraversando il Colle del Moncenisio. Corrado venne affidato alle cure del vescovo Tedaldo di Milano, e rimase in Italia.\nNel 1087 venne eletto re coreggente di Germania ed incoronato ad Aquisgrana, il 30 maggio, cosa che lo rendeva ufficialmente erede di suo padre. Secondo lo storico, Georges Poull, nel suo libro \"La Maison souveraine et ducale de Bar (1994)\" (non consultato), Corrado allora rinunci\u00f2 al ducato della Bassa Lorena, che fu assegnato al legittimo erede Goffredo di Buglione.\nSotto l'influenza della marchesa Matilde di Canossa, Corrado nel 1093, si rivolt\u00f2 contro il padre che era in perenne conflitto con il papato. Subito dopo con l'appoggio di papa Urbano II, fu incoronato re d'Italia a Milano dall'arcivescovo Anselmo III, mentre suo padre si trovava bloccato a Verona. Secondo Landolfo Iuniore, cronista di Milano, venne incoronato anche a Monza, dove si trovava la Corona Ferrea; secondo lo storico tedesco, Hubert Houben, nel suo \"Roger II of Sicily: A Ruler Between East and West\", Corrado si autoincoron\u00f2.\nNel 1095, poco dopo il concilio di Piacenza, dimostr\u00f2 la propria lealt\u00e0 al papa Urbano II, offrendogli il giuramento di fedelt\u00e0 nell'incontro di Cremona e serv\u00ec come \"strator\", guidando personalmente il cavallo del papa a piedi come gesto di umilt\u00e0. In cambio, Urbano gli promise la corona imperiale. Sempre nello stesso anno, il papa aveva benedetto il suo matrimonio con Costanza di Sicilia, figlia del conte Ruggero I di Sicilia.\nSuo padre ritratt\u00f2 le proprie posizioni con il \"Reichstag\" di Magonza nell'aprile del 1098, deponendo Corrado e designando il suo figlio pi\u00f9 giovane Enrico come suo successore ed i principi tedeschi lo elessero re coreggente di Germania. Dopo questo, a Corrado riusc\u00ec estremamente difficile reggere ancora lo scettro del comando in Italia e, nel 1101 del resto, egli mor\u00ec, a soli ventisette anni, a Firenze. Egli fu sepolto nella chiesa di Santa Reparata, su cui oggi sorge il duomo di Santa Maria del Fiore.\nMatrimonio e discendenza.\nSecondo il \"Bernoldi Chronicon\", Corrado (\"Chonradus rex\"), a Pisa (\"in Tusciam Pisas\") spos\u00f2 la figlia del conte di Sicilia, Ruggero I (\"filiam Rogerii ducis de Sicilia\"), aggiungendo che era ancora molto giovane (\"adhuc admodum parvulam\") ed aveva una cospicua dote (\"cum inaudita pecunia\"). Il nome della figlia di Ruggero non viene fatto ma la maggior parte degli storici ritiene che fosse Costanza di Sicilia (1082 - post 1135), figlia di Ruggero I e della sua seconda moglie, Eremburga di Mortain, mentre, secondo Hubert Houben, fu Maximilla (\u2020 post 1137), figlia di Ruggero I e della sua terza moglie, Adelasia del Vasto.\nDalla moglie, Corrado non ebbe figli."}
{"id": "1307152", "revid": "128346", "url": "https://it.wikipedia.org/wiki?curid=1307152", "title": "Spelta", "text": ""}
{"id": "1307153", "revid": "110839411", "url": "https://it.wikipedia.org/wiki?curid=1307153", "title": "Lago di Sibolla", "text": "Il lago di Sibolla \u00e8 una piccola zona umida nel territorio del comune di Altopascio nella piana intorno a Lucca. A dispetto delle sue minuscole dimensioni (ha una superficie libera di appena 12000\u00a0m\u00b2), si tratta di una delle sfagnete pi\u00f9 meridionali del mondo, e rappresenta un'area del massimo interesse per le specie vegetali, appartenenti di norma ad areali assai pi\u00f9 settentrionali.\nAnticamente il lago era sicuramente pi\u00f9 esteso; numerose bonifiche ne hanno progressivamente ridotto le dimensioni, anche se non ne hanno decretato la scomparsa; bisogna per\u00f2 anche ricordare che l'acqua del lago \u00e8 originata da sorgenti sotterranee, non facili da bonificare.\nL'impianto di una linea aerea dell'alta tensione, come anche la sua prossimit\u00e0 ad aree industriali ed all'autostrada Firenze-Mare ne hanno messo a rischio la conservazione.\nLa riserva naturale lago di Sibolla.\nA seguito di una rinnovata coscienza protezionistica, la Provincia di Lucca ha provveduto nel 1996 ad istituire la riserva naturale del Lago di Sibolla, che comprende la superficie del lago e alcune aree adiacenti, per una superficie di 64 ettari.\nNell'ambito del progetto Natura 2000 \u00e8 stato riconosciuto anche come sito di interesse comunitario (SIC), per la sua ricchezza floristica.\u00c8 ad oggi una ZSC-ZPS IT5120018 Lago di Sibolla designata in base alla Direttiva \"Habitat\" n. 92/43/CEE, con D.M. 24/05/2016. \u00c8 affidato in gestione alla Regione Toscana, Direzione Ambiente ed Energia Settore Tutela della Natura e del Mare - Indirizzo sede centrale: Via di Novoli 26 - 50127 Firenze. "}
{"id": "1307154", "revid": "1573940", "url": "https://it.wikipedia.org/wiki?curid=1307154", "title": "Haliotis tuberculata", "text": "Haliotis tuberculata , comunemente conosciuto come orecchio di San Pietro o orecchio di mare, \u00e8 un mollusco gasteropode della famiglia Haliotidae, unica specie di questa famiglia presente nel Mar Mediterraneo.\nDescrizione.\nHa un paio di branchie, due atrii, due organi escretori. Ha una radula di tipo \"ripidoglosso\". Il piede del mollusco \u00e8 verde, largo e con abbondanti tentacoli.\nLa conchiglia si presenta di forma ovale, il bordo che presenta i fori tondeggiante, l'altro lineare, l'interno madreperlaceo, l'esterno bruno-rossastro, rugoso e costolato, con alcuni fori pi\u00f9 numerosi se l'esemplare \u00e8 vecchio. Fino a 10 centimetri, di solito sui 5.\nBiologia.\nAlimentazione.\nSi nutre principalmente di alghe, che vengono grattate tramite la radula. Specie attiva tipicamente di notte, in quanto sciafila.\nRiproduzione.\nLa riproduzione avviene all'inizio del periodo estivo.\nDistribuzione e habitat.\n\u00c8 diffuso in tutto il Mar Mediterraneo, soprattutto nell'infralitorale roccioso ricoperto da alghe, fino a 15 metri di profondit\u00e0.\nTassonomia.\nLa grande variabilit\u00e0 di questo mollusco port\u00f2 in passato ad individuarne varie sottospecie che oggi sono considerate delle rappresentazioni alternative di \"Haliotis tuberculata\". Fra queste le pi\u00f9 conosciute sono:"}
{"id": "1307155", "revid": "486946", "url": "https://it.wikipedia.org/wiki?curid=1307155", "title": "Orecchia di San Pietro", "text": ""}
{"id": "1307156", "revid": "486946", "url": "https://it.wikipedia.org/wiki?curid=1307156", "title": "Orecchia di mare", "text": ""}
{"id": "1307157", "revid": "29774", "url": "https://it.wikipedia.org/wiki?curid=1307157", "title": "Repubblica dello Zaire", "text": ""}
{"id": "1307161", "revid": "2024225", "url": "https://it.wikipedia.org/wiki?curid=1307161", "title": "Non stop (programma televisivo)", "text": "Non stop - Ballata senza manovratore \u00e8 stato un programma televisivo italiano di intrattenimento, trasmesso tra il 1977 e il 1979 sulla Rete 1 il gioved\u00ec in prima serata.\nProduzione.\nBallata senza manovratore.\n\"Non stop\" nacque nel primo periodo successivo alla Riforma RAI, un momento particolare nel quale gli autori televisivi si occupavano quasi esclusivamente di sperimentazione innovativa, sia nel linguaggio che nel \"format\". L'idea sostanziale, decisamente rivoluzionaria rispetto ai canoni tradizionali imposti dal variet\u00e0 sino ad allora, fu istituire un programma che non prevedesse la figura del conduttore/presentatore (ritenuto in passato fondamentale, anche per garantire coerenza ai contenuti trasmessi), lasciando completamente la scena a una sequenza ininterrotta e caotica di cabaret, musica e ballo, mantenendo comunque una certa continuit\u00e0 (da qui il sottotitolo apparentemente enigmatico \"ballata senza manovratore\").\nL'unit\u00e0 del contenitore (e del messaggio) veniva quindi garantita dalle esibizioni comiche, collegate da balletti o canzoni, dalle scenografie, sgargianti e aggressive sia dal punto di vista cromatico che cinetico (per sfruttare appieno, nel caso della seconda serie, il nuovo sistema a colori PAL) e da un ritmo incalzante, adeguato alle nuove abitudini del pubblico e dettate principalmente dall'introduzione del telecomando e del conseguente \"zapping\".\nQuesto tipo di format dar\u00e0 luogo a una serie illimitata di imitazioni, prima fra tutte quella del successivo \"Drive In\" di Antonio Ricci.\nDurante la prima serie, per rafforzare il concetto di \"staffetta\", viene introdotto un curioso e piccolo pupazzo simile, appunto, al \"testimone\" utilizzato nella corsa tradizionale. Tale oggetto viene passato di mano in mano agli artisti che si esibiscono in quel momento sullo schermo.\nNon stop, fucina di talenti.\nOltre al formato (forse per la prima volta un variet\u00e0 televisivo era progettato senza particolari riferimenti agli schemi tipici del teatro, ma anzi il ritmo e l'incedere erano pensati specificatamente per il \"media\" televisivo), il successo del programma fu dovuto anche alla presenza di un nutrito gruppo di giovani comici e cabarettisti in gran parte esordienti. Tra loro meritano di essere ricordati Marco Messeri, Carlo Verdone, Massimo Troisi, Enzo De Caro e Lello Arena (nel trio napoletano La Smorfia), I Gatti di Vicolo Miracoli, I Giancattivi (trio fiorentino comprendente Francesco Nuti, Athina Cenci e Alessandro Benvenuti), Zuzzurro e Gaspare. Nella prima stagione il fantasista Jack La Cayenne, consacrato il mangia-tazzine. Doveroso ricordare anche l'attore Ernst Thole (scomparso pochi anni dopo la sua partecipazione al programma), che con intelligenza e ironia interpretava il ruolo di un omosessuale. Non va poi dimenticata la cantante inglese Nancy Nova, che nella seconda stagione effettuava incursioni sul palcoscenico a met\u00e0 programma interpretando una canzone in una lingua inventata dal titolo \"Akiri non stop\".\nL'idea di realizzare un programma dedicato a nuovi talenti fu di Pippo Baudo, che la sugger\u00ec al dirigente Rai Bruno Voglino, il quale a sua volta incaric\u00f2 in un primo momento dell'ideazione della trasmissione l'autore Marcello Marchesi, ma la sua idea non piacque. In un secondo momento l'incarico venne affidato a Giancarlo Magalli che ne ide\u00f2 la formula definitiva e, assieme al giornalista appassionato di cabaret Mario Pogliotti, valut\u00f2 una serie di giovani esordienti, scoperti nei teatrini \"off\" sparsi per l'Italia, attingendo in modo uniforme da tutte le regioni. Per molti di loro fu l'inizio di una fortunatissima carriera. La regia venne affidata in un primo momento ad Antonio Moretti che, a un mese dall'ingresso in studio, rinunci\u00f2 e venne sostituito da Enzo Trapani che inser\u00ec come coautore il paroliere Alberto Testa.\nUn caos straordinario.\n\"Non Stop\" divenne subito una trasmissione \"cult\", assunta a modello di una nuova comicit\u00e0 e di un nuovo modo di fare televisione, come ebbe a dire Nino Formicola da esso derivarono i successivi \u2018La sberla\u2019 e \u2018Drive-In\u2019. Il merito va sicuramente agli autori, tra i quali spicca il regista Enzo Trapani, coadiuvati - per quello che riguarda i testi - da un promettente Giancarlo Magalli.\nDal punto di vista dei contenuti, oltre alla straordinaria abilit\u00e0 di tutti i comici selezionati, si devono ricordare alcune felici intuizioni surreali, come i \"comizi\" completamente inventati da Corrado Lojacono, la mimica facciale di Jack La Cayenne (che nella sigla d'apertura si mette in bocca una tazza da cappuccino o una brioche intera), un simpatico Mangiafuoco interpretato da Osiride Pevarello, i tre pompieri clowneschi (uno sovrappeso, un nano e uno smilzo, divenuti nel tempo simbolo della trasmissione) e il coro operistico che intona il \"Va, pensiero\".\nIl tutto si svolgeva in ambienti coloratissimi, nei quali regnava sovrana un'allegra anarchia con tutti i personaggi posti al medesimo livello (mancando una figura gerarchicamente superiore, come appunto il conduttore). \"Non stop\", da questo punto di vista, assieme ad altre trasmissioni dei tardi anni settanta (come \"Stryx\"; \"Odeon. Tutto quanto fa spettacolo\" o \"L'altra domenica\") rappresent\u00f2 efficacemente e compiutamente l'epoca rivoluzionaria e innovativa in cui \u00e8 stata concepita.\nOspiti.\nOspite di una puntata fu un giovanissimo Pino Daniele. Tra gli ospiti dei momenti musicali si devono ricordare Paolo Zavallone, i jazzisti Tony Scott e gli ospiti fissi Franco Cerri, Nicola Arigliano (nei panni di un rude cowboy) e la cantante indiana Asha Puthli.\nSigle.\nLa sigla della prima stagione della trasmissione venne scritta da Paolo Zavallone, in arte El Pasador, che la pubblic\u00f2 nel 45 giri \"Non Stop\" su etichetta New Polaris nel 1977. Per la seconda stagione la sigla di testa veniva invece cantata da Nancy Nova, che la pubblic\u00f2 come singolo d'esordio con il titolo \"Akiri Non Stop\" per l'etichetta discografica Derby nel 1978. Ne segu\u00ec anche un album, con il medesimo titolo \"Akiri Non Stop\", sempre del 1978. Sigla di coda della seconda stagione della trasmissione era invece \"Spaccotutto\", cantata da Stefania Rotolo e pubblicata nel 45 giri \"Spaccotutto/L'amore \u00e8 nell'aria\" nello stesso anno dalla RCA Original Cast. Sempre nel 1978 venne inoltre pubblicato l'album \"Non Stop\" dall'etichetta discografica CGD, in formato LP e musicassetta, contenente, oltre alle due sigle cantate da Nancy Nova e Stefania Rotolo, vari sketch tratti dalla seconda stagione della trasmissione."}
{"id": "1307164", "revid": "638792", "url": "https://it.wikipedia.org/wiki?curid=1307164", "title": "Protocultura (Macross)", "text": "Protocultura \u00e8 un termine usato nella serie televisiva animata di fantascienza \"Macross\", e nella serie \"Robotech\", ottenuta fondendo, in un'unica serie di 85 puntate, tre diversi anime, in alcun modo correlati fra loro, di cui la prima \u00e8 \"Macross\" e la seconda \u00e8 \"Ch\u014djik\u016b kidan Southern Cross\".\nMacross.\nNell'universo narrativo di \"Macross\" (che comprende l'anime divenuto il primo arco narrativo di \"Robotech\") protocultura \u00e8 un termine che indica una razza primordiale, che ha abitato la galassia alcuni milioni di anni prima dell'epoca in cui \u00e8 ambientata la serie, responsabile della creazione diretta o indiretta degli esseri umani, degli Zentradi (da loro creati come soldati) e di altre razze come i \"Proto-Devil\" comparsi in Macross 7. Questa civilt\u00e0 si \u00e8 poi autodistrutta a causa di una lunghissima guerra civile, lasciando alcune tracce della sua esistenza in diversi pianeti.\nIn Robotech.\nNell'universo immaginario iniziato con \"Ch\u014djik\u016b kidan Southern Cross\" (anime che costituisce la seconda stagione di \"Robotech\") protocultura \u00e8 un termine utilizzato da diverse popolazioni aliene (Zentradi, Meltradi, Signori di Robotech) per definire una particolare attivit\u00e0 energetica ideata e perfezionata dal primo Signore, Zhor.\nIn una delle sue esplorazioni spaziali, Zhor ha sottratto ad un'altra razza aliena, gli Invid, ed alla loro regina-madre (la Invid Regis), un particolare tipo di coltura biologica produttrice di energia, chiamato Fiore della Vita. Da questo furto inizia il conflitto interstellare di Robotech.\nLavorando sui Fiori, Zhor perfeziona la Protocultura, ricavandone il cosiddetto \"Fluido Primario\", liquido utilizzato sia per l'alimentazione dei motori a piega che per la clonazione degli Zentradi.\nVittima di un complotto sul pianeta Tirol ordito dai suoi compatrioti che ora si fanno chiamare Signori di Robotech, Zhor d\u00e0 il via ad una piccola ribellione, sottraendo ai tiranni la matrice originaria della Protocultura e nascondendola all'interno della sua astronave (la stessa che poi, pilotata da un manipolo di Zentradi a lui fedeli, si schianta sulla Terra)."}
{"id": "1307167", "revid": "831312", "url": "https://it.wikipedia.org/wiki?curid=1307167", "title": "Centro Sportivo del Plebiscito Padova", "text": "Il Centro Sportivo del Plebiscito Padova \u00e8 la principale squadra di pallanuoto della citt\u00e0 di Padova sia in campo maschile che in campo femminile. I colori sociali sono il bianco ed il rosso.\nSquadra Femminile.\nStoria.\nLa formazione femminile milita nel campionato di serie A1, \u00e8 una delle societ\u00e0 nel panorama nazionale che vanta una squadra formata da molte atlete provenienti dal settore giovanile, che ha portato negli anni a diversi successi in ambito nazionale.\nStagione 2013-2014.\nNella stagione 2013-2014, la squadra accede ai play-off della serie A1 classificandosi al quarto posto nella regular season. In semifinale le padovane sconfiggono le favorite dell'Orizzonte Catania e perdono poi la finale contro Imperia, laureandosi comunque vicecampioni d'Italia.\nStagione 2014-2015.\nL'8 marzo 2015, il Plebiscito conquista per la prima volta nella sua storia la Coppa Italia, battendo il Messina. Dopo aver dominato la regular season, il 18 maggio dello stesso anno si aggiudica anche il campionato italiano, sconfiggendo 3 partite a 0 in finale play-off le campionesse uscenti della Rari Nantes Imperia. Le liguri battono invece le padovane per 8-7 nella finale di Coppa LEN, il secondo trofeo pi\u00f9 importante per club a livello europeo. Il Plebiscito si ferma invece ai quarti della LEN Euro League Women, massimo trofeo continentale per club, venendo sconfitto sia all'andata che al ritorno dalle ungheresi dell'\u00dajpest.\nStagione 2015-2016.\nLe padovane si ripetono nel campionato successivo; chiusa la regular season con 11 punti di vantaggio sul Messina secondo e 20 sulla Rari Nantes Bogliasco terza, si aggiudicano il secondo scudetto sconfiggendo nella finale dei play off in gara unica le padrone di casa messinesi per 6-4. In Coppa Italia si devono invece accontentare del terzo posto. A fine stagione, le atlete del Plebiscito Elisa Queirolo e Laura Teani partecipano con l'Italia alle Olimpiadi di Rio de Janeiro, dove si aggiudicano la medaglia d'argento.\nStagione 2016-2017.\nLa doppietta Coppa Italia e Campionato riesce di nuovo al Plebiscito nel 2016-2017. Il 1\u00ba aprile vince la Coppa battendo in finale il Messina 14-5. Il terzo scudetto consecutivo arriva dopo aver nuovamente dominato la stagione regolare. Il 3 maggio 2017 le padovane sconfiggono 7-5 il Catania a Rapallo in gara unica valida per il titolo.\nIn questa stagione la squadra si comporta bene anche in campo europeo. Nella LEN Euro League Women viene estromessa ai quarti di finale dopo aver pareggiato 10-10 fuori casa e 8-8 in casa al ritorno contro le greche dell'Olympiacos Pireo, che passano il turno ai rigori trasformandone 3 contro i 2 delle padovane. Il Plebiscito viene quindi sconfitto in finale di Coppa LEN dalle ungheresi dell'\u00dajpest, che si impongono 7-6 nella gara unica di finale disputata a Budapest.\nSquadra Maschile.\nStoria.\nLa squadra maschile milita attualmente nel campionato italiano di pallanuoto di Serie A2 ed \u00e8 stata fondata nel 1984. Come nelle stagioni precedenti, \u00e8 una delle poche societ\u00e0 italiane formate da 15 sedicesimi della rosa da padovani, provenienti dal settore giovanile."}
{"id": "1307168", "revid": "3732", "url": "https://it.wikipedia.org/wiki?curid=1307168", "title": "Il Secolo (quotidiano)", "text": "Il Secolo \u00e8 stato un quotidiano pubblicato in Italia e fondato nel 1866 a Milano. Di orientamento \"democratico\", fu il giornale pi\u00f9 venduto in Italia a cavallo tra XIX secolo e XX secolo.\n\"Il Secolo\" fu, in Italia, il primo quotidiano moderno: a differenza dei fogli suoi contemporanei, che contavano sull'adesione politica dei propri lettori, il quotidiano si rivolse indistintamente a un pubblico popolare. Punt\u00f2 tutto sulla fattura delle notizie, cercando di distinguersi per la tempestivit\u00e0 dei servizi di cronaca.\nStoria.\nFondazione.\n\"Il Secolo\" nacque in tempo per coprire gli avvenimenti della Terza guerra d'indipendenza: il primo numero del quotidiano usc\u00ec il 5 maggio 1866 ad un costo di 5 centesimi (un soldo); la pagina era divisa in cinque colonne e la foliazione constava delle tradizionali quattro pagine. Sede e redazione erano in via Pasquirolo. Nel presentarsi, il giornale offriva questa promessa di fedelt\u00e0 al lettore:\nIl giornale veniva stampato dall'editore Edoardo Sonzogno, che ne era gerente e amministratore responsabile. La base finanziaria fu fornita dal banchiere Luigi Israele Pisa (1813-1895), in qualit\u00e0 di contitolare dell'istituto di credito Banca Zaccaria Pisa e amico personale di Edoardo Sonzogno.\nAscesa.\nIl primo direttore fu Eugenio Ferro. Il Secolo nacque come giornale moderato. Nei primi tempi stent\u00f2 a decollare. Fu l'editore Sonzogno ad imprimere una svolta verso un target popolare. Conoscitore della stampa francese, prese a modello \u00abLe Petit Journal\u00bb, fondato pochi anni prima a Parigi: un quotidiano dal formato ridotto, ed a prezzo contenuto, che dava spazio ai \"fatti diversi\" e al romanzo d'appendice e non aveva appartenenze politiche. Sonzogno decise la pubblicazione, su ogni numero, di due [romanzi d'appendice. Inoltre promosse, primo giornale a Milano, le sottoscrizioni a premi. Nei suoi primi anni il quotidiano vendette 6.000 copie di media, un numero ancora distante dai principali quotidiani della citt\u00e0.\n\u00abIl Secolo\u00bb cominci\u00f2 a distinguersi nel panorama della stampa milanese a partire dal 1869 con la direzione di Ernesto Teodoro Moneta. Profondo conoscitore della stampa francese, Moneta fu il primo a mandare i propri cronisti nelle strade, e nei luoghi strategici della vita cittadina, a reperire informazioni di prima mano; le notizie poi venivano elaborate al giornale. Moneta import\u00f2 da Parigi anche l'idea di pubblicare fotografie e illustrazioni sulla prima pagina. Un'altra innovazione basata sul modello francese fu la carica di \"amministratore in capo\" al posto del ragioniere. La complessit\u00e0 del lavoro in un giornale richiedeva una carica che comprendesse mansioni organizzative, oltre che contabili. Il primo amministratore in capo nominato da Moneta fu Enrico Reggiani. La redazione fu rafforzata: Sonzogno e Moneta assunsero come capo cronista Carlo Romussi, giovane avvocato. Romussi ricevette il compito di inviare tutti i giorni i suoi cronisti in municipio, alla polizia e all'ospedale. Nel 1871 venne assunto anche Eugenio Torelli Viollier, che peraltro rimase solo un anno.\nIl buon andamento del quotidiano spinse l'editore ad investire in nuovi macchinari: Sonzogno acquist\u00f2, primo in Italia, una macchina \"a carta perpetua\" che era in grado di fornire 250 esemplari al minuto. \u00abIl Secolo\u00bb, stampato in 24.000 copie, divenne in pochi anni il quotidiano pi\u00f9 venduto del Nord Italia. Nel maggio 1875 Sonzogno fece assorbire nel \u00abSecolo\u00bb un prestigioso foglio cittadino, la \u00abGazzetta di Milano\u00bb, fondata nel 1816; nello stesso anno cominci\u00f2 a gestire in proprio la pubblicit\u00e0: fu il primo quotidiano italiano a prendere questa iniziativa.\nNel 1876 il Ministero dell'Interno autorizz\u00f2 l'uso da parte dei privati del telegrafo (prima riservato alle Poste e alle agenzie, tutte controllate dallo Stato). \u00abIl Secolo\u00bb fu il primo giornale ad investire nella nuova tecnologia. Moneta introdusse il \"servizio telegrafico particolare\", con il quale il suo quotidiano sfrutt\u00f2 il mezzo per il reperimento di notizie economiche. Trov\u00f2 collaboratori bene informati (gli uomini d'affari erano i pi\u00f9 avidi collettori di notizie) ed a loro affid\u00f2 il compito di inviare tempestivamente in redazione ogni informazione interessante via telegrafo. In questo modo \u00abIl Secolo\u00bb riusc\u00ec a battere sistematicamente sul tempo la concorrenza, che si affidava ancora a dispacci d'agenzia o a notizie riprese da altri giornali. In quel 1876, anno di svolta nella politica italiana, la diffusione tocc\u00f2 i 30.000 numeri, facendo del \u00abSecolo\u00bb uno dei pi\u00f9 autorevoli quotidiani del Paese. Il giornale si schier\u00f2 sul versante della sinistra democratico-repubblicana, di cui divenne il punto di riferimento nazionale.\nIl primo quotidiano italiano.\nIl 3 giugno 1882 l'edizione straordinaria per la morte di Giuseppe Garibaldi tocc\u00f2 le 100.000 copie di tiratura. Fu la prima volta, non solo per \u00abIl Secolo\u00bb, ma per tutto il giornalismo italiano. Nel 1883 il quotidiano dichiar\u00f2 una tiratura media di 100.000 copie giornaliere. I guadagni derivanti dalla pubblicit\u00e0 raggiunsero vette mai toccate prima da un quotidiano in Italia: l'incasso della sola pagina di avvisi pubblicitari ammontava a oltre 100.000 lire. L'editore Sonzogno decise di attivare una sinergia tra il giornale e la casa editrice: quando il romanzo d'appendice concludeva le sue puntate sul Secolo, diventava un libro pubblicato da Sonzogno.\nNel 1885 \u00abIl Secolo\u00bb riceveva un servizio telegrafico quotidiano da Roma e Napoli (quando un telegramma normale costava ben 20 lire) ed aveva corrispondenti in tutte le principali capitali europee. Abbandonate le vecchie rotative a vapore e a doppia reazione, in tipografia furono installate macchine rotative moderne con motori a gas da 15.000 copie l'ora, che consentirono anche un aumento della foliazione. Il giornale aveva assunto le dimensioni di una grossa impresa editoriale: assieme al quotidiano veniva pubblicata \u00abLa Settimana Illustrata\u00bb. Per gli abbonati venivano sorteggiati ogni anno ricchi premi.\nNel 1887 venne lanciata una grande iniziativa editoriale: \"Le Cento citt\u00e0 d'Italia\", un'opera a fascicoli in pi\u00f9 volumi, in uscita ogni mese, in abbinamento col quotidiano. Le uscite si protrassero ininterrottamente per 15 anni, fino al 1902 per un totale di 192 numeri. Ogni fascicolo costava 10 centesimi (gratis per gli abbonati). Pur avendo un intento ed uno stile divulgativi, la collana si avvalse anche di scrittori del calibro di Cesare Cant\u00f9 e Grazia Deledda, oltre a uno stuolo di esperti locali. \nIl 10-11 febbraio 1893, in occasione della prima del \"Falstaff\" di Giuseppe Verdi alla Scala di Milano, usc\u00ec un'edizione speciale del \u00abSecolo\u00bb dedicata interamente all'avvenimento.\nNel 1895 il primato del \"Secolo\" fu messo in discussione per la prima volta: il supplemento sportivo del rivale \"Corriere della Sera\" (\"La Bicicletta\") nato due anni prima raggiunse le 25.000 copie di tiratura. Sul settore sportivo, in rapida ascesa in Italia, il primo quotidiano italiano scopr\u00ec di essere in ritardo. Var\u00f2 un settimanale concorrente: \"Il Ciclista\", diretto da Eliso Rivera. Nello stesso anno sul \"Supplemento\" del Secolo apparve la \"Lettera agli onesti di tutti i partiti\" (datata 15 giugno) di Felice Cavallotti, in cui il deputato radicale accus\u00f2 il primo ministro Francesco Crispi di corruzione e concussione.\nI primi anni del Novecento.\nNel gennaio 1896 Moneta lasci\u00f2 la direzione a Romussi. La tiratura del quotidiano in quel periodo era stabilmente sopra le 100.000 copie: il \u00abSecolo\u00bb era il pi\u00f9 importante giornale italiano. Vi collaboravano personalit\u00e0 del calibro di Vilfredo Pareto, Edoardo Giretti, Maffeo Pantaleoni, Vincenzo Ferrero.\nNel 1898 il giovane Mario Borsa sostitu\u00ec Paolo Valera come corrispondente da Londra. Quell'anno \u00abIl Secolo\u00bb, nonostante fosse collocato su posizioni filo-governative (la Sinistra era al potere dal 1876), incorse nella repressione del governo: il giornale fu accusato di aver fomentato la rivolta che sfoci\u00f2 nei tumulti del 6-9 maggio repressi dal generale Bava Beccaris (circa cento morti e pi\u00f9 di 400 feriti), il direttore Romussi fu arrestato e le pubblicazioni furono sospese. Il Secolo rimase chiuso per pi\u00f9 di tre mesi. Bava Beccaris respinse tutte le richieste di sospensiva; Riccardo Sonzogno dovette rivolgersi a Giovanni Giolitti per ottenere che il quotidiano tornasse nelle edicole. Nel frattempo fu richiamato alla direzione Ernesto Teodoro Moneta, che rimase fino alla liberazione di Carlo Romussi.\nIl 1\u00ba settembre 1898 \u00abIl Secolo\u00bb riprese le pubblicazioni; per l'occasione Sonzogno organizz\u00f2 una grande manifestazione pubblica a Milano. Quel giorno vennero stampate 400.000 copie, che andarono tutte esaurite. Nel 1900 il quotidiano manteneva una salda la posizione di leader con una tiratura media di 115.000 copie.\nIl peso politico del quotidiano per\u00f2 era in calo. Il rivale concittadino \u00abCorriere della Sera\u00bb si avvicinava sempre di pi\u00f9, anno dopo anno, finch\u00e9 nel 1906 avvenne il sorpasso. \u00abIl Secolo\u00bb attribu\u00ec lo smacco ad un provvedimento emanato quell'anno dal ministero delle Finanze, che vietava di abbinare le lotterie a premi alle campagne di abbonamento dei giornali. La modalit\u00e0 era in uso da parte di molte testate per fidelizzare i propri lettori. Per attirare sempre nuove sottoscrizioni, il \u00abSecolo\u00bb era arrivato a mettere in palio persino appartamenti in localit\u00e0 di villeggiatura. Il \u00abCorriere\u00bb invece aveva deciso di non seguire il concorrente in questo tipo di promozione.\nLa carta che gioc\u00f2 Romussi fu di sostenere Giovanni Giolitti. Durante i tre ministeri (1903-1914) guidati dal politico piemontese, \u00abIl Secolo\u00bb si costru\u00ec il ruolo di autorevole mediatore tra il proprio lettorato, costituito per gran parte dalle classi lavoratrici, ed il governo. La firma di punta del quotidiano durante l'Et\u00e0 giolittiana fu quella di Leonida Bissolati: le posizioni assunte dal quotidiano in politica estera furono direttamente ispirate dal leader socialista riformista. Il Secolo si schier\u00f2 contro l'attacco italiano alla Libia.\nNonostante ci\u00f2 le vendite continuarono a soffrire: nell'agosto 1909 erano cadute a 70.000. \u00abIl Secolo\u00bb era stato superato anche dalla \u00abStampa\u00bb di Torino. A novembre Edoardo Sonzogno decise di vendere il quotidiano al gruppo editoriale controllato dall'ingegnere Giuseppe Pontremoli e dalla banca milanese \u00abZaccaria Pisa\u00bb (rappresentata da Luigi Della Torre) che editava anche \"Il Mattino\". Gli acquirenti costituirono la nuova \u201cSociet\u00e0 editrice del Secolo\u201d (societ\u00e0 in accomandita semplice con Pontremoli come gerente). Il passaggio di propriet\u00e0 fu concordato al prezzo di 1.200.000 lire. Carlo Romussi fu sostituito da Edoardo Pantano, mazziniano, dal 1886 deputato di area radicale. Il giornale, quindi, conserv\u00f2 la stessa linea politica.\nNell'ottobre 1910 divenne caporedattore il giovane e dinamico Mario Borsa, fino ad allora corrispondente da Londra. Borsa affianc\u00f2 il direttore nella fattura del giornale. Nel 1911 Giuseppe Pontremoli conged\u00f2 Pantano e rilev\u00f2 anche la direzione del quotidiano. \u00abIl Secolo\u00bb era stato fino ad allora identificato come giornale democratico-radicale con un bacino di lettori ben definito. Pontremoli consider\u00f2 questa prospettiva perdente e indic\u00f2 la nuova linea: bisognava intercettare nuovi lettori. Si trattava innanzitutto di toglierli al principale concorrente, il \u00abCorriere della Sera\u00bb.\nPontremoli e Della Torre investirono nell'ammodernamento degli impianti ed acquistarono una nuova sede in Corso di Porta Nuova. Per utilizzare al massimo la capacit\u00e0 produttiva delle rotative, nel 1912 furono lanciati una serie di supplementi (\u201cIl Secolo delle Signore\u201d, \u201cIl giornalino della domenica\u201d). La Terza pagina si arricch\u00ec delle firme di Antonio Borgese, Roberto Bracco, Luigi Capuana, Federico De Roberto e Antonio Panzini.\nTra 1914 e 1915 il \u00abSecolo\u00bb si schier\u00f2 sul fronte interventista. Il giornale decise di formare una rete di corrispondenti di guerra: Luigi Campolonghi a Parigi, Gastone Chiesa a Londra, Mario Mariani in Germania e Rino Alessi e Raffaele Garinei a Udine, presso il Comando Supremo delle Forze armate. Comparve sul giornale la firma del deputato socialista Cesare Battisti, che si batt\u00e9 per \u00abl'ultima guerra del Risorgimento\u00bb. L'Italia entr\u00f2 in guerra il 23 maggio 1915. Capo del servizio estero del Secolo per tutta la durata della guerra fu Carlo Russo. L'entrata dell'Italia nella Prima guerra mondiale provoc\u00f2 un immediato aumento delle vendite di tutti i giornali. Nel periodo bellico \u00abIl Secolo\u00bb torn\u00f2 ad essere il secondo quotidiano in Italia, con una diffusione media di 235.000 copie giornaliere.\nNel 1918 Leonida Bissolati entr\u00f2 nel Comitato parlamentare incaricato di formulare proposte per un accordo con la Jugoslavia volto a salvaguardare l'italianit\u00e0 di Fiume e della Dalmazia. Bissolati in quel momento era ministro del Governo Boselli. Il Secolo si erse a portavoce delle proposte di Bissolati. Il fallimento dell'accordo si ripercosse sul quotidiano, causando una perdita della sua credibilit\u00e0. Mario Borsa torn\u00f2 a fare l'inviato; fu sostituito nella carica di redattore capo da Pio Schinetti.\nAnni Venti: il declino.\nDal 1917 al febbraio 1920 fu attiva la \u201cSociet\u00e0 Editoriale Italiana\u201d, nella quale Della Torre e Pontremoli riordinarono le loro attivit\u00e0 editoriali. Nel febbraio 1920 il sodalizio si sciolse; per poter proseguire, Della Torre chiese nuovi finanziamenti alle banche. Un anno dopo ottenne l'aiuto della Banca Commerciale Italiana. In conseguenza del cambiamento societario, nel settembre 1921 fu chiamato alla direzione del \u00abSecolo\u00bb Mario Missiroli, gi\u00e0 direttore del quotidiano bolognese \"Il Resto del Carlino\". Oltre a condannare l'estremismo di sinistra e la sua tentazione di costituire dei \"soviet\" nella penisola, il nuovo direttore pubblic\u00f2 una serie di articoli che indagavano a fondo sul movimento fascista e sulle sue le radici. In un suo articolo, Missiroli defin\u00ec i fascisti \u00abschiavisti agrari\u00bb, provocando una vasta eco sulla stampa nazionale e causando la reazione risentita di Benito Mussolini. Nell'ottobre 1922 Mussolini divent\u00f2 capo del governo. La direzione di Missiroli al \"Secolo\" ebbe da quel momento i giorni contati. \nInfatti, nella primavera del 1923 una cordata di industriali lombardi guidata dal consigliere delegato della Edison, l'ingegnere Giacinto Motta, e che comprendeva, tra gli altri, Arnoldo Mondadori e Senatore Borletti (proprietario dei magazzini La Rinascente), assunsero il controllo della societ\u00e0 editrice. Il prezzo pattuito fu di otto milioni di lire. Borletti divenne il proprietario del quotidiano. A luglio ebbe termine la direzione di Missiroli, sostituito da Giuseppe Bevione, un giornalista gi\u00e0 vicino agli ambienti del disciolto Partito Nazionalista Italiano. Uscirono dal quotidiano molte firme note ai lettori, tra cui: Mario Borsa, Guglielmo Ferrero, Carlo Russo e Pio Schinetti. Il 18 luglio 1923 Il Secolo pubblic\u00f2 il loro \"Commiato\" (firmato dal Ferrero):\nLa nuova linea editoriale fiancheggi\u00f2 incondizionatamente il governo Mussolini. Il nuovo direttore, Giuseppe Bevione, pens\u00f2 di sfruttare tale posizione a detrimento del diretto concorrente, il \"Corriere della Sera\", che nel giugno 1924 (delitto Matteotti) si era collocato decisamente all'opposizione. Furono potenziate le cinque riviste che affiancavano il quotidiano: \"Il Secolo Illustrato\", \"Il Secolo XX\" (era stato rilevato dalla Treves nel 1914), \"La Donna\", \"Comoedia\" e \"Novella\" (le ultime due acquistate nel 1923). Esse erano schierate contro gli inserti e supplementi del \"Corriere della Sera\". Ma l'operazione non riusc\u00ec. Nel 1924 fu preventivata una perdita d'esercizio di un milione di lire. \nNel 1925 la tiratura del \"Secolo\" continu\u00f2 a mantenersi sotto le 110.000 copie; le riviste segnarono il passo. Un aiuto insperato a Bevione arriv\u00f2 in novembre quando, sfruttando un cavillo giuridico, i fratelli Albertini furono estromessi dalla propriet\u00e0 del \"Corriere della Sera\". \"Il Secolo\" prov\u00f2 a soffiare al giornale concorrente le firme pi\u00f9 prestigiose. Accettarono la proposta Massimo Bontempelli e Grazia Deledda. Gli elzeviri dei due intellettuali sul quotidiano di Corso di Porta Nuova furono molto ben ricompensati; ma ci\u00f2 non serv\u00ec a risollevare le sorti del giornale.\nIl 30 marzo 1927 Mondadori cedette le sue quote; Borletti e gli altri azionisti, rimasti con una propriet\u00e0 fortemente indebitata, decisero di vendere l'intero giornale, giornalisti compresi, al quotidiano \"La Sera\", giornale politico-finanziario del pomeriggio fondato a Milano il 20 ottobre 1892. Le riviste invece furono cedute ad Angelo Rizzoli (\"Il Secolo Illustrato\" continu\u00f2 ad uscire fino al 1938; \"Il Secolo XX\" visse fino al 1933). All'inizio degli anni trenta entr\u00f2 nella propriet\u00e0 la Societ\u00e0 Anonima Milanese Editrice (SAME), presieduta da Arnaldo Mussolini.\nLe pubblicazioni proseguirono con la testata La Sera-Il Secolo fino al 25 aprile 1945. In quella data tutti i giornali milanesi furono sospesi dal CLN per la loro compromissione con la Repubblica sociale. \"La Sera-Il Secolo\" non riprese le pubblicazioni.\nIl 16 febbraio 1946 usc\u00ec a Milano il Secolo Nuovo. Gazzetta di Milano. Il quotidiano cess\u00f2 le pubblicazioni entro l'anno."}
{"id": "1307169", "revid": "339392", "url": "https://it.wikipedia.org/wiki?curid=1307169", "title": "Plebiscito Padova", "text": ""}
{"id": "1307170", "revid": "10639880", "url": "https://it.wikipedia.org/wiki?curid=1307170", "title": "F\u00e9raud", "text": ""}
{"id": "1307171", "revid": "88740", "url": "https://it.wikipedia.org/wiki?curid=1307171", "title": "Vianello", "text": ""}
{"id": "1307174", "revid": "339392", "url": "https://it.wikipedia.org/wiki?curid=1307174", "title": "Copa del General\u00edsimo", "text": ""}
{"id": "1307177", "revid": "123985048", "url": "https://it.wikipedia.org/wiki?curid=1307177", "title": "Quadro comune europeo di riferimento per la conoscenza delle lingue", "text": "Il Quadro comune europeo di riferimento per la conoscenza delle lingue (QCER) \u2013 in inglese \"Common European Framework of Reference for Languages\" (CEFR), ma talvolta indicato semplicemente come \"Framework\" \u2013 \u00e8 un sistema descrittivo impiegato per valutare le abilit\u00e0 conseguite da chi studia una lingua straniera europea, nonch\u00e9 allo scopo di indicare il livello di un insegnamento linguistico negli ambiti pi\u00f9 disparati.\n\u00c8 stato messo a punto dal Consiglio d'Europa come parte principale del progetto \"Language Learning for European Citizenship\" (apprendimento delle lingue per la cittadinanza europea) tra il 1989 e il 1996. Il suo scopo principale \u00e8 fornire un metodo per accertare e trasmettere le conoscenze che si applichi a tutte le lingue d'Europa. Nel novembre 2001, una risoluzione del Consiglio d'Europa ha raccomandato di utilizzare il QCER per costruire sistemi di validazione dell'abilit\u00e0 linguistica.\nI sei livelli di competenza (A1, A2, B1, B2, C1, C2) e i tre livelli intermedi (A2+, B1+, B2+) articolati nel QCER sono utilizzati in tutta Europa e in altri continenti come parametri per fornire agli insegnanti di lingua un modello di riferimento per la preparazione di materiali didattici e per la valutazione delle conoscenze linguistiche.\nGli enti certificatori delle varie lingue europee hanno ormai completato il passaggio alle nuove denominazioni dei livelli di conoscenza linguistica per le certificazioni che rilasciano\u00a0\u2013 o in alternativa forniscono\u00a0\u2013 tabelle di conversione tra le denominazione dei propri livelli e quelle standard del Quadro comune di riferimento europeo. Inoltre, anche alcuni enti certificatori di paesi extraeuropei hanno gi\u00e0 avviato progetti di armonizzazione dei propri livelli linguistici con quelli del QCER.\nUna questione ancora aperta \u00e8 quella del numero di parole da conoscere per il raggiungimento delle abilit\u00e0 previste, per ciascuno dei livelli del quadro. Da un lato non vi \u00e8 ancora accordo sul grado di competenza lessicale ai livelli inferiori; dall'altro lato, invece, gli studiosi convengono sulla necessit\u00e0 di apprendere 8000-9000 parole, organizzate per \"famiglie lessicali\", per raggiungere un livello avanzato nella lettura; e di conoscere 5000-7000 parole (organizzate per famiglie lessicali), per raggiungere un livello avanzato nella lingua orale.\nLivelli.\nIl Quadro comune di riferimento europeo distingue tre ampie fasce di competenza (\"Base\", \"Autonomia\" e \"Padronanza\"), ripartite a loro volta in due livelli ciascuna per un totale di sei livelli complessivi, e descrive ci\u00f2 che un individuo \u00e8 in grado di fare in dettaglio a ciascun livello nei diversi ambiti di competenza: comprensione scritta (comprensione di elaborati scritti), comprensione orale (comprensione della lingua parlata), produzione scritta e produzione orale (abilit\u00e0 nella comunicazione orale).\nI livelli vengono identificati con lettere da \"A\" a \"C\" con qualit\u00e0 crescente (A=minimo, C=massimo) suddivisi tramite numeri affiancati da \"1\" a \"2\", sempre a qualit\u00e0 crescente (1=minimo, 2=massimo): il livello minimo \u00e8 quindi \"pre/A1\", mentre il livello massimo \u00e8 \"C2\".\nSviluppi.\n\"Portfolio Europeo delle Lingue\".\nNel 1991, le autorit\u00e0 federali svizzere hanno condotto un simposio intergovernativo a R\u00fcschlikon, Svizzera, riguardante \u00abla riconoscibilit\u00e0 e la coerenza nell'apprendimento delle lingue in Europa: obiettivi, valutazioni, certificazioni\u00bb. Questo simposio ha messo in evidenza la necessit\u00e0 di predisporre un quadro comune europeo per le lingue, in modo da migliorare il riconoscimento delle competenze linguistiche e agevolare la cooperazione tra insegnanti, e consentire cos\u00ec un miglioramento della stessa comunicazione e della cooperazione in Europa. Di conseguenza, la Fondazione Nazionale Svizzera per la Scienza ha messo a punto un progetto per individuare livelli di competenza e per pervenire alla creazione di un \"portfolio europeo delle Lingue\", cio\u00e8 di un complesso di certificazioni che attestino competenze linguistiche che siano utilizzabili in tutta Europa.\n\"UNIcert\".\nNel 1992 l'Associazione dei Centri Linguistici Universitari tedeschi ha sviluppato \"UNIcert\", uno standard di conoscenza linguistica in ambito universitario basato sul Quadro comune di riferimento europeo, impiegato per una variet\u00e0 di lingue proprie di paesi europei e non europei e gi\u00e0 adottato nei centri linguistici universitari di alcuni paesi europei.\n\"Unicert\" si articola su quattro livelli (B1, B2, C1 e C2) e individua quindi il B1 come livello base o \"di soglia\" per quanto riguarda la conoscenza della lingua in ambito universitario."}
{"id": "1307181", "revid": "78273", "url": "https://it.wikipedia.org/wiki?curid=1307181", "title": "Pallavolo Cagliari", "text": ""}
{"id": "1307184", "revid": "45927", "url": "https://it.wikipedia.org/wiki?curid=1307184", "title": "La parade de cirque", "text": ""}
{"id": "1307185", "revid": "1915706", "url": "https://it.wikipedia.org/wiki?curid=1307185", "title": "Fluoruro di vinilidene", "text": "Il fluoruro di vinilidene o VDF \u00e8 un alogenuro alchilico dalla formula CF2=CH2.\nProduzione.\nSi ottiene dalla reazione fra il 1,1-difluoro-1-cloro-etano e una base forte (reazione di eliminazione).\nApplicazioni.\nIl fluoruro di vinilidene viene usato come monomero per la produzione dell'omopolimero Polivinilidenfluoruro oppure come copolimero insieme al trifluoroetilene o al tetrafluoroetilene rispettivamente per la sintesi del poli(VDF-trifluoroetilene) e poli(VDF-TFE)."}
{"id": "1307186", "revid": "123269620", "url": "https://it.wikipedia.org/wiki?curid=1307186", "title": "A Box of Dreams", "text": "A Box of Dreams \u00e8 un cofanetto, a tiratura limitata, della musicista irlandese Enya, distribuito nel 1997, contenente 3 CD ed un libretto illustrato, con degli scritti di Roma Ryan.\nI tre dischi sono intitolati ciascuno come \"Ocean\", \"Clouds\" e \"Stars\" e raccolgono in tutto 46 brani scelti, a partire dall'album di debutto \"Enya\", del 1987, fino a \"The Memory of Trees\".\nNon c'\u00e8 materiale inedito nel set, ma alcune B-side: \"Morning Glory\", \"Oriel Window\", \"Willows on the Water\" ed \"Eclipse\" (versione riarrangiata di \"Deireadh An Tuath\").\nInoltre sono presenti anche i due inediti \"Only If...\" e \"Paint the Sky with Stars\", pubblicati per il \"Best of\" di Enya, \"Paint the Sky with Stars\".\nSono cantate cinque lingue: inglese, gaelico, latino, francese e spagnolo.\nLa parte grafica del cofanetto \u00e8 concettualmente in stretta relazione con la parte grafica della raccolta \"Paint the Sky with Stars\"."}
{"id": "1307187", "revid": "155634", "url": "https://it.wikipedia.org/wiki?curid=1307187", "title": "Giardinetti-Tor Vergata", "text": "Giardinetti-Tor Vergata \u00e8 la zona urbanistica 8C del Municipio Roma VI di Roma Capitale, estesa sulle zone Z. XVI Torrenova e Z. XVII Torre Gaia.\nSituata ad est della capitale, esternamente e a ridosso del Grande Raccordo Anulare, tra la via Casilina e la via Tuscolana, \u00e8 sede della Universit\u00e0 degli Studi di Roma Tor Vergata e del Policlinico Tor Vergata (PTV) e prende il nome dalle due frazioni che vi si trovano: Giardinetti e Tor Vergata."}
{"id": "1307191", "revid": "181699", "url": "https://it.wikipedia.org/wiki?curid=1307191", "title": "Gens Camilia", "text": "La gens Camilia fu un'antichissima famiglia patrizia, esistente gi\u00e0 ai tempi di Romolo, e probabilmente inclusa nelle cento gentes originarie ricordate dallo storico Tito Livio. Secondo Theodor Mommsen l'antichit\u00e0 di questa famiglia si deduce dal fatto che essa diede il nome ad una delle trib\u00f9 rustiche, l'omonima \"Trib\u00f9 Camilia\". Come \u00e8 noto, le Trib\u00f9 rustiche erano formate da \"Pagi\" siti su terreni che appartenevano ad antichissime famiglie Patrizie, delle quali presero il nome.\nOrigine e territorio.\nLa gens Camilia a sua volta avrebbe tratto il proprio nome dal collegio sacerdotale dei Camilli, istituito da Romolo. I Camilli erano giovani che assistevano i sacerdoti durante i sacrifici, e che dovevano essere liberi di nascita, impuberi e con i genitori viventi. Se ne dovrebbe dedurre che i membri della Gens furono protagonisti dei riti religiosi della Roma arcaica.\nPoich\u00e9 in epoca storica si trovano esponenti della \"Gens Camili\"a soltanto di ceto plebeo, il Mommsen ritiene che la famiglia patrizia originaria si fosse estinta precocemente, lasciando tuttavia il nome alla propria Trib\u00f9, divenuta nel 495 a.C. una delle prime 16 trib\u00f9 rustiche.\nVa precisato che i confini territoriali della Trib\u00f9 Camilia andarono estendendosi progressivamente, seguendo di pari passo l'estensione della concessione della cittadinanza romana, dapprima alle popolazioni italiche, in seguito a quelle delle province; infatti in et\u00e0 Repubblicana e Imperiale furono iscritte alla Trib\u00f9 Camilia diverse importanti citt\u00e0 come Tivoli, Vicovaro, Alba Longa, \"Lupiae\", Ravenna, e l'antica regione romana della Liguria (ad Alba Pompeia e Augusta Bagiennorum)."}
{"id": "1307192", "revid": "307923", "url": "https://it.wikipedia.org/wiki?curid=1307192", "title": "Susie Q", "text": "Susie Q \u00e8 una canzone composta da Dale Hawkins con il chitarrista James Burton, ma accreditata come coautori a Stan Lewis, il produttore della Jewl/Paula Records, e Eleanor Broadwater, la moglie del dj Gene Nobles, cos\u00ec da far loro ricevere le royalties della canzone.\nStoria.\nLa canzone fu pubblicata originariamente dal cantante e chitarrista Dale Hawkins, come lato B di \"Don't Treat Me This Way\". Il disco raggiunse la posizione n. 27 nella U.S. pop chart nel 1957. \nCover.\nIl brano fu oggetto di diverse cover. I Rolling Stones realizzarono una loro versione nel loro album \"12 x 5\", pubblicato nel 1964 in America, e in \"The Rolling Stones No.2\", pubblicato nel 1965 in Gran Bretagna.\nI Creedence Clearwater Revival ne inserirono una versione nel loro omonimo album di debutto del 1968. Uscita come singolo su 7\" divisa in due parti (lato A e lato B), fu una delle loro prime hit e l'unica Top 40 del gruppo non scritta da John Fogerty. John cant\u00f2 la prima e la terza strofa, mentre il fratello Tom cant\u00f2 la seconda. Il riff che John suona durante il secondo assolo \u00e8 preso dalla canzone \"Smokestack Lightning\" di Howlin' Wolf. In seguito ne venne pubblicata la versione integrale su 12\" e con retro il brano \"I Heard It Through the Grapevine\" Una straordinaria interpretazione fu quella suonata dal vivo da Johnny Winter nel concerto di Essen del 1969, trasmesso da Rockpalast"}
{"id": "1307199", "revid": "1421057", "url": "https://it.wikipedia.org/wiki?curid=1307199", "title": "Stazione di Sestri Levante", "text": "La stazione di Sestri Levante \u00e8 una stazione ferroviaria posta sulla linea Genova-Pisa, a servizio dell'omonima citt\u00e0 ligure.\nStoria.\nLa prima stazione di Sestri Levante fu inaugurata il 23 novembre 1870, in concomitanza con l'apertura della tratta ferroviaria da Chiavari, divenendo capolinea provvisorio della ferrovia proveniente da Genova, prolungata nel 1874 fino alla Spezia. Il tracciato originale seguiva il percorso via Mazzini (tratto in variante della via Aurelia romana) - piazza Italia - piazza S.Antonio - via Fascie (tratto in variante della via Aurelia moderna divenuta l'attuale via Nazionale), fino a ricongiungersi a monte con il tracciato a tutt'oggi esistente.\nLa stazione, realizzata in legno, si trovava dunque a mare rispetto all'attuale tracciato dell'Aurelia, in un'area adiacente all'attuale piazza Italia..\nNel 1890 la tratta Chiavari-Riva Trigoso, comprendente l'impianto di Sestri Levante, venne raddoppiata.\nPer far fronte alle accresciute esigenze di traffico, il 27 agosto 1924 fu inaugurato l'attuale impianto, situato pi\u00f9 a monte e di maggiori dimensioni e dotato di un fascio di binari passeggeri per le partenze verso Genova. Tale stazione entr\u00f2 in esercizio l'anno successivo, il 27 luglio 1925, in concomitanza del riassetto della sede che ospitava i binari di corsa, e vide la sostituzione del precedente fabbricato provvisorio in legno con l'attuale, monumentale edificio. Il tratto a valle dismesso fu smantellato insieme al fabbricato viaggiatori andato distrutto.\nContestualmente furono attuati i lavori di elettrificazione dello scalo alla tensione trifase di 3600 V, 16 2/3\u00a0Hz, attivata entro il 1926. La conversione in corrente continua a 3000 V avvenne nell'aprile 1947 verso La Spezia (la stazione divenne in tale occasione localit\u00e0 di cambio trazione) e il 25 aprile 1948 verso Genova.\nStrutture e impianti.\nLa stazione dispone di 5 binari passanti e 2 tronchi, dedicati al servizio passeggeri, pi\u00f9 altri binari passanti usati per il ricovero di carri ferroviari e sosta di treni non in servizio.\nIn passato erano presenti anche altri tre binari tronchi, uno dedicato al servizio passeggeri e gli altri due usati per i servizi merci; vennero eliminati nel 2007, in occasione della costruzione di un parcheggio e di un complesso edilizio.\nI binari di corsa sono il 2 e il 3 rispettivamente verso Genova e verso La Spezia.\nMovimento.\nLa stazione \u00e8 servita prevalentemente dalle relazioni regionali Trenitalia svolte nell'ambito del contratto di servizio con la Regione Liguria. In particolare la localit\u00e0 funge sia da capolinea che da fermata per i servizi regionali sulla direttrice verso Genova e Savona e quelli del collegamento con le Cinque Terre e l'area della Spezia.\nA Sestri Levante effettuano inoltre fermata i servizi a lunga percorrenza Trenitalia e i servizi Regionali che collegano la citt\u00e0 al capoluogo lombardo, effettuati con materiale Trenord.\nIn passato lo scalo fu capolinea di relazioni internazionali verso la Svizzera e la Germania, quali gli Eurocity \"Carlo Magno\" e \"Barbarossa\".\nServizi.\nI binari destinati al servizio viaggiatori sono tutti dotati di banchina e collegati tra loro da un sottopassaggio.\nLa stazione dispone dei seguenti servizi:\nInterscambi.\nLa stazione \u00e8 dotata di parcheggio di interscambio per auto, vicino al capolinea degli autobus ATP Esercizio diretti nelle localit\u00e0 dell'entroterra.\n Fermata autobus\n Stazione taxi"}
{"id": "1307200", "revid": "169529", "url": "https://it.wikipedia.org/wiki?curid=1307200", "title": "Piero Melograni", "text": "Biografia.\nLaureatosi a Roma, sua citt\u00e0 natale, Melograni raggiunse notevoli risultati presso le Universit\u00e0 di Napoli e di Washington, ottenendo riconoscimenti e borse di studio. Iscrittosi al Partito Comunista Italiano dal 1946, ne usc\u00ec con altre cento persone, tutti firmatari del Manifesto dei 101, edito in aperta polemica contro le decisioni della dirigenza comunista italiana verso la repressione sovietica in Ungheria nel 1956. Lascia la politica per circa un trentennio e si dedica all'attivit\u00e0 accademica.\nPer un quarto di secolo, dal 1971 al 1996, \u00e8 docente di storia contemporanea all'Universit\u00e0 di Perugia. Affianca all'attivit\u00e0 di docente la produzione di numerosi saggi e volumi. Nel 1976 cura per l'editore Laterza la \"Intervista sull'antifascismo\" di Giorgio Amendola. Uscito pochi mesi dopo l'\"Intervista sul fascismo\" di Renzo De Felice, il volume rileggeva la storia dell'antifascismo in Italia e del rapporto della sinistra italiana con le forze politiche avversarie (la serie delle \"Interviste\" era iniziata nel 1974 con la nota \"Intervista politico-filosofica\" di Lucio Colletti).\nTorna alla vita politica nel 1995 prendendo parte alla Convenzione Liberale del radicale Marco Taradash, fino ad essere eletto deputato alla camera nel 1996 come indipendente nelle liste di Forza Italia. Nell'arco di quella legislatura fu incaricato, assieme ad altri sessanta saggi di tutta la UE, di scrivere la Carta dei diritti fondamentali dell'Unione europea. Nel 2006 ha dato alle stampe una fortunata traduzione de \"Il Principe\" in italiano moderno. Negli ultimi anni ha collaborato con il \"Sole 24 Ore\", e \"Quotidiano Nazionale\".\n\u00c8 morto nel 2012 all'et\u00e0 di 81 anni.\nVita privata.\nFratello di Carlo Melograni, nel 2007 ha sposato la giornalista Paola Severini, che oggi cura l\u2019archivio storico a lui intitolato."}
{"id": "1307204", "revid": "729019", "url": "https://it.wikipedia.org/wiki?curid=1307204", "title": "Barb Wire", "text": "Barb Wire \u00e8 un personaggio dei fumetti della Comics' Greatest World, un'etichetta della Dark Horse. Fu protagonista di una serie regolare durata 9 numeri dal 1994 al 1995, seguita da una miniserie nel 1998.\nPubblicazioni.\n1\u20134: Chris Warner (testi e disegni), Tim Bradstreet (chine)\nAltri media.\nIl fumetto \u00e8 stato adattato in un film del 1996 dal titolo \"Barb Wire\", con Pamela Anderson come protagonista. Il film fu stroncato dalla critica e dai fan."}
{"id": "1307209", "revid": "599013", "url": "https://it.wikipedia.org/wiki?curid=1307209", "title": "Josep Fust\u00e9", "text": "Carriera.\nFu capitano del . In carriera indoss\u00f2 anche le maglie di Condal, ed .\nGioc\u00f2 in nazionale 8 partite, realizzando 3 reti. Debutt\u00f2 l'11 marzo 1964 in Spagna- (5-1), realizzando nella stessa partita anche la prima rete con le \"Furie rosse\". Partecip\u00f2 al vittorioso Campione europeo del 1964."}
{"id": "1307214", "revid": "301156", "url": "https://it.wikipedia.org/wiki?curid=1307214", "title": "Guerre anglo-ashanti", "text": "Le guerre anglo-ashanti furono quattro guerre combattute tra Impero britannico e Impero ashanti tra il 1823 ed il 1900 nell'Akan interno della Costa d'Oro (attuale Ghana). Le guerre vennero scatenate dal tentativo degli Ashanti di stabilire un controllo forte sulle aree della costa dell'attuale Ghana. La popolazione della costa, come i Fanti e gli abitanti di Accra, in particolare i Ga, si posero sotto la protezione degli inglesi contro le incursioni degli Ashanti.\nI primi scontri.\nGi\u00e0 prima dello scoppio delle guerre anglo-ashanti propriamente dette, gli inglesi vennero a confrontarsi in campo aperto con il popolo degli Ashanti nella Guerra Ashanti-Fanti del 1806\u201307, anche se solo a latere.\nNella Guerra Ga-Fanti del 1811, gli Akwapim catturarono il forte britannico di Tantamkweri ed il forte olandese di Apam, ampliando quindi il conflitto alle potenze europee.\nNella Guerra Ashanti-Akim-Akwapim del 1814\u201316 gli Ashanti sconfissero l'alleanza Akim-Akwapim. Le locali autorit\u00e0 inglesi, olandesi e danesi si accordarono quindi tutte con gli Ashanti alla fine del conflitto. Dal 1817 gli Ashanti, che disponevano di un esercito di 20.000 uomini, erano divenuti la potenza principale dell'Africa occidentale, e pertanto gli inglesi della African Company of Merchants ritennero opportuno firmare con loro un trattato di amicizia che riconoscesse la sovranit\u00e0 degli Ashanti su gran parte della costa. La African Company of Merchants venne sciolta nel 1821 e gli inglesi presero definitivamente il controllo della Costa d'Oro.\nLa Prima guerra anglo-ashanti (1823-1831).\nDagli anni '20 dell'Ottocento gli inglesi avevano deciso di supportare una delle trib\u00f9 opposte agli Ashanti e loro nemici tradizionali, i Fanti. Nell'entroterra, i re Ashanti governavano l'intera area della Costa d'Oro, e si opponevano a qualunque ingerenza esterna, in particolare degli inglesi. Gli scontri in campo economico e sociale con gli europei furono tra le cause dello scoppio delle prime violenze.\nLa causa fittizia per l'inizio degli scontri fu il fatto che gli Ashanti avevano rapito ed ucciso un sergente africano del Royal African Corps. Un piccolo gruppo di inglesi cadde poi in una trappola che port\u00f2 a 10 morti e 39 feriti ed alla loro necessaria ritirata. Vi furono dei tentativi di negoziati ma il governatore britannico, Sir Charles MacCarthy, rigett\u00f2 le proposte degli Ashanti sulle aree dei Fanti nella costa. Questo avvi\u00f2 la prima guerra anglo-ashanti che prosegu\u00ec sino al 1831.\nMacCarthy guid\u00f2 le forze d'invasione inglesi da Cape Coast divise in due colonne: il governatore era col primo gruppo di 500 uomini, mentre la seconda colonna era di 2500 uomini e fu quella che si scontr\u00f2 con l'esercito Ashanti che impiegava circa 10.000 uomini, il 22 gennaio 1824, nella battaglia di Nsamankow. Gli inglesi, sopraffatti, ebbero numerose perdite e si trovarono ben presto a corto di munizioni. Quasi tutti gli inglesi vennero uccisi quasi subito e solo 20 di loro riuscirono a fuggire. MacCarthy, assieme al suo alfiere ed al suo segretario personale, tentarono di tornare indietro; il governatore venne ferito da un primo colpo di fucile e poi ucciso da un secondo poco dopo. L'alfiere Wetherell venne ucciso nel tentativo di difendere il corpo di MacCarthy mentre Williams venne preso prigioniero. Al suo ritorno, fu testimone chiave di quanto accaduto anche se si dimostr\u00f2 riconoscente al re degli Ashanti per avergli risparmiata la vita; venne tenuto prigioniero per diversi mesi, chiuso in una capanna assieme alle teste tagliate di MacCarthy e Wetherell, che vennero poi tenute come trofei di guerra per anni dagli Ashanti. Il teschio di McCarthy, ricoperto d'oro, divenne poi una coppa per il re degli Ashanti. Il suo resoconto riportava:\nIl maggiore Alexander Gordon Laing torn\u00f2 in Gran Bretagna con la notizia della sconfitta. Gli Ashanti scesero lungo le aree della costa e scacciarono le ultime resistenze inglesi.\nIl nuovo governatore della Costa d'Oro, John Hope Smith, inizi\u00f2 a programmare la costituzione di un nuovo esercito, in gran parte composto da nativi, tra cui molti Denkyira, nemici tradizionali degli Ashanti. Nell'agosto del 1826 il governatore venne a sapere che gli Ashanti stavano pianificando un attacco ad Accra. Vennero quindi predisposte le necessarie posizioni difensive a a nord di Accra dove attendevano 11.000 uomini. Il 7 agosto l'esercito Ashanti apparve all'orizzonte ed attacc\u00f2 il centro della linea inglese dove si trovavano le truppe migliori, che includevano alcuni Royal Marines, la milizia ed una batteria di razzi Congreve. La battaglia si risolse in un combattimento corpo a corpo, ma le forze Ashanti erano tecnologicamente meno avanzate di quelle inglesi. La novit\u00e0 in particolare dei razzi utilizzati, le esplosioni e le laceranti ferite lasciate da essi fecero ritirare gli Ashanti, lasciando migliaia di morti sul campo.\nLa guerra poteva dirsi effettivamente conclusa. Nel 1831, il fiume Pra venne accettato bilateralmente come confine tra le aree degli Ashanti e quelle degli inglesi, il tutto formalizzato da un trattato che port\u00f2 a trent'anni di pacificazione. Al posto di McCarthy venne nominato governatore Charles Turner.\nSeconda guerra anglo-ashanti.\nLa seconda guerra anglo-ashanti dur\u00f2 dal 1863 al 1864. Sebbene vi fossero state delle piccole battaglie di confine presso il fiume Pra nel 1853 e nel 1854, la pace non sembrava in pericolo. Nel 1863, tuttavia, una grande unit\u00e0 missilistica inglese attravers\u00f2 il fiume alla ricerca di un rifugiato e questo fatto venne interpretato dagli Ashanti come la volont\u00e0 di combattere. Gli inglesi, consci della situazione, non tardarono ad inviare la richiesta di nuove truppe in patria, ma entrambe le parti si erano indebolite considerevolmente a causa di malattie che mietevano pi\u00f9 vittime dei combattimenti stessi e per questo essi si ritirarono senza colpo ferire. La guerra termino nel 1864 senza che risultasse alcun vincitore.\nTerza guerra anglo-ashanti.\nLa terza guerra anglo-ashanti, nota anche come Prima spedizione Ashanti, fu un conflitto che dur\u00f2 dal 1873 al 1874. Nel 1869, una famiglia di missionari tedeschi ed una di missionari svizzeri erano state catturate e portate dal Togo a Kumasi ed ancora si trovavano prigioniere nel 1873.\nLa Costa d'Oro britannica venne formalmente istituita come colonia nel 1867 e nel 1872 gli inglesi stavano espandendo il loro territorio dopo l'acquisto della Costa d'Oro olandese dagli olandesi, giungendo quindi ad includere anche Elmina, roccaforte e citt\u00e0 contesa con gli Ashanti. Gli olandesi avevano siglato il Trattato di Butre nel 1656 con gli Ahanta per regolare i loro rapporti con alcune trib\u00f9 locali, e questo aveva funzionato per pi\u00f9 di due secoli. Tutto ci\u00f2 cambi\u00f2 con la vendita della Costa d'Oro olandese. Gli Ashanti, infatti, colsero l'occasione per invadere il protettorato britannico.\nIl generale Garnet Wolseley venne inviato a contrastare gli Ashanti che si opponevano all'avanzata inglese con 2500 uomini e diverse migliaia di truppe africane ed indiane (inclusi alcuni guerrieri Fanti). La guerra venne seguita da diversi corrispondenti di guerra come Henry Morton Stanley e George Alfred Henty. Le truppe vennero dotate per la prima volta di istruzioni mediche e militari a stampa.\nLa costruzione della strada.\nWolseley venne nominato il 13 agosto 1873 e si port\u00f2 nella Costa d'Oro per preparare l'arrivo delle sue truppe nel gennaio del 1874. Il 27 settembre 1873 una squadra di Royal Engineers sbarc\u00f2 al Castello di Cape Coast col compito di espandere la strada che da quel sito portava a Kumasi (a di distanza) per migliorare il movimento delle truppe a terra. Al termine di ogni giornata di marcia (circa ) si sarebbe dovuto costruire un accampamento fortificato con camerate interne da 20 metri ciascuna per ospitare gli uomini e gli armamenti e per questo era necessario disboscare vaste aree, anche per sfruttare il legno locale a tal proposito.\nVennero costruiti anche dei ponti con legname locale, bamb\u00f9 e cordame ricavato da materie disponibili sul posto, di cui il pi\u00f9 lungo sul fiume Pra era di 57 metri (ma in tal caso si usarono pezzi prodotti a Chatham, in Inghilterra, ed appositamente fatti arrivare sul posto). In totale vennero costruiti 237 ponti. Alcuni accampamenti erano particolarmente grandi e forniti come quello di Prahsue che disponeva di un ambulatorio medico, di una torre di avvistamento, di magazzini, di una forgia e persino di un ufficio di poste e telegrafi. Esso poteva ospitare fino a 400 tonnellate di cibo e oltre un milione di cartucce di munizioni. I lavori vennero condotti con l'utilizzo di manovalanza locale, sebbene non mancarono da subito malattie che, malgrado la fornitura quotidiana di chinino, non riuscirono a far proseguire con la velocit\u00e0 dovuta i lavori. Il 24 gennaio la linea telegrafica raggiunse Prahsue.\nLe prime truppe raggiunsero l'accampamento alla fine di dicembre ed il 1\u00ba gennaio 1874 iniziarono a marciare verso il fronte, con mezzo battaglione alla volta. Le truppe comprendevano un battaglione per ogni gruppo di Black Watch, Rifle Brigade e Royal Welsh Fusiliers, oltre ad elementi del 1\u00b0 e del 2\u00b0 West India Regiments, una brigata della marina, due reggimenti nativi, elementi della Royal Artillery, dei Royal Engineers e dei Royal Marines. Al 29 gennaio, la strada era completa a met\u00e0 e si avvicinava ormai ai primi avamposti degli Ashanti. Iniziarono le prime schermaglie tra le due opposte fazioni. Wolseley si prepar\u00f2 alla battaglia vera e propria.\nLa battaglia.\nLa battaglia di Amoaful venne combattuta il 31 gennaio. Una strada venne aperta provvisoriamente nella boscaglia ed i Black Watch riuscirono a passare, facendo quadrato attorno alla Rifle Brigade, muovendosi a colonne affiancate attorno al villaggio. Con le cornamuse che intonavano la canzone da guerra \"The Campbells Are Coming\", i Black Watch caricarono alla baionetta e gli Ashanti, impauriti, fuggirono. Gli Ashanti ad ogni modo riuscirono ad aggirare le truppe attaccando il loro accampamento a oltre di distanza. I Royal Engineers si difesero sino a quando non vennero salvati dalla Rifle Brigade. Due giorni dopo vi fu un altro piccolo scontro, la battaglia di Ordashu, la quale ebbe per\u00f2 successo ed apr\u00ec la strada verso Kumasi. Vi furono 3 morti e 165 feriti per gli inglesi e 1 morto e 29 feriti per gli africani.\nLa capitale, Kumasi, venne abbandonata dagli Ashanti quando gli inglesi giunsero sul posto il 4 febbraio e questa venne occupata per breve tempo dagli europei. Questi demolirono il palazzo reale con l'uso di esplosivi, lasciando a Kumasi un ammasso di rovine fumanti. Gli inglesi si dissero comunque impressionati dalle dimensioni del palazzo nonch\u00e9 da ci\u00f2 che vi trovarono all'interno, compresa \"una fila di libri in diverse lingue\".\nIl re degli Ashanti sigl\u00f2 suo malgrado il Trattato di Fomena nel luglio del 1874 che pose fine alla guerra. Tra gli articoli del trattato sottoscritto formalmente tra la regina Vittoria ed il re Kofi Karikari, vi era la disposizione secondo la quale \"il re degli Ashanti promette di pagare la somma di 50.000 once d'oro (circa ) come indennit\u00e0 per le spese sostenute da Sua Maest\u00e0 per l'ultima guerra...\". Il trattato richiedeva inoltre che gli Ashanti terminassero la pratica dei sacrifici umani e dichiarassero ufficialmente \"la libert\u00e0 di commercio tra gli Ashanti e i forti di Sua Maest\u00e0 sulla Costa [d'Oro], con libert\u00e0 a tutte le persone di portare le loro merce a Kumasi, o da quel luogo a ognuno qualsiasi dei possedimenti di Sua Maest\u00e0 sulla Costa.\" Inoltre, il trattato prevedeva che \"il re degli Ashanti garantisce che la strada da Kumasi al fiume Pra sia mantenuta sempre sgombra...\" Wolseley aveva completato la campagna militare in due soli mesi e si reimbarc\u00f2 verso l'Inghilterra all'inizio della stagione successiva.\nWolseley venne promosso di grado. Gli inglesi avevano perso in tutto 18 morti in combattimento e 55 erano i morti a causa delle malattie (70%), oltre ad aver avuto 185 feriti.\nAlcuni resoconti inglesi raccontano dei duri scontri sostenuti nel combattere gli Ashanti a Amoaful, in particolare delle strategie tattiche messe in atto da il loro comandante sul campo, Amankwatia: \"Il gran capo Amankwatia venne ucciso con gli altri [...] Dotato di ammirevoli abilit\u00e0, era stato scelto per la sua determinazione e per la capacit\u00e0 che aveva mostrato oltre che per la sua grande reputazione di abile tattico e soldato galante.\"\nLa campagna \u00e8 inoltre la prima in cui si siano utilizzati dei trattori a vapore. La vaporiera zappatrice n. 8 (realizzata dalla ditta inglese Aveling and Porter) venne sbarcata a pezzi e poi assemblata presso il castello di Cape Coast. Pi\u00f9 che in battaglia, essa ebbe un notevole successo per una sega circolare che venne usata per tagliare i tronchi degli alberi per la costruzione degli accampamenti lungo la via di riferimento.\nPrima della guerra del 1873, Wolseley aveva disposto per s\u00e9 e per le proprie truppe l'adozione di uniformi pi\u00f9 adatte al clima caldo.\nQuarta guerra anglo-ashanti.\nLa quarta guerra anglo-ashanti, nota anche come Seconda spedizione Ashanti, fu un conflitto di breve durata che si ebbe tra il dicembre del 1895 ed il febbraio del 1896. Gli Ashanti avevano infatti rifiutato l'offerta di divenire parte del protettorato britannico nel 1891, e nuovamente nel 1894. Gli inglesi erano intenzionati a porre un residente stabile a Kumasi. Il re degli Ashanti Prempeh, si rifiut\u00f2 di riconoscere persino l'autorit\u00e0 degli inglesi, intenzionato a mantenere saldamente la propria sovranit\u00e0. Intenzionati a mantenere le forze francesi e tedesche fuori dal territorio degli Ashanti (e dall'oro che vi si trovava), gli inglesi erano ansiosi di conquistare completamente l'area degli Ashanti. Gli Ashanti inviarono una delegazione a Londra offrendo la concessione per lo sfruttamento delle risorse aurifere in loco, oltre che del commercio di cocco e gomma. Gli inglesi, avevano per\u00f2 gi\u00e0 in mente di trovare una soluzione militare al conflitto, e quando la delegazione fece ritorno a Kumasi, qualche giorno dopo i militari inglesi facevano gi\u00e0 il loro ingresso in citt\u00e0.\nIl colonnello Sir Francis Scott lasci\u00f2 Cape Coast con un corpo di spedizione composto da soldati inglesi, delle mitragliatrici Maxim e dei pezzi d'artiglieria da 75mm nel dicembre del 1895, ed aveva viaggiato seguendo la strada costruita nel 1874 verso Kumasi ove giunse nel gennaio del 1896. Il maggiore Robert Baden-Powell guid\u00f2 le truppe native durante la campagna. Gli Ashanti si diedero l'ordine di non resistere, ma le perdite per malattie tra le truppe inglesi furono molto alte. Ben presto, il governatore William Maxwell giunse anch'egli a Kumasi. Il re degli Ashanti, Prempeh, non era stato in grado di pagare la somma convenuta di 50.000 once d'oro e venne per questo arrestato e deposto. Venne costretto a firmare un trattato di protezione e altri capi Ashanti vennero inviati in esilio nelle Seychelles.\nBaden-Powell pubblic\u00f2 un diario della sua vita nel quale spieg\u00f2 le ragioni della guerra nella sua ottica: per porre fine ai sacrifici umani praticati dagli Ashanti, come pure per porre un freno al commercio degli schiavi ed alle razzie che colpivano la zona e per assicurare la pace e la sicurezza tra le trib\u00f9 locali. Egli disse di aver agito anche per proteggere lo sviluppo del commercio locale e per veder rispettate le indennit\u00e0 di guerra dovute. In quanto ai morti, disse che se anche fosse stata mandata sul posto una forza di minore entit\u00e0, sarebbe comunque terminato il tutto in un bagno di sangue.\nLe forze inglesi abbandonarono Kumasi il 22 gennaio 1896, giungendo sulla costa due settimane dopo. Non un colpo era stato sparato, ma 18 erano morti ed il 50% delle truppe appariva malato. Tra i morti si cont\u00f2 anche il genero della regina Vittoria, il principe Enrico di Battenberg, che si era ammalato poco prima di giungere a Kumasi e che mor\u00ec il 20 gennaio a bordo della nave che lo avrebbe dovuto portare in Inghilterra. Dal 1897 il territorio degli Ashanti divenne ufficialmente un protettorato britannico.\nQuinta guerra anglo-ashanti o \"Guerra dello sgabello d'oro\".\nLa tecnologia raggiunse la Costa d'Oro e nel 1898 venne costruita la prima ferrovia che doveva aumentare il progresso della colonia, ma una nuova guerra giunse a interrompere l'armonia di quanto creatosi. La ferrovia venne completata poi nel 1903.\nNella cosiddetta \"guerra dello sgabello d'oro\" (1900), nota anche come \"terza spedizione Ashanti\", del 25 marzo 1900, il rappresentante inglese, Sir Frederick Mitchell Hodgson commise l'errore politico di insistere sul sedersi sullo sgabello d'oro, il trono reale degli Ashanti, non comprendendo la sacralit\u00e0 dell'oggetto. Egli ne ordin\u00f2 il sequestro, temendo che tale oggetto potesse riportare un sovrano sul trono degli Ashanti legittimandone il potere a scapito dell'influenza inglese. Gli Ashanti, dal canto loro, presero tale atto come un'usurpazione ed attaccarono i soldati inglesi.\nI soldati inglesi coinvolti nell'operazione di sequestro, dovettero ripiegare di tutta fretta in un piccolo accampamento circondato da una palizzata in legno di quasi 4 metri con delle torrette ai lati, all'interno del quale vi erano 8 europei, dozzine di meticci e 500 nigeriani Hausas con sei cannoni e quattro mitragliatrici Maxim a difendersi. La palizzata venne assediata e vennero tagliate tutte le linee telegrafiche. A giugno giunsero 700 soldati inglesi a recuperare i compagni in trappola, ma molti ammalati nel forte non poterono essere trasportati. Coloro che si trovavano pi\u00f9 in salute riuscirono a fuggire, incluso Hodgson e sua moglie assieme a 100 Hausas.\nIl 14 luglio venne inviata una seconda forza di 1000 uomini a Kumasi che, pur combattendo lungo il percorso, riuscirono a giungere al forte il 15 luglio quando solo mancavano un paio di giorni alla fine dei rifornimenti. Gli Ashanti che vennero catturati vennero mandati in esilio alle Seychelles, mentre gli altri cercarono di opporsi agli inglesi e ai loro alleati Fanti del forte di Kumasi, ma vennero sconfitti.\nYaa Asantewaa, la regina madre di Ejisu, che aveva guidato la ribellione, con re Prempeh I e altri capi Ashanti, vennero tutti esiliati nelle Seychelles. I territori degli Ashanti divennero definitivamente parte della colonia della Costa d'Oro dal 1 gennaio 1902 a condizione che la sgabello d'oro non fosse violata dagli inglesi o da altri capi stranieri. Gli Ashanti dissero di aver vinto in quanto non avevano perduto il loro sacro sgabello, ma in realt\u00e0 la loro sconfitta fu totale seppure gli inglesi ed i loro alleati persero in tutto 1007 uomini. Le perdite degli Ashanti vennero stimate attorno ai 2000 uomini. Il sacro sgabello d'oro, presente anche sulla bandiera degli Ashanti, era stato ben nascosto nel frattempo dagli Ashanti e non venne riscoperto che nel 1920, in maniera del tutto casuale. Re Prempeh I torn\u00f2 dall'esilio nel 1924, portandosi a Kumasi a bordo di un treno speciale."}
{"id": "1307218", "revid": "2052878", "url": "https://it.wikipedia.org/wiki?curid=1307218", "title": "Born on the Bayou", "text": ""}
{"id": "1307226", "revid": "14691", "url": "https://it.wikipedia.org/wiki?curid=1307226", "title": "Kabye", "text": ""}
{"id": "1307227", "revid": "14691", "url": "https://it.wikipedia.org/wiki?curid=1307227", "title": "Kabyie", "text": ""}
{"id": "1307231", "revid": "762947", "url": "https://it.wikipedia.org/wiki?curid=1307231", "title": "Arnold van Gennep", "text": "La formazione e gli studi sui riti di passaggio.\nArnold van Gennep nacque in Germania da famiglia di origini olandesi, ma la madre, rimasta vedova, si rispos\u00f2 con un medico francese nel 1879, e la famiglia si trasfer\u00ec quindi in Savoia.\nInteressato alle culture orientali, si iscrisse alla Sorbona, ma rimase deluso nel non trovare corsi che rispecchiassero i suoi complessi interessi; pass\u00f2 quindi all\"'\u00c9cole des Langues Orientales\" (dove studi\u00f2 l'Arabo) e poi alla prestigiosa \"\u00c9cole pratique des hautes \u00e9tudes\", dove studi\u00f2 Filologia, Linguistica, Egittologia e culture orientali. Rimase sempre fortemente indipendente dall'establishment accademico francese, e scont\u00f2 questa sua autonomia non ottenendo mai incarichi di docenza nel suo paese, nonostante il prestigio scientifico accumulato negli anni.\nNel 1909 pubblica il suo classico \"I Riti di Passaggio\", il volume che port\u00f2 al centro dell'attenzione degli etnologi del primo novecento questa classe di fenomeni. Oltre ad uno studio sistematico delle diverse fenomenologie del rito di passaggio che approfond\u00ec nell'ambito di diverse culture extra-europee (es. matrimoni, funerali, i riti di iniziazione, ecc.), Van Gennep ne propose anche un'acuta analisi strutturale, dividendo tali riti e i cerimoniali attraverso i quali si manifestano nelle fasi di \"separazione\", \"margine\" e \"aggregazione\".\nSuccessivamente Victor Turner, studioso delle manifestazioni dei rituali, rinomina le tre fasi di Van Gennep in \"pre-liminari\" (\"separazione\"), \"liminali\" (\"transizione\") e \"post-liminari\" (\"reintegrazione\"). Questa modellizzazione \u00e8 considerata ancora valida, e viene ampiamente utilizzata ad un secolo di distanza.\nVan Gennep riconosce nei riti l'insieme di manifestazioni che si ripetono sequenzialmente nello spazio e nel tempo, e che sono importanti per desumere la struttura delle relazioni delle societ\u00e0 che li esprimono.\nGli studi etnografici e sul folklore.\nTra il 1912 ed il 1915 \u00e8 titolare della cattedra di Etnografia all'Universit\u00e0 di Neuch\u00e2tel, in Svizzera. Perde la cattedra per le sue polemiche sulla neutralit\u00e0 della Svizzera durante la Prima guerra mondiale.\nDopo la guerra, inizia a interessarsi sempre di pi\u00f9 di folklore, di cui diviene uno dei principali esperti europei. Nel 1924 pubblica \"Le Folklore\", che rappresenta la tappa d'avvio dell'accademizzazione di tale disciplina nell'ambito francese. Continua a svolgere un'intensa attivit\u00e0 di ricerca sul campo e di articolazione metodologica, analizzando la diffusione dei fatti di folklore attraverso l'uso del metodo storico-geografico.\nParte della sua copiosa produzione scientifica verr\u00e0 ricompresa nell'enorme \"Manuel de Folklore Fran\u00e7ais Contemporain\", edito in una prima versione nel 1937, e poi ripubblicato, postumo ma incompiuto, nel 1958. In seguito a tali studi, viene considerato l'iniziatore del folklore francese.\nMuore nel 1957 a Bourg-la-Reine, vicino a Parigi."}
{"id": "1307233", "revid": "729019", "url": "https://it.wikipedia.org/wiki?curid=1307233", "title": "Stazione di Riva Trigoso", "text": "La stazione di Riva Trigoso \u00e8 una stazione ferroviaria ubicata sulla linea ferroviaria Genova-Pisa a servizio dell omonima frazione.\nStoria.\nLa prima stazione di Riva Trigoso venne aperta il 24 ottobre 1874 in occasione dell'apertura della tratta Sestri Levante-La Spezia, ultima tratta della ferrovia Genova-La Spezia.\nNel 1890 fu inaugurato il raddoppio dei binari fra Chiavari e Riva Trigoso, che divenne contestualmente stazione di passaggio dal doppio al semplice binario; il successivo tratto, fino a Framura, fu realizzato su nuova sede ed inaugurato solo il 27 ottobre 1932.\nIl nuovo impianto veniva a trovarsi a nord rispetto a quello originario e l'ampio spazio a disposizione consent\u00ec di creare un fascio merci dimensionato per le attivit\u00e0 legate alla cantieristica e alle lavorazioni meccaniche presenti nella zona.\nAll'8 febbraio 1915 risale l'estensione alla stazione di Riva Trigoso del servizio merci \"a piccola velocit\u00e0\".\nNel 1971, per alcuni mesi, venne attivato un servizio navetta per il trasporto di auto fra Riva Trigoso e La Spezia, in attesa del collegamento avvenuto lo stesso anno del tratto di autostrada A12 che consentiva di superare il passo del Bracco evitando un tratto di strada statale Aurelia, particolarmente ripido e tortuoso.\nAl 2020 risale il parziale smantellamento del fascio merci e la disattivazione del deviatoio del binario di precedenza.\nStrutture e impianti.\nIl piazzale \u00e8 composto dai due binari di corsa, dotati di marciapiede per servizio viaggiatori: sono presenti i resti del primo binario usato una volta per le precedenze e del gi\u00e0 citato fascio merci. I due marciapiedi sono collegati da un sottopassaggio.\nDall'ampio fascio merci si diramava un binario di raccordo con i cantieri navali che sfruttava in parte il tracciato originale della ferrovia; in conseguenza del declino del trasporto merci su ferro, il raccordo ed il relativo fascio merci risultano oggi pressoch\u00e9 smantellati.\nMovimento.\nLa stazione \u00e8 servita prevalentemente dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa stazione dispone dei seguenti servizi:"}
{"id": "1307235", "revid": "1305772", "url": "https://it.wikipedia.org/wiki?curid=1307235", "title": "ASAP", "text": ""}
{"id": "1307240", "revid": "184755", "url": "https://it.wikipedia.org/wiki?curid=1307240", "title": "Tony DiNozzo", "text": ""}
{"id": "1307242", "revid": "155634", "url": "https://it.wikipedia.org/wiki?curid=1307242", "title": "Chiesa di San Marcuola", "text": "La chiesa di San Marcuola o chiesa dei santi Ermagora e Fortunato \u00e8 un edificio religioso di Venezia situato nel sestiere di Cannaregio e affacciato sul Canal Grande, proprio di fronte al Fontego dei Turchi.\nStoria.\nLa tradizione vuole che essa sia stata costruita la prima volta sull'isola denominata Lemeneo addirittura fra il IX secolo e il X secolo, e che sia stata poi distrutta da un incendio seguito ad un terremoto.\nQui avrebbe trovato rifugio una piccola comunit\u00e0 fuggita all'invasione longobarda.\nFu poi nel XII secolo che venne eretta la chiesa attuale, grazie ai contributi delle famiglie Memmo, proprietaria dell'Isola di San Giorgio Maggiore, e Lupanizza.\nLa chiesa originale, della quale non si hanno molte notizie, era posta in asse longitudinale e parallelo al Canal Grande e aveva di fronte un campo. Si ritiene che fino all'XI secolo fosse gestita da suore, che poi si trasferirono vicino al campo San Trovaso, creando l\u00ec il convento delle Eremitane.\nNel 1663 si notavano solo piccole modifiche della struttura; fu in quegli anni che Antonio Gaspari present\u00f2 i suoi progetti per la ristrutturazione. Tali progetti rimasero sulla carta fino al 1730, morte del Gaspari, anno in cui vennero affidati a Giorgio Massari. Questi riusc\u00ec a terminare la parte interna gi\u00e0 nel 1736, ma non la facciata della chiesa, che \u00e8 rimasta tuttora incompiuta.\nNel 1779 il patriarca Federico Maria Giovanelli la consacr\u00f2 per l'ultima volta.\nIl nome \"Marcuola\" deriva dalla pronuncia locale del nome di uno dei due santi titolari, Ermagora, patriarca di Aquileia.\nDescrizione.\nLa prima struttura rientrava nei canoni dello stile romanico e aveva tre navate con tetto a capriate scoperte. Il campanile \u00e8 stato costruito accanto all'abside.\nDopo la ristrutturazione ad opera dell'architetto Giorgio Massari, la chiesa si presenta ora con una navata unica a pianta quadra, coperta da una volta \"a botte\". Durante la ristrutturazione della chiesa venne aggiunta anche una cuspide ottagonale.\nIl presbiterio \u00e8 stato ricavato da un'abside semicircolare, che \u00e8 la conclusione della bella cappella maggiore rettangolare, sovrastata da una cupola ovale, sorretta da quattro colonne.\nRisale invece al 1735 la cappella del Cristo, posta di fronte al presbiterio.\nLa porta d'ingresso \u00e8 posta, in modo singolare, sul lato sinistro della chiesa; questo perch\u00e9, secondo alcuni disegni conservati al Museo Correr, il Massari voleva ricreare lo stesso effetto della chiesa dei Gesuati (Santa Maria del Rosario), che si affaccia sul canale della Giudecca.\nLa chiesa offre una vasta collezione di statue dello scultore Gaetano Susali, ma la sua opera principale \u00e8 l\"'Ultima Cena\" di Jacopo Tintoretto."}
{"id": "1307262", "revid": "1784425", "url": "https://it.wikipedia.org/wiki?curid=1307262", "title": "Gust\u00e1v Hus\u00e1k", "text": "Presidente della Cecoslovacchia e leader comunista della nazione e del Partito Comunista di Cecoslovacchia per un lungo periodo negli anni settanta e ottanta.\nIl periodo del suo governo, successivo alla Primavera di Praga, \u00e8 noto con il nome di normalizzazione.\nBiografia.\nGust\u00e1v Hus\u00e1k nacque nell'allora impero austro-ungarico in una famiglia molto povera (il padre infatti era disoccupato); entr\u00f2 a far parte dell'Unione della Giovent\u00f9 Comunista all'et\u00e0 di sedici anni, durante gli studi presso la scuola di grammatica a Bratislava. Nel 1933, l'anno in cui si iscrisse nella facolt\u00e0 di giurisprudenza dell'Universit\u00e0 Comenio di Bratislava, divenne membro del Partito Comunista della Cecoslovacchia (KS\u010c), che fu vietato dal 1938 al 1945.\nDurante la seconda guerra mondiale fu imprigionato dal governo clericofascista di Jozef Tiso per attivit\u00e0 sovversiva. Fu uno dei protagonisti dell'Insurrezione nazionale slovacca contro i nazisti e a partire dal 5 settembre 1944 divenne membro del Presidium del Consiglio nazionale slovacco.\nNel dopoguerra inizi\u00f2 la carriera come funzionario del governo in Slovacchia e del partito in Cecoslovacchia. Dal 1946 al 1950 ricopr\u00ec nell'esecutivo slovacco un ruolo paragonabile a quello di Primo Ministro, e in questa veste ha fortemente contribuito alla liquidazione del Partito Democratico di Slovacchia, che alle elezioni del 1946 aveva ottenuto il 62% dei voti impedendo temporaneamente ai comunisti di prendere il potere, e all'instaurazione di un regime comunista in seguito al colpo di stato cecoslovacco del 1948.\nNell'aprile 1950, durante il IX congresso del ramo slovacco del Partito, fu accusato assieme ai cosiddetti \"posvalci\" (ossia quei dirigenti comunisti che avevano partecipato all'insurrezione nazionale slovacca del 1944, tra cui il dirigente e poeta Ladislav Novomesk\u00fd) di \"nazionalismo borghese\" e incarcerato senza processo: solo dopo quattro anni fu processato per venire condannato all'ergastolo. Anche nel carcere di Leopoldov, dove rimase rinchiuso dal 1954 al 1960, non abbandon\u00f2 la sua fede nel comunismo e continu\u00f2 a scrivere ai vertici del partito definendo la sua condanna \"un malinteso\". A chi gli chiedeva di graziarlo, Anton\u00edn Novotn\u00fd rispondeva \"Voi non sapete cos'\u00e8 capace di fare se prendesse il potere\", anche se, in realt\u00e0, egli era mosso da un forte sentimento anti-slovacco.\nCon la destalinizzazione, Hus\u00e1k venne scarcerato nel 1960 e poi riabilitato nel 1963, anno in cui pot\u00e9 tornare a far parte della KS\u010c. Nel 1967 fu uno degli artefici della contestazione dentro il partito verso l'odiato Anton\u00edn Novotn\u00fd e in particolare fu tra quanti spinse per un riequilibrio dei poteri nel KS\u010c a favore della componente slovacca. Dopo che nel gennaio 1968 Alexander Dub\u010dek, segretario dell'organizzazione di partito slovacca, sostitu\u00ec Novotn\u00fd al vertice del partito, a fine marzo questi perse pure la presidenza della Repubblica, aprendo la strada a un rinnovamento del personale politico delle istituzioni statali: nel frattempo presidente della Repubblica divenne l'ex generale Ludv\u00edk Svoboda, Old\u0159ich \u010cern\u00edk assurse a presidente del Consiglio dei ministri, ed ebbe come vice-premier l'economista Ota \u0160ik e appunto Gust\u00e1v Hus\u00e1k.\nPresto per\u00f2 emersero rilevanti differenze tra gli animatori della primavera di Praga, in particolare tra i fautori del \"nuovo corso\" (il segretario generale Alexander Dub\u010dek, il presidente del parlamento Josef Smrkovsk\u00fd, Old\u0159ich \u010cern\u00edk, ecc.) e quanti invece erano su posizioni assai pi\u00f9 conservatrici (Alois Indra, Drahom\u00edr Kolder, il segretario del partito slovacco Vasil Bi\u013eak, ecc.). Hus\u00e1k divenne sin dall'inizio assai pi\u00f9 cauto e guid\u00f2 all'interno del partito slovacco la componente che chiedeva di privilegiare il federalismo al processo di democratizzazione, tanto che in luglio il Politburo del PCUS lo reputava gi\u00e0 una valida alternativa a Dub\u010dek per ripristinare l'ordine nel paese. Tuttavia, non riuscendo a contattarlo, la scelta di Bre\u017enev cadde allora su Bi\u013eak, che in agosto avrebbe richiesto segretamente a Mosca l'intervento armato sovietico.\nSuccessivamente, dopo l'invasione di Praga da parte delle truppe del Patto di Varsavia, data l'impopolarit\u00e0 della fazione conservatrice guidata da Bi\u013eak, Hus\u00e1k torn\u00f2 a essere il leader di riferimento dei sovietici nel tentativo di riportare sotto controllo la situazione nel paese. Pertanto gi\u00e0 nell'agosto del 1968 divenne primo segretario (in seguito, dal 1971, segretario generale) del Partito Comunista della Slovacchia (succedendo a Dub\u010dek) mentre nell'aprile del 1969 cumul\u00f2 questa carica con quella di segretario della KS\u010c. Nel 1975 Hus\u00e1k venne eletto presidente della Cecoslovacchia: durante i suoi quindici anni di \"leadership\" la Cecoslovacchia fu una delle pi\u00f9 fedeli alleate dell'URSS e lui stesso ricevette nel 1983 il titolo di Eroe dell'Unione Sovietica.\nNegli anni immediatamente successivi all'invasione, egli riusc\u00ec a placare gli animi della popolazione civile contribuendo al miglioramento del loro tenore di vita. Meno repressivo rispetto ai suoi predecessori e a molti altri capi di Stato dell'est, Hus\u00e1k non si pu\u00f2 tuttavia definire un liberale perch\u00e9 durante il suo mandato la polizia segreta STB continu\u00f2 a operare scagliandosi contro l'iniziativa di dissenso denominata Charta 77.\nNel 1987 si dimise dagli incarichi di partito lasciando il potere a Milo\u0161 Jake\u0161 e Ladislav Adamec, leader pi\u00f9 giovani che stavano emergendo in quegli anni. Nel 1989, con la caduta del muro di Berlino e il conseguente disfacimento dell'URSS, rinunci\u00f2 anche alla presidenza della Cecoslovacchia. Espulso dal KS\u010c nel febbraio del 1990, venne successivamente ignorato dai vertici e mor\u00ec l'anno seguente."}
{"id": "1307265", "revid": "1318658", "url": "https://it.wikipedia.org/wiki?curid=1307265", "title": "Svizzera (disambigua)", "text": "Il termine Svizzera (o tedesco Schweiz o francese Suisse) pu\u00f2 riferirsi a:"}
{"id": "1307266", "revid": "287204", "url": "https://it.wikipedia.org/wiki?curid=1307266", "title": "Gustav Husak", "text": ""}
{"id": "1307267", "revid": "31092", "url": "https://it.wikipedia.org/wiki?curid=1307267", "title": "Goffredo IV della Bassa Lorena", "text": ""}
{"id": "1307269", "revid": "35813", "url": "https://it.wikipedia.org/wiki?curid=1307269", "title": "Nicola Vaccai", "text": ""}
{"id": "1307270", "revid": "184755", "url": "https://it.wikipedia.org/wiki?curid=1307270", "title": "Anthony Di Nozzo", "text": ""}
{"id": "1307278", "revid": "709565", "url": "https://it.wikipedia.org/wiki?curid=1307278", "title": "Terra Obscura", "text": "Terra Obscura \u00e8 una serie a fumetti di 12 numeri dell'universo America's Best Comics dell'etichetta Wildstorm della DC Comics.\n\"Spin-off\" di \"Tom Strong\", la serie \u00e8 stata scritta da Peter Hogan (che ne decideva la trama insieme al creatore dell'universo ABC, Alan Moore) e disegnata da Yanick Paquette and Karl Story."}
{"id": "1307284", "revid": "125244273", "url": "https://it.wikipedia.org/wiki?curid=1307284", "title": "Goffredo il Barbuto", "text": "Origine.\nCome ci viene confermato dal \"Herimanni Augiensis Chronicon\" Goffredo era figlio maschio primogenito del margravio di Anversa, conte di Verdun, Duca della Bassa Lorena (Lotaringia) e Duca dell'Alta Lorena (Lotaringia) Gothelo o Gozzelone I (Gotefridus alter filius eius [=Gozzilo dux Lotharingorum]) e della di lui moglie, di cui non si conoscono n\u00e9 il nome n\u00e9 gli ascendenti.Secondo le \"Gesta Episcoporum Virdunensium, continuatio\" e anche secondo la \"Chronica Albrici Monachi Trium Fontium\", Gothelo o Gozzelone I era il figlio quintogenito del Conte di Bidgau e Methingau, Conte di Verdun e conte di Hainaut, Goffredo I e di Matilde di Sassonia, che, secondo l\"'Annalista Saxo\" era la figlia femmina primogenita di Ermanno Billung, duca di Sassonia, e di Hildegard di Westerburg.\nBiografia.\nNel 1025, Goffredo succedette al padre, Gothelo o Gozzelone I, nel titolo di conte di Verdun.\nVerso il 1040, suo padre associ\u00f2 Goffredo, il figlio primogenito, nella conduzione del governo dell'Alta Lorena, ed infatti assieme a Goffredo e ad altri duchi e vescovi, partecip\u00f2 ad Aquisgrana, nel giugno del 1041, alla riunione con la quale Enrico III prepar\u00f2 l'invasione della Boemia, che effettu\u00f2 in Agosto.In quello stesso anno, il re di Germania e futuro Imperatore del Sacro Romano Impero, Enrico III, lo cit\u00f2 (\"Gotefridi ducis\") nel documento n\u00ba 53 dei Heinrici III Diplomata, datato 16 giugno 1046, in cui, Enrico III confermava la fondazione del convento di Maria Maddalena di Verdun.\nSecondo il \"Bernoldi Chronicon\", alla morte del padre, nel 1044, il re di Germania e futuro Imperatore del Sacro Romano Impero, Enrico III, autorizz\u00f2 Goffredo a succedere al padre nel Ducato dell'Alta Lorena (Lotaringia), che gi\u00e0 la governava, come Goffredo III, che si aspettava di ricevere anche il Ducato della Bassa Lorena (Lotaringia); per\u00f2 Enrico III riteneva che i due ducati dovessero essere governati separatamente ed approfitt\u00f2 dell'occasione per dividerli nuovamente; rifiut\u00f2 quindi di concedere il ducato della Bassa Lorena a Goffredo, concedendolo invece al maschio secondogenito, Gothelo o Gozzelone II, detto il Codardo, per volont\u00e0 espressa dal padre stesso, Gozzelone I che riteneva che anche il secondogenito ereditasse una parte del ducato.\nGoffredo si ribell\u00f2, ma Enrico III mantenne la propria decisione e, dato che il rapporto tra i due fratelli si era deteriorato, in quello stesso anno, cerc\u00f2 inutilmente di farli riconciliare.Goffredo si ribell\u00f2 nuovamente al Re, rifiutando di partecipare alla campagna di Ungheria e, all'assemblea di Aquisgrana, fu condannato alla perdita sia del ducato che della contea di Verdun, ricevuta in feudo dal re. Allora Goffredo pass\u00f2 ad una ribellione fiera, aperta ed armata, devastando le terre della Bassa Lorena, tra cui la citt\u00e0 di Verdun e portando la guerra anche in Borgogna.\nDopo aver subito alcune sconfitte Goffredo si rese conto che la sua ribellione non aveva possibilit\u00e0 di successo, per cui, nel luglio del 1045, si present\u00f2 umilmente a re Enrico; nonostante la sua sottomissione venne imprigionato a Giebichenstein e secondo lo storico, Georges Poull, nel suo libro \"La Maison souveraine et ducale de Bar (1994)\" (non consultato) fu imprigionato insieme a un figlio, di cui non si conosce il nome e che mor\u00ec durante la prigionia essendo stato trattenuto come ostaggio da Enrico III.\nNel 1046, dopo la morte del fratello Gozzelone II (la data esatta della morte di Gothelo II non \u00e8 conosciuta, comunque prima della nomina di Federico a duca della Bassa Lorena), pur essendo stato graziato Goffredo, uscito dal carcere riottenne il suo ducato, ma non la contea di Verdun, e tanto meno l'agognato ducato di Bassa Lorena: infatti Enrico III, nel mese di maggio, nomin\u00f2 duca della Bassa Lorena Federico di Lussemburgo, il fratello del conte di Lussemburgo e duca di Baviera, Enrico II, come ci viene confermato dagli \"Annales Altahenses\".\nDopo la morte del figlio, Goffredo si alle\u00f2 con Baldovino V delle Fiandre, Ermanno di Hainaut e Teodorico IV d'Olanda e si ribell\u00f2 nuovamente; Enrico aveva affidato la contea di Verdun al Vescovo Teodorico e Goffredo, nel 1047, sorprese il vescovo (che fugg\u00ec) e saccheggi\u00f2 Verdun, bruciandone la cattedrale e per questo venne scomunicato. Il suo ducato dell'Alta Lorena venne allora assegnato ad Adalberto, conte di Metz.L'11 novembre 1048 a Thuin, Goffredo sconfisse e uccise in battaglia Adalberto; ma Enrico immediatamente nomin\u00f2 il giovane fratello di Adalberto, Gerardo di Chatenoy, nuovo conte di Metz, a rimpiazzarlo. Nelle sue successive campagne per tentare di impossessarsi della regione della Mosella, Goffredo incontr\u00f2 una strenua resistenza da Gerardo e venne forzato ad arrendersi; per la seconda volta, Goffredo era prigioniero, scomunicato ed aveva perso tutti i suoi domini; in seguito riconciliandosi con il vescovo, contribu\u00ec alla ricostruzione della cattedrale che aveva distrutto a Verdun; secondo lo storico medievalista, Alan V. Murray, nel suo \"The crusader Kingdom of J\u00e9rusalem, A Dynastic History 1099-1125\" (non consultato), Goffredo dopo il suo pentimento riottenne dal vescovo la contea di Verdun.In quello stesso periodo, verso il 1050, Goffredo riottenne da Enrico III un suo feudo nella diocesi di Colonia, con l'incarico di tenere a freno Baldovino V delle Fiandre, comportandosi da vassallo irreprensibile.\nNel 1053, dopo essere rimasto vedovo della sua prima moglie, Doda, Goffredo, che era stato amministratore delle propriet\u00e0 di Beatrice di Bar, si rec\u00f2 in Italia, dove, nel 1054, si rispos\u00f2 con Beatrice di Bar, che era vedova di Bonifacio III di Canossa, come conferma la \"Chronica Albrici Monachi Trium Fontium\" e reggente per conto del figlio minorenne, Federico, che, dopo pochi mesi mor\u00ec e Beatrice divenne reggente per conto dell'unica figlia ancora in vita, Matilde, anche lei minorenne.\nL'imperatore Enrico III, che non aveva gradito molto l'eccessivo potere del defunto marito di Bearice, Bonifacio, ora per\u00f2 non aveva approvato il suo matrimonio con Beatrice; col pretesto che il matrimonio era stato celebrato senza il suo permesso, e perci\u00f2 non era considerato valido, nel 1055, l'imperatore, Enrico III, discese in Italia, fece prigioniere Beatrice e la figlia Matilde, mentre Goffredo riusc\u00ec a fuggire attraversando le Alpi.\nSempre nel 1055, assieme a Baldovino V, che, l'anno prima si era ribellato Goffredo assedi\u00f2 Anversa, ma vennero sconfitti; durante l'assedio di Anversa, Goffredo aveva preso prigioniero Federico di Lussemburgo, duca della Bassa Lorena, che aveva ricevuto questo ducato, inclusa Anversa, da Enrico III. Ma Federico venne liberato dai lorenesi, assolutamente contrari a Goffredo, che fece atto di sottomissione.\nnel 1056, Enrico III, prima di morire, rimise in libert\u00e0 Beatrice e la figlia; nonostante ci\u00f2, Goffredo il Barbuto, dopo la morte dell'imperatore, rimase uno dei pi\u00f9 importanti avversari dell'autorit\u00e0 imperiale, specie dopo la morte di Enrico III, mantenendo questa posizione di prestigio per tutta il periodo di reggenza del nuovo re di Germania, Enrico IV di Franconia, che aveva appena sei anni. In quell'anno, Baldovino si riconcili\u00f2 e port\u00f2 omaggio al nuovo re.\nNel 1057, Goffredo ritornato in Toscana, dove fu coreggente con Beatrice ed entr\u00f2 in guerra con il Ducato di Spoleto, di propriet\u00e0 della Santa Sede.In quello stesso anno Goffredo fu artefice dell'elezione al soglio pontificio di suo fratello, Federico, che progett\u00f2 di far eleggere Goffredo imperatore.Suo fratello, papa Stefano IX, per\u00f2 mor\u00ec l'anno successivo, senza averlo potuto incoronare, allora Goffredo si prodig\u00f2 affinch\u00e9, all'inizio del 1059, fosse consacrato papa Gerardo di Borgogna, che diversi mesi prima, era stato eletto, col nome di Niccol\u00f2 II, dopo che nel dicembre 1058 era stato confermato dal reggente dell'impero; Goffredo, nel gennaio 1059, aiutato dal converso Leone di Benedetto, era entrato in Roma e impossessatosi di Trastevere dopo aver assaltato il Laterano, riusc\u00ec ad espellere l'antipapa Benedetto X dalla citt\u00e0 eterna il 24 gennaio. Durante il pontificato di suo fratello e dei suoi successori, egli ricopr\u00ec un ruolo fondamentale nella politica del centro e del nord Italia, inclusa la Sardegna, dove si alle\u00f2 con Barisone I di Torres contro la Repubblica di Pisa, con l'intento di estendere il proprio potere su entrambi i domini.\nDopo la morte di Niccol\u00f2 II, Goffredo appoggi\u00f2 papa Alessandro II e, nel 1061, si oppose alla discesa su Roma di Pietro Cadalo: non essendo riuscito, nel suo intento, l'anno successivo, dopo la feroce battaglia del 14 aprile in Roma, intervenne come paciere tra le due fazioni, imponendo ai contendenti di lasciare Roma.\nDopo che Enrico IV, ebbe raggiunto la maggior et\u00e0, Goffredo il Barbuto, nel 1065, ottenne l'investitura a Duca della Bassa Lorena (Lotaringia), come ci viene confermato da un documento, datato 1065 o 1066, del \"Cartulaire de l'abbaye Saint-Vanne de Verdun\" (non consultato) e riusc\u00ec nuovamente ad ottenere Anversa.\nNel 1066, Goffredo, con le sue truppe si mise in marcia contro i Normanni di Roberto il Guiscardo e di Riccardo d'Altavilla, che minacciavano Roma; infatti Riccardo stava devastando i territori pontifici, ma prima che Goffredo potesse intervenire si rappacific\u00f2 con papa Alessandro II.\nSecondo lo storico, Georges Poull, nel suo libro \"La Maison souveraine et ducale de Bar (1994)\" (non consultato), Goffredo, per problemi di salute, assieme alla moglie Beatrice, rientr\u00f2 nella contea di Verdun e nel ducato di Bassa Lotaringia e Install\u00f2 la propria corte a Buglione, come ci conferma il \"Chronicon Sancti Huberti Andaginensis\", e mor\u00ec la vigilia dell'ultimo dell'anno 1069; secondo la \"Chronica Albrici Monachi Trium Fontium\", mor\u00ec nel 1070 e fu sepolto nella Cattedrale di Verdun. A Goffredo succedette il figlio, anche lui di nome Goffredo, detto \"il Gobbo\".\nMatrimoni e discendenza.\nVerso il 1020, aveva sposato Doda, come ci viene confermato dalla \"Ex Vita B. Id\u00e6 Boloniensis Comitiss\u00e6\" quando cita la loro figlia, Ida (pater\u2026Godefridus, mater vero ejus non minus egregia, Doda), e che, ancora secondo lo storico medievalista, Alan V. Murray, nel suo \"The crusader Kingdom of J\u00e9rusalem, A Dynastic History 1099-1125\" (non consultato), era la figlia del Conte di Rethel, Manasse II. Doda veniva anche citata (\"Guota per manus mariti sui Gotefridi ducis\") nel documento n\u00ba 53 dei Heinrici III Diplomata, datato 16 giugno 1046, in cui, Enrico III confermava la fondazione del convento di Maria Maddalena di Verdun.&lt;br&gt;Dalla prima consorte, Doda, Goffredo ebbe:\nIn seconde nozze, aveva sposato Beatrice di Bar, vedova di Bonifacio di Canossa che, secondo il \"Chronicon Sancti Mich\u00e6lis, monasterii in pago Virdunensi\" era la figlia femmina primogenita dell'erede della Contea di Bar e Duca dell'Alta Lorena (Lotaringia), Federico II e di Matilde di Svevia (988\u20131031), che era figlia di Ermanno II, Duca di Svevia, e di Gerberga di Borgogna (\u2020 1018, come ci viene confermato dal \" Wiponis, Vita Chuonradi II Imperatoris\") ed era cognata del re di Germania di Corrado II, che aveva sposato sua sorella, Gisella di Svevia, come risulta ancora dal \"Chronicon Sancti Mich\u00e6lis, monasterii in pago Virdunensi\".Da Beatrice di Bar, Goffredo non ebbe figli."}
{"id": "1307286", "revid": "38120", "url": "https://it.wikipedia.org/wiki?curid=1307286", "title": "Terra obscura", "text": ""}
{"id": "1307290", "revid": "2108263", "url": "https://it.wikipedia.org/wiki?curid=1307290", "title": "Goffredo il Gobbo", "text": "Origini.\nSecondo la \"Chronica Albrici Monachi Trium Fontium\", Goffredo era figlio maschio primogenito del duca dell'Alta Lorena (Lotaringia), conte di Verdun, margravio reggente di Toscana (assieme alla seconda moglie, Beatrice di Bar, dal 1054), duca della Bassa Lorena (Lotaringia) e margravio di Anversa, Goffredo III il Barbuto e della prima moglie, Doda, come ci viene confermato dalla \"Ex Vita B. Id\u00e6 Boloniensis Comitiss\u00e6\" quando cita la loro figlia, Ida (\"pater\u2026Godefridus, mater vero ejus non minus egregia, Doda\"), e che, ancora secondo lo storico medievalista, Alan V. Murray, nel suo \"The crusader Kingdom of J\u00e9rusalem, A Dynastic History 1099-1125\" (non consultato), era la figlia del Conte di Rethel, Manasse II.\nGoffredo III il Barbuto, come ci viene confermato dal \"Herimanni Augiensis Chronicon\", era il figlio maschio primogenito del margravio di Anversa, conte di Verdun, duca della Bassa Lorena (Lotaringia) e duca dell'Alta Lorena (Lotaringia) Gothelo o Gozzelone I (\"Gotefridus alter filius eius [=Gozzilo dux Lotharingorum]\") e della di lui moglie, di cui non si conoscono n\u00e9 il nome n\u00e9 gli ascendenti. Discendente da Carlo Magno, era anche nipote di papa Stefano IX (che era Federico, il fratello minore di Goffredo il Barbuto).\nBiografia.\nDegli anni giovanili di Goffredo si hanno scarse informazioni; per la prima volta viene citato dalla \"Chronica Albrici Monachi Trium Fontium\", quando ci informa che, alla morte del padre, riportata nel 1070, gli succedette come duca della Bassa Lorena (Lotaringia) e conte di Verdun, definendolo gobbo (\"Godefridus Gibbosus\"), piccolo ma di ammirevole animo (\"corpore exiguous tamen animo eximius\"). La sua successione fu approvata dal re di Germania, Enrico IV di Franconia.\nNello stesso anno della sua successione al padre (1069), Goffredo aveva sposato Matilde di Canossa, come ci conferma il \"Chronicon Sancti Huberti Andaginensis\", citando le ultime volont\u00e0 del padre (\"tuo quoque, mi karissume fili, et sponsae tuae Mathildis\"); secondo l\"Annalista Saxo\", Matilde era figlia del marchese di Toscana, conte di Brescia, Modena, Ferrara, Reggio e Mantova, Bonifacio III e di Beatrice di Lotaringia, che, secondo il \"Chronicon Sancti Mich\u00e6lis, monasterii in pago Virdunensi\" era la figlia femmina primogenita dell'erede della contea di Bar e duca dell'Alta Lorena (Lotaringia), Federico II e di Matilde di Svevia.\nCon questo matrimonio, dopo la morte del padre, gli succedette, come margravio reggente di Toscana, assieme alla suocera, Beatrice di Lotaringia dal momento che suo padre, in seconde nozze, nel 1054, secondo la \"Chronica Albrici Monachi Trium Fontium\", aveva sposato Beatrice, madre di Matilde e vedova di Bonifacio III. Secondo lo storico, Georges Poull, nel suo libro \"La Maison souveraine et ducale de Bar (1994)\" (non consultato), suo padre e la sua seconda moglie, Beatrice, decisero il fidanzamento di Matilde e Goffredo il Gobbo al tempo del loro matrimonio.\nAncora secondo Georges Poull, la moglie Matilde, nel 1070, fece ritorno in Toscana, e Goffredo, nel 1071, visse separato dalla moglie. I due coniugi erano infatti di idee diverse nell'ambito della cosiddetta lotta per le investiture: Matilde supportava il papa Gregorio VII, Goffredo l'imperatore Enrico IV.\nSecondo il capitolo n\u00ba 47a della \"Chronologia Johannes de Beke\", Goffredo si schier\u00f2 col vescovo di Utrecht, Guglielmo I, che, data la minore et\u00e0 del conte d'Olanda, Teodorico V, aveva ottenuto dal \"rex Romanorum\", Enrico IV, l'autorit\u00e0 sulla contea d'Olanda, per scacciare Teodorico V e la madre, Gertrude di Sassonia, dall'Olanda. Teodorico V con la madre ed il patrigno, Roberto I delle Fiandre, si ritirarono nelle isole della Frisia; per questo, il patrigno, Roberto, da Orderico Vitale venne denominato Roberto il Frisone (\"Rodbertum Fresionem\").Nel 1071 infine, secondo il capitolo n\u00ba 47b della \"Chronologia Johannes de Beke\", venne sconfitto definitivamente da Goffredo il Gobbo.&lt;br&gt;Nel 1072, Goffredo il Gobbo, secondo gli \"Annales Egmundani\", port\u00f2 distruzioni in tutta la Frisia.\nSempre Georges Poull, sostiene che Goffredo nel corso del 1072, raggiunse la moglie in Toscana, per fare poi ritorno in Lotaringia l'anno seguente. Durante questo periodo, Goffredo, assieme alla moglie, Matilde di Canossa, alla suocera Beatrice di Lotaringia e ad Agnese, madre del re di Germania, Enrico IV di Franconia, si adoper\u00f2 per aiutare papa Gregorio VII ad ottenere l'obbedienza dell'alto clero.\nSostenne Enrico IV contro il duca di Sassonia, Magnus, nel 1074 durante la rivolta dei sassoni e partecip\u00f2 alla battaglia di Langensalza. A Worms nel gennaio del 1076, Goffredo fu tra coloro che si pronunciarono per la deposizione di papa Gregorio VII, dicendosi disposto a marciare su Roma, ma, il mese successivo, fu assassinato mentre si apprestava a dare battaglia sulla Schelda, contro gli storici nemici: Teodorico V d'Olanda e Roberto I delle Fiandre; Goffredo cadde vittima di un'imboscata: durante la notte spinto da bisogni corporali si rec\u00f2 al gabinetto e un sicario che stava in agguato, gli conficc\u00f2 una spada tra le natiche lasciandogli l'arma piantata nella ferita. Sopravvissuto a fatica, una settimana dopo, verso la fine di febbraio 1076, mor\u00ec, come viene riportato dagli \"Lamberti Annales\", che suppongono che avvenne su mandato di Roberto I delle Fiandre; mentre, secondo gli \"Annales Egmundani\", fu ucciso, nel 1075, mentre si trovava alla latrina, da un servo di Teodorico V d'Olanda; la \"Chronologia Johannes de Beke\" conferma che Goffredo fu assassinato, mentre si trovava alla latrina, nel 1076; anche la \"Chronica Albrici Monachi Trium Fontium\", conferma la morte nel 1076 e che la sepoltura avvenne nella cattedrale di Verdun.\nDato che non aveva eredi, Goffredo nomin\u00f2 allora erede Goffredo di Buglione, figlio di sua sorella, ma in seguito l'Imperatore gli oppose la nomina del proprio figlio Corrado. Fu quindi quest'ultimo a succedergli alla sua morte, nel 1076, e mantenne la titolarit\u00e0 del ducato di Lorena fino al 1087, anno in cui fu incoronato re coreggente di Germania. A questo punto l'imperatore Enrico IV, ancora secondo Georges Poull, acconsent\u00ec alla nomina dell'erede designato da Goffredo il Gobbo, suo nipote Goffredo di Buglione (il quale in seguito ottenne grande fama con la partecipazione alla Prima crociata).\nIl nome di Goffredo il Gobbo si inserisce storicamente tra coloro che avrebbero contribuito alla spiegazione del toponimo \"Goffredo\", riferito alla citt\u00e0 di Castel Goffredo, in provincia di Mantova..\nDiscendenza.\nDalla moglie Matilde di Canossa ebbe un'unica figlia:"}
{"id": "1307292", "revid": "121978531", "url": "https://it.wikipedia.org/wiki?curid=1307292", "title": "De visu", "text": "La locuzione latina de visu, tradotta letteralmente, significa 'con i propri occhi', 'per diretta visione', 'dal vivo'.\nSi usa quest'espressione ogni qualvolta si voglia rimarcare che quanto si afferma \u00e8 dovuto alla diretta visione, e quindi conoscenza, d'un avvenimento; talvolta essa viene adoperata per indicare un incontro diretto tra due o pi\u00f9 persone (\"incontrarsi de visu\", 'incontrarsi da vicino')."}
{"id": "1307297", "revid": "125872047", "url": "https://it.wikipedia.org/wiki?curid=1307297", "title": "Barthezz", "text": "Biografia.\nL'attivit\u00e0 di Claessen inizia nel 1998, nello studio di registrazione realizzato nella propria camera da letto. Frutto del suo lavoro, un \"demo\" intitolato \"The Groove Studio\".\nNel 2000 partecipa ad una competizione per il missaggio di brani dei Vengaboys e vince con il remix di \"Cheekah Bow Bow (That Computer Song)\", che compare poi come bonus track in un singolo dei Vengaboys.\n\u00c8 in questo periodo che il suo demo \"On the Move\" acquista notoriet\u00e0 e compare nelle selezioni di disc jokey di fama internazionale. Incoraggiato da questo primo successo, Barthezz firma un contratto con la casa discografica \"Purple Eye\" e nel 2001 pubblica per l'appunto il singolo \"On the Move\". Il brano raggiunge la prima posizione in diverse classifiche nazionali e gradualmente diventa un successo internazionale.\nNello stesso anno, un altro singolo contribuisce a renderlo famoso: \"Infected\".\nNel 2002 Barthezz viene nominato per due \"TMF Awards\" e pubblica il singolo \"Rock 'n' Roll\", che oltre alla versione originale comprende i remix curati da DuMonde (JamX &amp; DeLeon).\nCuriosamente, Claessen pubblica il singolo sotto lo pseudonimo Stereoshaker a causa di contrasti con la propria casa discografica."}
{"id": "1307306", "revid": "767487", "url": "https://it.wikipedia.org/wiki?curid=1307306", "title": "Enartrosi", "text": "La enartrosi (dal greco \u1f72\u03bd\u03ac\u03c1\u03b8\u03c1\u03c9\u03c3\u03b9\u03c2 = articolato) \u00e8 un'articolazione mobile (diartrosi), le cui superfici articolari sono costituite da una forma sferica o semisferica e da una concavit\u00e0 a sua volta sferica.\nLe enartrosi consentono di effettuare i movimenti di rotazione, flessione, estensione, adduzione e abduzione.\nTipici esempi, nel corpo umano, sono le articolazioni della spalla (articolazione scapolo-omerale), dell'anca (articolazione coxo-femorale) e del piede (articolazione talo-navicolare)."}
{"id": "1307307", "revid": "339392", "url": "https://it.wikipedia.org/wiki?curid=1307307", "title": "Pattinaggio artistico a coppie", "text": ""}
{"id": "1307310", "revid": "174925", "url": "https://it.wikipedia.org/wiki?curid=1307310", "title": "Pierre de la Brosse", "text": ""}
{"id": "1307315", "revid": "2373", "url": "https://it.wikipedia.org/wiki?curid=1307315", "title": "Sfagneta", "text": ""}
{"id": "1307316", "revid": "228587", "url": "https://it.wikipedia.org/wiki?curid=1307316", "title": "Aleksej Ivanovi\u010d Butakov", "text": "Nato da una famiglia di militari (suo padre era a sua volta un ammiraglio cos\u00ec come i suoi 5 fratelli), Butakov \u00e8 stato uno dei primissimi geografi che per conto della marina russa esplor\u00f2 a fondo il Lago d'Aral. A lui si deve infatti la prima esplorazione ufficiale dell'Isola di Vozro\u017edenie da lui nominata Isola di Nicola I. Sua \u00e8 anche la prima cartografia dettagliata dell'area dei delta dei due fiumi Amu Darya e Syr Darya che risal\u00ec fino a Nukus il primo e fino a Qyzylorda il secondo.\nNel corso della sua carriera divenne membro della Societ\u00e0 geografica russa, membro onorario della Societ\u00e0 geografica di Berlino e della Societ\u00e0 geografica di Londra.\nMor\u00ec nella citt\u00e0 tedesca di Schwalbach am Taunus dove si trovava per delle cure mediche."}
{"id": "1307319", "revid": "767487", "url": "https://it.wikipedia.org/wiki?curid=1307319", "title": "Biscotto di Castellammare", "text": "Il biscotto di Castellammare \u00e8 un prodotto tipico campano, in particolare della zona di Castellammare di Stabia, dove \u00e8 stato creato nel 1848 dai fratelli Giovanni e Francesco Riccardi, e dove si continua a produrre. Creati con farina, zucchero, pasta lievitata, vanillina, acqua e burro, hanno una tipica forma allungata. Bisogna precisare che esistono diverse ricette per la creazione di questa specialit\u00e0, anche perch\u00e9 colei che rese famoso questo biscotto, alla sua morte non rivel\u00f2 a nessuno la ricetta.\nOggi si trovano gi\u00e0 confezionati e vengono venduti soprattutto d'estate sulle strade del litorale campano, insieme ai tarallini ricoperti di zucchero, altra specialit\u00e0 tipica stabiese."}
{"id": "1307341", "revid": "2166030", "url": "https://it.wikipedia.org/wiki?curid=1307341", "title": "Federico della Bassa Lorena", "text": "Origine.\nFederico, secondo la \"Genealogiae Comitum Flandriae\", era figlio del Conte del Moselgau, Federico (erroneamente, nel testo viene citato il fratello, Gisleberto, anche lui conte nel Moselgau) e della moglie di cui non si conosce il nome, che secondo la \"Vita Adelheidis abbatiss\u00e6 Vilicensis\", era figlia di Ermetrude, discendente dai Corradinidi, conti e duchi della Franconia.&lt;br&gt;Federico di Lussemburgo era figlio di Sigfrido, primo conte di Lussemburgo: infatti, secondo gli \"Annales Quedlinburgenses\", Federico era fratello di Cunegonda, la moglie dell'Imperatore del Sacro Romano Impero, Enrico II e Cunegonda, la moglie di Enrico II il Santo, secondo il monaco, Rodolfo il Glabro, uno dei maggiori cronisti d'et\u00e0 medievale, nel suo \"Rodulfi Glabri, Historiarum Libri Quinque\", era figlia di Sigfrido) e di Edvige di Nordgau (937-992), figlia del conte Eberardo IV di Nordgau e di Luitgarda di Lotaringia, discendente in linea diretta da Carlo Magno.&lt;br&gt;Federico era nipote dell'Imperatore del Sacro Romano Impero, Enrico II e cognato di Guelfo II di Altdorf, conte in Lechrain, a sud di Augusta (\u2020 1030), marito di sua sorella, Imiza e del conte di Fiandra, conte d'Artois e Abate laico di San Bertino, Baldovino IV delle Fiandre, detto il Barbuto, marito di sua sorella, Ogiva.\nBiografia.\nFederico viene citato assieme ai fratelli, Adalberone III (\u2020 1072), vescovo di Metz, Enrico II (\u2020 1047), duca di Baviera, Teodorico e Giselberto (1007 \u2020 1059), conte di Salm, al matrimonio della sorella Ogiva.\nVerso il 1035, ottiene il titolo di conte di Malmedy e di Stablo; infatti, secondo il documento n\u00ba 308 del \"Mittelrheinisches Urkundenbuch I\", nel 1036, assieme ai fratelli Teodorico e Giselberto, controfirma il testamento dello zio, Adalberone, canonico di Treviri, in cui viene citato col titolo di conte (\"Friderico comite eiusque fratribus, Gisilberto et Theoderico\").\nSecondo il \"Bernoldi Chronicon\", alla morte del Duca delle due Lorene (Duca della Bassa Lorena (Lotaringia) e Duca dell'Alta Lorena (Lotaringia)), nel 1044, il re di Germania e futuro Imperatore del Sacro Romano Impero, Enrico III, autorizz\u00f2 Goffredo il Barbuto a succedere al padre nel Ducato dell'Alta Lorena (Lotaringia), che gi\u00e0 la governava, come Goffredo III, che si aspettava di ricevere anche il Ducato della Bassa Lorena (Lotaringia); per\u00f2 Enrico III riteneva che i due ducati dovessero essere governati separatamente ed approfitt\u00f2 dell'occasione per dividerli nuovamente; rifiut\u00f2 quindi di concedere il ducato della Bassa Lorena a Goffredo, concedendolo invece al fratello, il secondogenito, Gothelo o Gozzelone II, detto il Codardo, per volont\u00e0 espressa dal padre stesso, Gozzelone I che riteneva che anche il secondogenito ereditasse una parte del ducato.&lt;br&gt;Goffredo il Barbuto si ribell\u00f2, ma Enrico III mantenne la propria decisione e Goffredo pass\u00f2 ad una ribellione fiera, aperta ed armata, devastando le terre della Bassa Lorena, tra cui la citt\u00e0 di Verdun e portando la guerra anche in Borgogna.&lt;br&gt;Nel 1046, dopo la morte di Gozzelone II, nel mese di maggio, Enrico III nomin\u00f2 duca della Bassa Lorena (il cugino) Federico, fratello del conte di Lussemburgo e duca di Baviera, Enrico II, come ci viene confermato dagli \"Annales Altahenses\".&lt;br&gt;Federico riusc\u00ec a contrastare Goffredo il Barbuto anche con l'aiuto di suo fratello, Adalberone, che era stato nominato dall'imperatore Vescovo di Metz, riuscendo ad imporre la sua autorit\u00e0 sul ducato.\nFederico fu fedele all'imperatore, che, nel 1049, gli concesse il marchesato di Anversa\nma dopo la morte di Enrico III, nel 1956, fu tra coloro che si ribellarono ad Agnese di Poitou, la reggente per conto del figlio di circa sei anni, il re di Germania, Enrico IV di Franconia e, nel 1057, Federico ed il fratello, Giselberto, che dal 1056 era anche conte di Giessen, secondo il \"Ekkehardi Chronicon Wirziburgense\", si scontrarono con Agnese, ma furono sconfitti e si sottomisero alla reggente.&lt;br&gt;Nel 1059, secondo il \"Bernoldi Chronicon\", Federico, ancora assieme al fratello, Giselberto, conte di Giessen, si ribell\u00f2 all'autorit\u00e0 di Enrico IV di Franconia.\nEgli mor\u00ec nell'ambito della guerra contro l'Arcivescovo di Colonia, Annone II di Colonia. Il re di Germania, Enrico IV di Franconia, dopo la sua morte, nel 1065, lo rimpiazz\u00f2 con Goffredo il Barbuto.\nMatrimoni e discendenza.\nSecondo la \"Genealogica ex Stirpe Sancti Arnulfi descendentium Mettensis\", Federico in prime nozze spos\u00f2 Gerberga (\"Gerbergam, Friderici ducis uxorem\") ( \u2020 circa 1049), figlia del Conte di Boulogne, Eustachio I e di Matilde, figlia del conte di Lovanio, Lamberto I. Da Gerberga federico ebbe uno (o due) figli:\nSecondo il \"Chronicon Sancti Huberti Andaginensis\", Federico si era sposato in seconde nozze (1055) con Ida di Sassonia (\"Ida quae prius fuerat uxor ducis Frederici\")( \u2020 1102), che ancora secondo la \"Genealogica ex Stirpe Sancti Arnulfi descendentium Mettensis\", era la figlia di Bernardo II di Sassonia, e della moglie, Eilika von Schweinfurt. Dopo la morte di Federico Ida si spos\u00f2, in seconde nozze con Alberto III di Namur. Da Ida, Federico non ebbe discendenza."}
{"id": "1307342", "revid": "256896", "url": "https://it.wikipedia.org/wiki?curid=1307342", "title": "Mapusaurus roseae", "text": "Il mapusauro (\"lucertola della terra\") era un gigantesco carnosauro vissuto in Patagonia durante il Tardo Cretaceo. In molti tratti simile al \"Giganotosaurus\", pesava 5-6 tonnellate ed il pi\u00f9 grande esemplare ritrovato era lungo 13.6 metri (MCF-PVPH-108.145). Questo dato \u00e8 la conferma di recenti studi, che fanno ipotizzare che l'animale potesse raggiungere i 14 metri di lunghezza.\nRitrovamento.\nPortato alla luce tra il 1997 e il 2001, questo dinosauro \u00e8 stato trovato assieme a molte ossa di dinosauri erbivori: probabilmente era finito accidentalmente in una palude che lo ha intrappolato fino alla morte per affogamento. Anche altri carnivori hanno fatto una simile fine: molti scheletri di \"Albertosaurus\", \"Daspletosaurus\" e \"Allosaurus\" sono stati infatti trovati insieme a numerosissimi erbivori.\nFilogenesi.\nAnalisi cladistiche confermano che questo predone era una sorta di \"mix\" tra il \"Giganotosaurus\" e il \"Carcharodontosaurus\". Grazie infatti a queste caratteristiche, si cap\u00ec che doveva esistere un gruppo associato al \"Mapusaurus\" e al \"Giganotosaurus\", i dinosauri pi\u00f9 evoluti dei Carcarodontosauridi: i Giganotosaurini.\nPaleoecologia.\nIl Mapusaurus viveva nella cosiddetta Huincul Formation, una formazione geologica risalente a 97-93,5 mya, con la presenza di corsi d'acqua stagionali.\nQuesto predatore condivideva il suo ambiente con alcuni dei pi\u00f9 grandi sauropodi mai esistiti (come l'Argentinosaurus) e altri teropodi abelisauridi, tra i principali figuravano lo Skorpiovenator e l'Ilokelesia."}
{"id": "1307346", "revid": "124123", "url": "https://it.wikipedia.org/wiki?curid=1307346", "title": "Giacinto da Belmonte", "text": "La vita.\nFrancesco Savero Osso nacque nella localit\u00e0 Motta di Santa Barbara in Comune di Belmonte Calabro.\nNell'agosto 1857 sotto la guida di Padre Zaccaria da Laino Borgo lasci\u00f2 Belmonte Calabro alla volta di Rogliano, localit\u00e0 in cui prese i voti temporanei il 23 ottobre 1858. Divenne frate a tutti gli effetti il 2 ottobre 1861, ad Acri, professando gli ordini perpetui ed assumendo il nome di Padre Giacinto. Venne ordinato sacerdote il 12 gennaio 1865, sempre ad Acri.\nNel 1867 la legge eversiva sui beni religiosi emanata dal Regno d'Italia port\u00f2 alla chiusura del Convento dei PP. Cappuccini di Acri. I religiosi, tra cui Padre Giacinto, trovarono rifugio in case private gentilmente concesse da privati cittadini.\nFu in questo periodo che il cappuccino inizi\u00f2 a scrivere molte opere, delle quali molte non pubblicate. le pi\u00f9 importanti: \"Lo Stato e la Chiesa\", \"L'Impero Germanico\", \"L'Avvenire d'Europa\", \"Ove siamo\", \"Considerazioni dei giorni nostri\", \"I manutengoli del brigantaggio sociale\", \"Il male dei nostri giorni\", \"I poveri e i ricchi\", quest'ultima considerata il suo libro migliore. Queste opere non ottennero mai l\"'imprimatur\" dell'autorit\u00e0 ecclesiastica.\nNel 1870 Padre Giacinto venne incaricato di soprintendere alla riapertura del Convento dei Cappuccini di Belmonte Calabro, chiuso ai sensi della Legge Murat del 1809 ed in possesso della famiglia Del Giudice. Il tentativo fall\u00ec due anni dopo per mancanza di religiosi.\nIl 28 novembre 1875 Padre Giacinto venne eletto IV Definitore Provinciale. Continu\u00f2 con questa carica l'opera di acquisizione di ex-conventi, e il 5 settembre 1881 riusc\u00ec ad acquistare il Convento di Morano Calabro; il 2 ottobre 1884 acquis\u00ec il Convento di Saracena.\nNel 1882 Padre Giacinto, il cui nome era giunto alle gerarchie ecclesiastiche a Roma, venne invitato a fare da Segretario al cardinale Giovanni Massaia, ma lui rifiut\u00f2 la proposta.\nIl 9 maggio 1884 a Roma venne proclamato Padre Provinciale: il suo mandato termin\u00f2 il 27 marzo 1885: e a questo punto venne chiamato a Roma, dove arriv\u00f2 in compagnia di Frate Bernardo da Montalto Uffugo.\nNel 1887 papa Leone XIII lo nomin\u00f2 Consultore dell'Indice dei libri proibiti.\nDa Roma cur\u00f2 la riapertura di un Convento cappuccino ad Acri, e l'11 maggio 1893 fu uno dei promotori della fondazione della Basilica del Beato Angelo da Acri, nuova sede per i PP. Cappuccini.\nNel 1897 torn\u00f2 ad Acri da Roma, e trov\u00f2 la Basilica del Beato Angelo gi\u00e0 completata.\nIl 4 ottobre 1899 Padre Giacinto fu vittima di una rapina, in seguito alla quale venne colpito da apoplessia. Il 23 ottobre 1899 il religioso spirava, lo stesso giorno della nascita, all'et\u00e0 di 60 anni esatti."}
{"id": "1307348", "revid": "113958", "url": "https://it.wikipedia.org/wiki?curid=1307348", "title": "Mapusaurus", "text": ""}
{"id": "1307351", "revid": "125427285", "url": "https://it.wikipedia.org/wiki?curid=1307351", "title": "Alphubel", "text": "LAlphubel (4.206\u00a0m) \u00e8 una montagna delle Alpi Pennine appartenente al massiccio del Mischabel, posta nel Canton Vallese (Svizzera).\nToponimo.\nIn tedesco \"hubel\" significa collina; quindi il toponimo pu\u00f2 essere tradotto con \"collina delle Alpi\".\nCaratteristiche.\nLa montagna, situata sullo spartiacque tra la Saastal e la Mattertal, si trova tra il T\u00e4schhorn (a nord) e l'Allalinhorn (a sud). Pi\u00f9 nel dettaglio tra l'Alphubel e l'Allalinhorn si inserisce l'elevazione pi\u00f9 modesta chiamata Feechopf. Il \"Mischabeljoch\" lo separa dal T\u00e4schhorn mentre a sud l\"Alphubeljoch\" lo divide dal Feechopf.\nIl versante occidentale verso la Mattertal si presenta roccioso e particolarmente impervio; la parete rocciosa raggiunge la lunghezza di 700 metri. Il versante orientale verso Saas-Fee si presenta a forma di trapezio, \u00e8 nevoso e da questo versante scende il ghiacciaio di Fee.\nSalita alla vetta.\nLa prima ascensione alla vetta \u00e8 stata realizzata il 9 agosto 1860 da Leslie Stephen e T. W. Hinchliff accompagnati dalle guide Melchior Anderegg e Peter Perren. La conquista della difficile cresta ovest fu realizzata nel 1945 da Alfons Lerjen e Pius Mooser.\nOggi la via normale di salita alla vetta per il versante orientale passa dall\"Hotel L\u00e4ngflue\" (2.867\u00a0m) accessibile dall'abitato di Saas-Fee (1.803\u00a0m). Dal rifugio si tratta di salire il ghiacciaio di Fee.\nIn alternativa si pu\u00f2 partire dal Mittelallalin e salire al \"Fee-joch\" (3.810\u00a0m - valico che separa l'Allalinhorn dall'Alphubel) lungo quella che \u00e8 la via normale all'Allalinhorn. Dal Fee-joch si percorre la cresta est del Feechopf (3.888\u00a0m). Raggiunto il Feechopf si prosegue verso nord e perdendo quota si incontra l\"Alphubeljoch\" (3.772\u00a0m). Dal colle si pu\u00f2 affrontare la cresta sud dell'Alphubel oppure contornando ad est la montagna affrontarne il versante est.\nDal versante della Mattertal si pu\u00f2 salire sulla vetta partendo dalla T\u00e4schh\u00fctte (2.701\u00a0m). Dal rifugio si sale all\"Alphubeljoch\" e poi si sale per la cresta sud oppure per il versante est."}
{"id": "1307352", "revid": "124866214", "url": "https://it.wikipedia.org/wiki?curid=1307352", "title": "Carlo Del Prete", "text": "Biografia.\nNacque a Lucca il 21 agosto 1897, erede di un'influente famiglia lucchese. Il padre, Lorenzo, era un medico con importanti cariche cittadine, tra cui quella di sindaco. La madre, Fedilla Francini, invece, era di Fazzano, frazione di Fivizzano, dove lui, da bambino, era spesso ospite nella villa dei nonni, dei proprietari terrieri benestanti. Dopo gli studi classici affrontati brillantemente presso il ginnasio-liceo \"Machiavelli\", all'et\u00e0 di quindici anni intraprese la carriera militare iscrivendosi alla Regia Accademia Navale di Livorno. Ancora allievo partecip\u00f2 ad alcune operazioni della guerra italo-turca navigando nella acque della Libia a bordo della navi scuola \"Flavio Gioia\" e \"Etna\". \nDopo l'entrata in guerra del Regno d'Italia, avvenuta il 24 maggio 1915, fu nominato guardiamarina nel 1916. Partecip\u00f2 alla Grande Guerra operando in Adriatico, dapprima imbarcato sulla nave da battaglia \"Giulio Cesare\", poi sulla torpediniera d'alto mare \"Clio\" e quindi sull'esploratore \"Aquila\". \nIl 27 aprile 1917, promosso sottotenente di vascello, entr\u00f2 a far parte, su sua richiesta, della flottiglia sommergibili con base ad Ancona. \nNel dicembre 1917 venne inviato presso la 1\u00aa Squadriglia della stazione idrovolanti di Venezia, partecipando a diverse missioni belliche in qualit\u00e0 di osservatore e nacque in lui la grande passione per il mondo dell'aviazione.\nDal marzo 1918 fu comandante in seconda del sommergibile \"F.14\" che, nella notte tra il 10 e l'11 febbraio 1918, partecip\u00f2 alla beffa di Buccari condotta da Gabriele D'Annunzio e Costanzo Ciano, scort\u00f2 i MAS fino alle Bocche del Carnaro e rimanendo l\u00ec a proteggerli fino all'alba successiva.\nDopoguerra.\nTerminata la guerra, il 12 novembre 1918 venne promosso tenente di vascello ed imbarcato sulla nave da battaglia \"Regina Elena\" in navigazione nelle acque antistanti l'Asia Minore. Sotto il suo comando si effettuarono sbarchi di truppe a Smirne e ad Adalia in Turchia. \nTornato in Italia, si iscrisse al corso di laurea in elettrotecnica presso il Politecnico di Milano e frequent\u00f2 contemporaneamente il corso superiore dell'Accademia navale ed il corso per allievi piloti a Taranto. \nIl 6 ottobre 1922 otteneva il brevetto di pilota di idrovolante a Taranto e, un anno dopo, il 6 novembre 1923, conseguiva a pieni voti la laurea in Ingegneria meccanica ed elettrotecnica presso il Politecnico di Milano.\nPass\u00f2 poi in servizio presso la neocostituita Regia Aeronautica, assunse il comando dell'idroscalo di Sesto Calende, rivelando, oltre a non comuni doti di pilota, indubbie capacit\u00e0 organizzative. Per questo venne scelto da Francesco De Pinedo nel 1927, come ufficiale di rotta e secondo pilota nella trasvolata Atlantica dall'Europa alle due Americhe (13 febbraio-16 giugno 1927) dove, assieme al motorista Vitale Zacchetti, volarono su tre continenti, Africa, America del Sud, America del Nord, attraversando due volte l\u2019Atlantico. La trasvolata ebbe inizio il 13 febbraio 1927 a Elmas (Cagliari) e termin\u00f2 il 16 giugno a Lido di Ostia (Roma) dopo 43.820 km di volo per complessive 279 ore e 40 minuti. A bordo dei velivolo, un idrovolante Savoia-Marchetti S.55 denominato \u201cSanta Maria\u201d, il suo compito principale consisteva nel compiere osservazioni astronomiche per il mantenimento e la pianificazione della rotta e nell'accertarsi che il consumo del carburante fosse regolare e distribuito dai vari serbatoi allo scopo di mantenere il pi\u00f9 possibile equilibrato l'apparecchio. Il percorso si svolse da Elmas alle Isole di Capo Verde, su Buenos Aires e infine raggiunse l'Arizona. Il 6 aprile, mentre effettuava il rifornimento sul Lago Roosevelt di Salt River (Arizona) l'aereo prese fuoco e s'inabiss\u00f2 in pochi minuti. Il completamento del raid fu reso possibile grazie all'invio, per via marittima da Genova a New York, di un altro idrovolante Savoia Marchetti S.55, ribattezzato \"Santa Maria II\". Il viaggio di ritorno, ricongiungendosi al tragitto iniziale a New Orleans, tocc\u00f2 Memphis, Chicago, alcune localit\u00e0 in Canada, Terranova, le isole Azzorre, Lisbona, Barcellona con arrivo finale al Lido di Ostia a Roma ricevuto da Mussolini.\nNel 1928, promosso maggiore, si aggiudic\u00f2, in coppia con Arturo Ferrarin, il record mondiale di durata e di distanza in circuito chiuso a bordo del monoplano Savoia-Marchetti S.64. Dopo un\u2019interminabile serie di prove e controlli, la mattina del 31 maggio 1928, prendeva avvio la prima avventura: il record del mondo su circuito chiuso. L\u2019aereo, condotto da Ferrarin e Del Prete percorse per 51 volte il circuito compreso tra Torre Flavia ed il faro di Anzio, distanti poco pi\u00f9 di 74 km, atterrando alle 15,30 del 2 giugno dopo aver percorso un totale di 7 666,616 km in un tempo di 58 h e 37 minuti. \nTale prestazione superava di quasi 5 ore il precedente primato di durata e di 3.000 km quello di distanza. Questa prima impresa costituiva per\u00f2 il banco di prova per il principale obiettivo del progetto: il volo dall'Italia al Brasile, per aggiudicarsi il record mondiale di volo in linea retta.\nLa macchina organizzativa si mise in moto fin dal giorno successivo, in quanto si voleva realizzare la trasvolata atlantica nei primi giorni di luglio, al fine di sfruttare la fase di luna piena prevista per quei giorni durante le ore notturne del volo. Ed \u00e8 cos\u00ec, che appena un mese dopo stabil\u00ec, sempre in coppia con il Ferrarin, il record mondiale di distanza in linea retta, volando senza scalo da Monte Celio (Roma) a Port Natal in Brasile con il monoplano Savoia-Marchetti S.64, partiti il 3 luglio, raggiunsero l'obiettivo il 5 dello stesso mese, dopo aver percorso 7.450 km in 44 ore e 9 minuti ad una velocit\u00e0 media di 168 km/h.\nLa sera del 3 luglio 1928, alle ore 18:51, prese il via la delicata fase di decollo: appesantito dal carburante necessario per il tragitto, il S.64 aveva una velocit\u00e0 di salita di soli 0,25 metri al secondo, alla velocit\u00e0 di 180 km/h. In pratica erano necessari 3 km per raggiungere la quota di 15 metri.\nL\u2019orario di partenza venne scelto al fine di raggiungere sia Gibilterra che, il giorno successivo, il Brasile con le luci del giorno. Il volo si present\u00f2 difficoltoso fin dalla prima notte quando, a causa di caldi venti africani, il rendimento del motore diminu\u00ec sensibilmente ed i due piloti decisero di modificare la rotta verso nord, alla ricerca di temperature meno elevate. Attraversando condizioni di cielo mutevole e variando di quota alla ricerca di correnti di coda, i due aviatori si accinsero a trascorrere la seconda notte in volo entrando nella fascia dei temporali equatoriali, decidendo di salire fino a 4 000 m di quota nel, vano, tentativo di risparmiare, al velivolo ed a s\u00e9 stessi, le sollecitazioni della burrasca. Il sopraggiungere del mattino (\u00e8 il 5 luglio) e l\u2019avvistamento della costa brasiliana diedero conferma della precisione dei difficili calcoli notturni per il mantenimento della rotta e trasmisero nuovo vigore all\u2019equipaggio che punt\u00f2 deciso in direzione di Bahia. Ancora il maltempo procur\u00f2 l\u2019ennesimo imprevisto e, stimando un residuo di carburante poco rassicurante, i due decisero di tornare sui propri passi per dirigersi verso Port Natal, dove contavano di atterrare sul campo di volo della Lat\u00e9co\u00e8re. Sempre pi\u00f9 preoccupati della riserva di carburante ed ostacolati dalla scarsa visibilit\u00e0, giunti a breve distanza dalla nuova meta, Ferrarin e Del Prete decisero di atterrare sulla spiaggia dove, dopo un breve rullaggio, le ruote del S.64 affondarono nella sabbia.\nL\u2019aereo riport\u00f2 danni al carrello ed alla cabina di pilotaggio e nei serbatoi erano rimasti soltanto 15 litri di carburante. Nella pratica erano stati coperti circa 8.100 km, ma il record venne omologato in base alla distanza ortodromica tra Montecelio e Natal.\nPortata a termine l'impresa, i due aviatori avevano programmato di compiere un giro delle citt\u00e0 del Brasile, anche a scopi propagandistici, ma i festeggiamenti ebbero un tragico epilogo. Il terzo giorno, l\u20198 luglio, la loro crociera itinerante fu tragicamente troncata da un incidente nell'isola di Governador durante le prove per un volo dimostrativo su un nuovo tipo di idrovolante da ricognizione Savoia-Marchetti S.62, velivolo che l\u2019industria Savoia-Marchetti non riusciva a piazzare in Brasile, e allora l\u2019idea, diremmo oggi di marketing, di sfruttare l\u2019eccezionale notoriet\u00e0 dei due trasvolatori per rimontare in fretta il velivolo e farlo volare pilotato dai due piloti per cercare di \u201cspingere\u201d le vendite. A seguito di un cedimento dell\u2019ala del velivolo cadde rovinosamente in acqua. Ferrarin ebbe soltanto lievi ferite alla testa, mentre lui riport\u00f2 la frattura di entrambe le gambe e del femore, per cui fu necessario amputargli la gamba destra nel doloroso tentativo di fermare l\u2019infezione. Le sue condizioni peggiorarono progressivamente fino a che, il 16 agosto 1928, a Rio de Janeiro, sopravvenne la morte per sfinimento.\nIl certificato di morte ritrascritto dal notaio Franca Junior, al Libro 95 foglio 186, riporta testualmente: \n\u00ab\"Il sedici agosto millenovecento e vent\u2019otto compare in questo notariato il Dott. Dioniso Giugori, italiano, sposato, di 49 di et\u00e0, domiciliato all\u2019Ambasciata italiana, di cui ne \u00e8 cancelliere, ed esibendo un certificato medico del dott. Augusto Brand\u0101o Figliol dichiar\u00f2 che nel Sanatorio San Sebastian, in Via Bento Lisboa 160, alle ore sei di oggi, mor\u00ec \u2018di frattura comminatoria, infrarticolare ed esposta del terzo mediana, e inferiore del femore destro; frattura esposta del terzo mediano della tibia sinistra, frattura del codilo esterno del femore sinistro, commozione operatoria\u2019 Carlo Del Prete, di sesso mascolino, bianco, con trentuno anni di et\u00e0, celibe, militare (aviatore), figlio di Lino ed Alice Del Prete, nato a Lucca- Italia. Il corpo sar\u00e0 imbalsamato e trasportato in Italia. Nulla pi\u00f9 dichiar\u00f2 e firma dopo averlo letto e trovato esatto.\nIo, Jos\u00e8 Franca Junior, ufficiale di registro civile, sottoscrivo\"\u00bb.\nQuesto scarno bollettino medico riporta la tragedia della morte di Carlo Del Prete da Lucca.\nLa nuova rotta era stata aperta, la via pi\u00f9 breve fu individuata; da l\u00ec a pochi anni questo percorso verr\u00e0 utilizzato anche dagli USA durante la seconda guerra mondiale per accorciare di due terzi il percorso nel Nord-Atlantico, per effettuare i rifornimenti al fronte europeo via Africa. Rotta tutt\u2019oggi utilizzata dalle aviazioni commerciali per i voli intercontinentali.\nRiconoscimenti.\nL'Aero Club Lucca gli ha dedicato il nome del proprio sodalizio; gli \u00e8 stato intitolato l'aeroporto di Vercelli e negli anni settanta l'Alitalia ha dato il suo nome al Boeing 747 I-DEMB. Gli sono state intitolate vie a Guidonia, Fiumicino, Fivizzano, Firenze, Latina, Lucca, Palermo, Torino e Santo Stefano di Sessanio. La sua effigie con un busto marmoreo \u00e8 posta tra personalit\u00e0 celebri dell'Italia al parco del Pincio a Roma. La citt\u00e0 di Lucca con un'opera monumentale composta da un velivolo Piaggio-Douglas PD-808 donato dall'Aeronautica Militare Italiana gli dedica uno spazio memoriale: \"Al pilota Carlo del Prete e gli aviatori lucchesi\". Il portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Del Prete tra di esse."}
{"id": "1307354", "revid": "146644", "url": "https://it.wikipedia.org/wiki?curid=1307354", "title": "Carlo del Prete", "text": ""}
{"id": "1307361", "revid": "1915706", "url": "https://it.wikipedia.org/wiki?curid=1307361", "title": "1,1-difluoro-1-cloro-etano", "text": "Il 1,1-difluoro-1-cloro-etano \u00e8 un'isomero della classe dei freon della serie 142 (142 - 142A - 142B) di formula CH3CF2Cl.\nSi ottiene dalla reazione fra 1,1,1-tricloroetano e acido fluoridrico in presenza di pentafluoruro di antimonio\nLa reazione \u00e8 caratterizzata da equilibrio e passa attraverso i seguenti step:\nLa rigenerazione del sale di antimonio avviene per addizione di acido fluoridrico"}
{"id": "1307363", "revid": "6923", "url": "https://it.wikipedia.org/wiki?curid=1307363", "title": "Mercedes Classe CLK", "text": ""}
{"id": "1307364", "revid": "1318658", "url": "https://it.wikipedia.org/wiki?curid=1307364", "title": "Oriano Giovanelli", "text": "Biografia.\nInizia l'attivit\u00e0 politica nelle file della Federazione Giovani Comunisti Italiani, iscrivendosi nella sezione di Gadana nel Comune di Urbino. Viene eletto consigliere comunale nelle liste del Partito Comunista Italiano nel 1980 e svolge il mandato nei banchi del consiglio di Urbino. Dal 1\u00ba gennaio 1979 diventa funzionario di partito facendo quella che si chiamava allora \"una scelta di vita\". \u00c8 responsabile provinciale dell'organizzazione del PCI dal 1980 al 1982 e regionale dal 1982 al 1985, anno in cui viene spedito a Pesaro per assumere la guida del PCI di quella citt\u00e0 in seguito ad un brutto risultato elettorale conseguito nelle elezioni amministrative del 1985 dal PCI comunale.\nDal 1985 al 1990 \u00e8 consigliere provinciale e con le elezioni amministrative del 1990 diventa consigliere comunale di Pesaro e assessore all'urbanistica. Nel 1991, dopo aver condiviso la svolta della Bolognina, aderisce al Partito Democratico della Sinistra, e successivamente ai Democratici di Sinistra.\nNel 1992 viene eletto sindaco di Pesaro. Qualche anno dopo, con l'introduzione della nuova legge ad elezione diretta dei sindaci, viene riconfermato per la seconda volta fino al 2004.\nDal 2000 \u00e8 presidente nazionale della Lega delle Autonomie Locali, associazione nata nel 1916 che ha tra i suoi fondatori Giacomo Matteotti e rappresenta oltre 2000 enti lungo tutto il territorio nazionale.\nNel 2001, viene eletto nel consiglio nazionale del partito, e dal 2004 nella direzione nazionale con l'incarico di responsabile nazionale delle politiche per gli enti locali e le regioni. In seguito all congresso nazionale del 2007 tenutosi a Firenze, viene eletto nel Comitato nazionale dei Ds e assume l'incarico di responsabile nazionale \u201criforma e innovazione nelle pubbliche amministrazioni\u201d.\nA seguito delle elezioni politiche del 9 e 10 aprile 2006, \u00e8 eletto deputato nel banchi del gruppo de l'Ulivo. componente della commissione affari costituzionali, della giunta per le autorizzazioni, della bicamerale per le questioni regionali.si impegna in particolare sui temi che riguardano gli enti locali e la pubblica amministrazione.\nNel 2007 aderisce al Pd e con questo partito \u00e8 confermato deputato nel 2008 sempre nella circoscrizione delle Marche. sempre impegnato nella commissione affari costituzionali della Camera e nella commissione bicamerale per le questioni regionali, entra a far parte della commissione di vigilanza sulla cassa depositi e prestiti.\nNel 2009 sostiene attivamente Pier Luigi Bersani nella competizione per la segreteria nazionale del PD e dopo il congresso che lo elegger\u00e0 segretario entra nella Direzione Nazionale del Partito Democratico e assume l'incarico di presidente nazionale del forum per la riforma della pubblica amministrazione e innovazione. Da segnalare in particolare dopo la nascita del governo Monti un intenso lavoro sulla legge contro la corruzione nella pubblica amministrazione per cui sar\u00e0 primo firmatario di una proposta di legge per il PD, la semplificazione amministrativa per cui sar\u00e0 relatore in aula di un disegno di legge del ministro Patroni Griffi e della riforma delle province. Nel gennaio del 2010 lascia la presidenza nazionale di Legautonomie.\nAlla fine del 2012 per le primarie che porteranno Pier Luigi Bersani ad essere candidato premier per la coalizione di centro sinistra assume l'incarico di tesoriere del comitato Bersani. Partecipa alle primarie nella provincia di Pesaro e Urbino del dicembre 2012 per la candidatura al Parlamento, giunge 4 e viene collocato al 12 posto nella lista regionale per la camera dei deputati e non viene confermato parlamentare.\n\u00c8 presidente della Fondazione Rossini.\nDal 3 giugno 2013 \u00e8 Direttore Generale del Gruppo Parlamentare del PD alla Camera dei Deputati. Dal 2015 con la segreteria Renzi viene sostituito da direttore generale del Gruppo parlamentare PD. Nel 2017 lascia il PD e aderisce ad Art. 1-MDP.\nCollabora con la Fondazione Leonardo-Civilt\u00e0 delle Macchine ed \u00e8 direttore esecutivo della Associazione italiadecide. Nel 2019 fonda a Pesaro l'associazione Apriti Pesaro e nel gennaio 2020 ne diventa il Presidente."}
{"id": "1307365", "revid": "767487", "url": "https://it.wikipedia.org/wiki?curid=1307365", "title": "Monte Singavi", "text": "Il Monte Singavi, detto anche \"Monte Puke\", \"Mount Schouten\", \"Sommet Singavi\", \"Sommet de Schouwen\", \u00e8 la cima pi\u00f9 alta dell'isola di Futuna, parte del territorio francese d'oltremare di Wallis e Futuna. La cima raggiunge i 524\u00a0m di altitudine sopra il livello del mare."}
{"id": "1307366", "revid": "10641675", "url": "https://it.wikipedia.org/wiki?curid=1307366", "title": "Attici", "text": ""}
{"id": "1307369", "revid": "1494169", "url": "https://it.wikipedia.org/wiki?curid=1307369", "title": "A Different World", "text": ""}
{"id": "1307371", "revid": "1305772", "url": "https://it.wikipedia.org/wiki?curid=1307371", "title": "Na\u00e9t", "text": "Na\u00e9t \u00e8 una parola dialettale dell'area sebina (lago d'Iseo, province di Brescia e Bergamo) che identifica una caratteristica imbarcazione affusolata e dal fondo piatto che ricorda nei tratti essenziali la gondola e altre imbarcazioni veneziane, in particolare la mascareta. \u00c8 stato utilizzato anticamente e fino al XX secolo quale barca da pesca, mossa prima a remi (Voga in Piedi) ed in seguito, con il taglio della coda, a motore. Era costruita di norma con l'essenza di castagno selvatico, relativamente resistente e poco danneggiabile dall'acqua. In tempi pi\u00f9 recenti, anche se molto di rado vista l'esiguit\u00e0 dei nuovi esemplari, sono state adottate modalit\u00e0 pi\u00f9 moderne come l'impiego di legno di mogano, di compensati marini, di vetroresina.\nIl na\u00e8t si presta, con piccole variazioni strumentali, alla Voga in Piedi di coppia o singola. La voga su queste barche, in entrambe le varianti di coppia e singolo, risulta di apprendimento meno immediato del canottaggio vista la difficolt\u00e0 di apprendere l'equilibrio sul mezzo e di coordinare la spinta per direzionare la barca. Essendo infatti questa dotata di fondo piatto, risulta molto sensibile e se non condotta con abilit\u00e0 esce rapidamente di traiettoria.\nUso sportivo.\nAttualmente l'impiego quale barca da pesca \u00e8 in netto declino, infatti solamente pochi anziani continuano a servirsene a tale scopo. Pi\u00f9 rilevante invece l'utilizzo quale imbarcazione sportiva, con opportuni adattamenti, sulla quale si rema in coppia stando in posizione eretta. Imbarcazioni analoghe, anche se diverse nelle fattezze, esistono sul lago di Garda (gondolino gardesano e bissa) oltre che sulle coste adriatiche adiacenti a Venezia.\nSpecifiche tecniche.\nIl na\u00e9t da competizione \u00e8 lungo oltre 7,7 m, largo nel punto massimo 1,3 m (0,80 sul fondo) e ha un peso minimo piuttosto elevato, fissato attorno ai 216 kg, dato lo spesso fasciame in legno (larice o mogano) che sostiene il guscio esterno in vetroresina. A causa del peso elevato e delle dimensioni piuttosto considerevoli, questo genere di imbarcazione \u00e8 relativamente poco veloce e richiede molta forza nella voga. Ha pescaggio molto limitato, grazie appunto al fondo piatto, e sponda piuttosto alta, che lo rende idoneo all'impiego anche con condizioni meteorologiche non troppo favorevoli. Anche nel na\u00e8t da competizione, per sottolinearne il carattere tradizionale, sono state mantenute per intero la pavimentazione interna e le coperture di prua e poppa. \nRemi.\nI remi sono in legno, lunghi circa 4,30 mt, piuttosto pesanti, con la pala ancorata al palo mediante una apposita ghiera metallica e viti. La pala \u00e8 lunga e stretta, spiovente nel senso della remata, \u00e8 abbastanza faticosa da estrarre dall'acqua al termine della \"passata in acqua\" prima di cominciare la \"ripresa\". Vengono ancorati allo scalmo, costituito da un chiodo d'acciaio piantato nella \"galiurna\", mediante un anello, anticamente in salice, poi sostituito da una fascia di teflon tornito e legati allo stesso chiodo tramite un filo fissato alla pala, al chiodo ed alla fascia interna dell'imbarcazione.\nAssociazioni.\nEsistono associazioni sportive in alcuni paesi del lago d'Iseo (Gruppo Vogatori Paratico, G.S. Clusanina, Giovani Vogatori Clusanesi, Polisportiva Montisola2002, Amici del Na\u00e8t Tavernola, il gruppo di Predore e il Na\u00e9t Sarnek di Sarnico) che raccolgono amatori di questa disciplina e gare di differente tipologia (velocit\u00e0, a boe, resistenza) dedicate all'imbarcazione, che si svolgono nel periodo estivo.\nNonostante la pubblicistica e le modalit\u00e0 in cui si svolgono le gare siano folcloristiche, la Voga in Piedi rappresenta una vera e propria disciplina sportiva che richiede continuo allenamento e un lungo \"apprendistato tecnico\". Negli ultimi tempi il na\u00e8t si sta mutando in \"barca scuola\", impiegato nelle competizioni locali e per la formazione dei giovani vogatori, prestandosi allo scopo in quanto barca stabile, sicura e dotata di remi legati. Queste caratteristiche la rendono infatti idonea alla formazione dei nuovi atleti per l'accesso a campionati sovralocali con imbarcazioni pi\u00f9 tecniche e sviluppate in senso sportivo.\nCompetizioni.\nIl campionato \"Na\u00e8t d'or\" si volge annualmente a partire dal 1989 nel periodo estivo tra i vogatori delle associazioni, Predore, Tavernola e Giovani Vogatori Clusanesi. Montisola (Polisportiva Monte Isola 2002), Paratico (Gruppo Vogatori Paratico) e (G. S. Clusanina) indicono invece annualmente un proprio e pi\u00f9 numeroso campionato denominato \"Remo del Sebino\", patrocinato dalla Federazione Italiana Canottaggio Sedile Fisso, con circa una ventina di imbarcazioni, che prevede gare in diverse localit\u00e0 sebine e sul lago d'Endine. Campionati di voga vengono proposti anche per i ragazzi, associati alle gare per gli adulti."}
{"id": "1307372", "revid": "1305772", "url": "https://it.wikipedia.org/wiki?curid=1307372", "title": "Gothelo II della Bassa Lorena", "text": "Origine.\nCome ci viene confermato dal \"Bernoldi Chronicon\" Gozzelone era figlio maschio secondogenito del margravio di Anversa, conte di Verdun, Duca della Bassa Lorena (Lotaringia) e Duca dell'Alta Lorena (Lotaringia) Gothelo o Gozzelone I (Gozziloni filius Gozzilo dux Lotharingorum) e della di lui moglie, di cui non si conoscono n\u00e9 il nome n\u00e9 gli ascendenti.Secondo le \"Gesta Episcoporum Virdunensium, continuatio\" e anche secondo la \"Chronica Albrici Monachi Trium Fontium\", Gothelo o Gozzelone I era il figlio quintogenito del Conte di Bidgau e Methingau, Conte di Verdun e conte di Hainaut, Goffredo I e di Matilde di Sassonia, che, secondo l\"'Annalista Saxo\" era la figlia femmina primogenita di Ermanno Billung, duca di Sassonia, e di Hildegard di Westerburg.\nBiografia.\nDi Gothelo o Gozzelone si hanno poche notizie; il \"Bernoldi Chronicon\" ci conferma che, alla morte del padre Gothelo o Gozzelone I, nel 1044, Gozzelone, che viene definito codardo (\"quamvis ignavo\") gli succedette nel Ducato della Bassa Lorena (Lotaringia), come Gothelo o Gozzelone II; anche lo storico, Georges Poull, nel suo libro \"La Maison souveraine et ducale de Bar (1994)\" (non consultato), definisce Gozzelone II un codardo.\nIl Ducato dell'Alta Lorena (Lotaringia) invece era stato appannaggio del figlio primogenito, Goffredo III, che gi\u00e0 la governava e che si aspettava di ricevere anche il ducato di Bassa Lorena; il re di Germania e futuro Imperatore del Sacro Romano Impero, Enrico III, per\u00f2 riteneva che i due ducati dovessero essere governati separatamente ed approfitt\u00f2 dell'occasione per dividerli nuovamente; rifiut\u00f2 quindi di concedere il ducato della Bassa Lorena a Goffredo, concedendolo invece al maschio secondogenito, Gothelo o Gozzelone, detto il Codardo, per volont\u00e0 espressa dal padre stesso, Gozzelone I che riteneva che anche il secondogenito ereditasse una parte del ducato.\nGoffredo si ribell\u00f2, ma Enrico III mantenne la propria decisione e, dato che il rapporto tra i due fratelli si era deteriorato, in quello stesso anno, cerc\u00f2 inutilmente di farli riconciliare.\nNel 1046, dopo che Goffredo era stato imprigionato, Enrico III, nel mese di maggio, nomin\u00f2 duca della Bassa Lorena Federico di Lussemburgo, il fratello del conte di Lussemburgo e duca di Baviera, Enrico II, come ci viene confermato dagli \"Annales Altahenses\".\nLa data esatta della morte di Gothelo II non \u00e8 conosciuta, comunque prima della nomina di Federico a duca della Bassa Lorena.L'omonimia tra padre e figlio ha dato origine a numerose imprecisioni storiche (incluso il fatto che alcune nemmeno lo menzionano).\nDiscendenza.\nDi Gozzelone II non si conoscono n\u00e9 il nome n\u00e9 gli ascendenti di una eventuale moglie, n\u00e9 alcuna discendenza."}
{"id": "1307381", "revid": "729019", "url": "https://it.wikipedia.org/wiki?curid=1307381", "title": "SA-2 (Apollo)", "text": "Saturn SA-2 \u00e8 stata una missione della NASA del programma Apollo per testare il razzo Saturn I.\nScopi del lancio.\nGli stadi inerti S-V e S-IV furono riempiti con 109.000 litri (30.000 galloni) di acqua e fatti esplodere negli strati superiori dell'atmosfera terrestre a circa 150 km di altezza per studiare gli effetti sulle trasmissioni radio ed i cambiamenti meteorologici. Dopo l'esplosione, fu osservata una nube di ghiaccio di parecchi chilometri di diametro."}
{"id": "1307383", "revid": "3831", "url": "https://it.wikipedia.org/wiki?curid=1307383", "title": "Tarraco", "text": ""}
{"id": "1307388", "revid": "117218715", "url": "https://it.wikipedia.org/wiki?curid=1307388", "title": "UTC+1", "text": "UTC+1 \u00e8 un fuso orario in anticipo di un'ora sull'UTC, e basato sull'Europa Centrale.\nPer il meccanismo dell'ora legale l'inclusione dei vari stati e territori nel fuso orario UTC+1 non \u00e8 uniforme durante l'anno, potendosi individuare quattro gruppi.\nGeografia.\nIn teoria UTC+1 concerne una zona del globo compresa tra 7,5\u00b0 E e 22,5\u00b0 E e l'ora inizialmente utilizzata corrispondeva all'ora solare media del 15\u00ba meridiano est, chiamato \"meridiano dell'Etna\", riferimento integrato nel sistema UTC nel 1972. Per il suo posizionamento, questo fuso viene chiamato anche Ora di Berlino, dal nome della metropoli posta a ridosso del suo meridiano medio, e per il fatto che in alcuni paesi questo orario fu introdotto dalle armate naziste durante la Seconda guerra mondiale. Per ragioni pratiche, i paesi in questo fuso orario coprono un'area pi\u00f9 estesa, come nel caso di Francia e Spagna, per natura teoricamente in UTC in quanto attraversate dal meridiano di Greenwich, ma per motivi politici inserite nell'UTC+1.\nIl punto pi\u00f9 occidentale in cui \u00e8 applicato UTC+1 in inverno \u00e8 il Cabo Touri\u00f1\u00e1n, in Galizia (), mentre quello pi\u00f9 orientale \u00e8 sull'isola norvegese di Kvit\u00f8ya a ). Il fuso \u00e8 indicato come Romance Standard Time nel pannello di controllo di Microsoft Windows.\nWest Africa Time.\nI 15 Stati WAT che usano il fuso tutto l'anno come West Africa Time sono:\nSi sottolinea il caso particolare dell'Algeria e del Marocco che, in quanto attraversati o dal meridiano zero o addirittura ad ovest di esso, adottano questo fuso come espediente artificiale di ora legale permanente.\nCentral European Time.\nI 30 Stati o territori CET che usano il fuso solo in inverno come Central European Time sono:\nCome accennato, nei casi francese e spagnolo l'inclusione in questo fuso comporta nei fatti un'ora legale permanente, che diventa addirittura doppia in estate.\nWestern European Summer Time.\nSono 4 gli Stati e territori WEST che usano il fuso solo in estate come Western European Summer Time:\nStoria.\nMolti paesi di UTC+1 utilizzavano GMT in passato:\nReciprocamente, diversi paesi in altri fusi orari hanno utilizzato l'UTC+1 in passato:"}
{"id": "1307390", "revid": "599013", "url": "https://it.wikipedia.org/wiki?curid=1307390", "title": "Blu oltremare", "text": "Il blu oltremare \u00e8 un pigmento inorganico di colore blu. Noto sin dall'antichit\u00e0, \u00e8 un silicato di sodio e alluminio con inclusioni di solfuri e solfati; in altri termini \u00e8 un calcare mineralizzato contenente dei cristalli cubici di lazurite. Il colore blu \u00e8 dovuto al radicale dell'anione S3- che contiene un elettrone spaiato.\nIn natura si trova una composizione simile nel lapislazzuli, una pietra semipreziosa che fino al XIX secolo, attraverso una costosa e lunga lavorazione, era utilizzata per la sua produzione. Tale pigmento si identifica oggi come \"oltremare genuino\".\nEtimologia.\nIl nome \"blu oltremare\" deriva dal fatto che il lapislazzuli veniva estratto principalmente in Oriente e dai porti del Vicino Oriente (Siria, Palestina, Egitto) arrivava in Europa; da qui \"Oltremare\", nome che questi territori avevano in epoca medievale.\nStoria.\nIl pi\u00f9 antico uso conosciuto di questo pigmento risale a VI - VII secolo nei dipinti dei templi afghani vicini al pi\u00f9 noto giacimento di lapislazzuli. L'uso di questa pietra \u00e8 documentato in dipinti cinesi del X e XI secolo, in India nei dipinti murali dell'XI, XII e XVII secolo, nei manoscritti miniati anglosassoni e normanni scritti dopo il 1100.\nIl blu oltremare era un pigmento di difficile lavorazione e, a meno di utilizzare in partenza del minerale molto puro, ci\u00f2 che si otteneva dopo la macinazione era una polvere blu tendente al grigio chiaro. All'inizio del XIII secolo fu introdotto un metodo per migliorarne la qualit\u00e0 di cui ci rimane una descrizione fatta dall'artista del XV secolo Cennino Cennini.\nIl minerale, finemente macinato, mescolato con cera fusa, resine ed oli viene avvolto in un panno e impastato in una soluzione diluita di liscivia. Sul fondo del contenitore si raccolgono le particelle blu, mentre le impurit\u00e0 e i cristalli incolori rimangono nel \"bulk\". Il procedimento va ripetuto almeno tre volte. Il residuo finale, costituito in gran parte da materiale incolore e poche particelle blu, \u00e8 apprezzato come smalto per la sua trasparenza blu chiara.\nFu ampiamente utilizzato nel XIV e XV secolo insieme al vermiglione e all'oro nei manoscritti miniati e nei dipinti su tavola dei maestri italiani. Dall'inizio del XVI secolo fu importato in Europa l'azzurro oltremare, in cui il lapislazzuli - letteralmente pagato a peso d'oro - era presente solo per il 2-3%.\nPur avendo un'ottima resistenza alla luce e alle basi, il pigmento viene facilmente scolorito dagli acidi. Per questo motivo era utilizzato negli affreschi solo a secco, cio\u00e8 applicato in miscela con dei leganti sull'intonaco asciutto.\n\u00c8 stato a lungo considerato il blu per antonomasia e, in virt\u00f9 anche del suo costo, uno dei colori pi\u00f9 ricchi e preziosi, spesso associato al rosso porpora e all'oro, in particolare nell'iconografia della Madonna. Gli artisti europei lo usavano con parsimonia sostituendolo quando possibile con un altro pigmento pi\u00f9 economico, l'azzurrite. Sino all'introduzione della pittura ad olio era considerato \"blasfemo\" mischiare questo colore ad altri. \nErrato attribuire a Giotto l'uso del Lapislazzuli. Egli, piuttosto, \"dimostra di saperne trarre gli effetti migliori grazie ad una ineguagliata maestria tecnica, tanto da avere tratto in inganno intere generazioni di critici quando, per esempio, hanno creduto che egli avesse usato per le campiture azzurre il lapislazzuli invece dell\u2019assai pi\u00f9 comune (ed economica ) azzurrite.\" (Giuseppe Basile, http://www.giuseppebasile.org/restauri/la-cappella-degli-scrovegni/8-la-cappella-degli-scrovegni-i-caratteri-della-realizzazione-pittorica)\nSul finire del XVII e nel XVIII secolo, a causa di una carenza di azzurrite, ci fu una forte richiesta di pigmento blu. Nel 1814 Tassaert osserv\u00f2 la formazione spontanea di un composto blu, simile, se non identico, al blu oltremare in una fornace per la produzione di calce a Saint-Gobain, cosa che spinse la \"Societ\u00e9 pour l'Encouragement d'Industrie\" ad offrire un premio per trovare un metodo di produzione artificiale del prezioso pigmento. Tali processi di produzione furono ideati indipendentemente da Jean Baptiste Guimet nel 1826 e da Christian Gmelin, divenuto poi professore di chimica a Tubinga, nel 1828. Mentre Guimet mantenne il suo procedimento segreto, Gmelin lo pubblic\u00f2, permettendo cos\u00ec la nascita dell'industria dell'oltremare artificiale.\nProduzione.\nIl metodo di Guimet e Gmelin, tuttora in uso, consiste in una miscela in parti uguali di caolino, carbonato o solfato di sodio e zolfo con l'aggiunta di piccoli quantitativi di sostanze riducenti come carbone, colofonia o pece posta in muffola per circa 24\u00a0ore ad una temperatura di 800\u00a0\u00b0C. La massa ottenuta, dopo raffreddamento, deve essere macinata e lavata con acqua per eliminare i residui solubili.\nCi\u00f2 che si forma \u00e8 un silicato di sodio e alluminio nel cui reticolo cristallino sono inglobate delle molecole di polisolfuro sodico, a cui si deve il colore. Sostituendo lo zolfo con il selenio, la colorazione vira al rossastro, mentre con il tellurio vira al giallo.\nIl pigmento ha un'ottima resistenza alla luce, al calore e agli alcali, mentre viene attaccato dagli acidi, anche deboli, con sviluppo di acido solfidrico e scomparsa del colore. Oltre i 400\u00a0\u00b0C pu\u00f2 decomporre liberando biossido di zolfo.\nIl blu oltremare trova ampia applicazione nella produzione di vernici, inchiostri da stampa, materie plastiche, carta e cosmetici."}
{"id": "1307392", "revid": "889336", "url": "https://it.wikipedia.org/wiki?curid=1307392", "title": "Cronistoria del Futbol Club Barcelona", "text": "Di seguito si riportano i risultati delle stagioni sportive del Futbol Club Barcelona.\nLegenda: n/a - \"competizione all'epoca inesistente\"; n.p. - \"non partecipante\"; rit. - \"ritirata\"; n.q. - \"non qualificatasi\"; R1 - \"1\u00ba turno\"; R2 - \"2\u00ba turno\"; 1/8 - \"ottavi di finale\"; 1/4 - \"quarti di finale\"; 1/2 - \"semifinale\"; finale - \"finale (persa)\"; GQ - \"gruppo di qualificazione\"."}
{"id": "1307394", "revid": "22475", "url": "https://it.wikipedia.org/wiki?curid=1307394", "title": "Mercedes-Benz W209", "text": "W209 \u00e8 la sigla di un'autovettura di fascia medio-alta prodotta dalla Casa automobilistica tedesca Mercedes-Benz dal 2002 al 2010 e corrispondente alla seconda generazione della cosiddetta Classe CLK.\nProfilo.\nLa W209 \u00e8 stata introdotta il 4 maggio 2002 per sostituire la serie W208, che sebbene non fosse pi\u00f9 recente, in verit\u00e0 non era neppure ancora vecchissima, visto che la versione coup\u00e9 era in listino da cinque anni e che solitamente il ciclo vitale medio di un'auto degli anni novanta si aggirava intorno ai sette anni.\nIn ogni caso, la prima W209 introdotta \u00e8 stata quella con carrozzeria coup\u00e9, esattamente come nella serie precedente. La cabriolet sarebbe arrivata solo un anno dopo. Un'altra analogia stava nella base meccanica scelta, che ancora una volta era quella della contemporanea Classe C, ossia la serie W203.\nCompito della W209 era quello di ripetere ed anzi migliorare il successo ottenuto con la serie W208.\nEstetica ed interni.\nA tale scopo, la seconda serie della CLK si proponeva con nuove linee, meno tondeggianti di quelle della W208, ma ugualmente sinuose e dinamiche. Anzi, il Cx \u00e8 stato addirittura migliorato, scendendo a 0.28, un valore record nella sua categoria. Il frontale, pi\u00f9 appuntito, riproponeva il tema dei doppi fari ellissoidali, ma stavolta a disegno incrociato, pi\u00f9 simile a quello della nuova SL R230, e della stessa W203. Anche la calandra era molto pi\u00f9 simile a quella della roadster.\nLa linea di fiancata, estremamente pulita, era pi\u00f9 tesa e slanciata della precedente, ma anche pi\u00f9 elegante e moderna. Com'era tradizione su ogni coup\u00e9 Mercedes-Benz, mancava il montante centrale, in modo da non appesantire la linea. Il profilo a cuneo della fiancata era inoltre sovrastato dalla linea ad arco del tetto, anch'essa molto pulita. La coda proponeva il classico disegno trapezoidale dell'apertura del bagagliaio, che andava anche a tagliare i gruppi ottici posteriori, che a differenza di gran parte della restante produzione Mercedes-Benz (esclusa la Classe A), non erano di forma triangolare, ma parevano pi\u00f9 una semiellisse con il taglio in verticale, dall'alto verso il basso.\nNell'insieme, la nuova CLK era leggermente cresciuta come corpo vettura (circa 7 cm in pi\u00f9), mentre il passo era aumentato di 2.5\u00a0cm.\nL'abitacolo era piuttosto spazioso, specie nella zona anteriore. Il divano posteriore era abbastanza abitabile, anche se non al top, pi\u00f9 che altro in altezza. Esso comunque era ribaltabile in modo da ampliare la capienza del bagagliaio, che gi\u00e0 era piuttosto generosa di per s\u00e9 con i suoi 435 litri. Il posto guida poteva usufruire di molteplici regolazioni elettriche: la plancia era divisa in due parti: la parte superiore ospitava semplicemente quattro bocchette per la climatizzazione, mentre la parte inferiore comprendeva tra l'altro la consolle centrale, molto elegante ed ottenibile anche con inserti in radica.\nStruttura e meccanica.\nLa struttura della CLK di seconda generazione era costituita da un pianale nuovo, sebbene direttamente derivato da quello della W203. Le novit\u00e0 stavano nei consistenti irrobustimenti della scocca, che hanno portato ad un aumento della rigidit\u00e0 torsionale pari al 40% in pi\u00f9 rispetto alla serie W208. Inoltre, sono stati montanti degli speciali box ad assorbimento d'urto, gi\u00e0 introdotti nella SL R230 e nelle pi\u00f9 recenti Classi S ed E. La carrozzeria faceva invece uso di acciai altoresistenziali in misura pi\u00f9 massiccia che non nella W208.\nSempre sul fronte sicurezza, non mancavano il doppio airbag frontale, quelli laterali per gli urti a mezz'altezza ed i windowbag laterali per la protezione della testa contro i cristalli laterali. Per quanto riguardava la sicurezza attiva, oltre all'immancabile ABS, erano presenti anche l'ESP ed il Brake Assist per le frenate d'emergenza.\nLe sospensioni della W209 erano state riviste: l'avantreno montava infatti uno schema MacPherson in sostituzione dei precedenti doppi bracci, mentre il retrotreno era un'evoluzione del precedente schema multilink.\nL'impianto frenante, interamente a dischi, era stato potenziato grazie all'utilizzo di dischi anteriori da 345 mm di diametro e posteriori da 300\u00a0mm. Per quanto riguardava lo sterzo, si era passati dal sistema a circolazione di sfere a quello a cremagliera.\nMotorizzazioni.\nAl suo debutto, la CLK W209 era prevista unicamente con carrozzeria coup\u00e9, la cui sigla ufficiale era C209, ed in tre motorizzazioni:\nCome tradizione, la trazione era posteriore: il cambio era manuale a 6 marce solo per la \"CLK 240\", mentre era automatico a 5 rapporti per le altre due versioni. Quest'ultimo, per\u00f2, poteva essere montato a richiesta anche nella versione minore.\nEvoluzione.\nLa commercializzazione della \"C209\" venne avviata nel mese di maggio del 2002 in tutta Europa, ed in due distinti livelli di allestimento: \"Elegance\" ed \"Avantgarde\".\nNell'autunno dello stesso anno, la gamma si ampli\u00f2 con l'arrivo della versione di punta, la CLK55 AMG, mossa da un potente V8 aspirato da 5.4 litri e 367\u00a0CV, e della versione di base, la CLK 200 Kompressor, dotata di un 1.8 sovralimentato da compressore volumetrico, in grado di erogare 163\u00a0CV di potenza massima.\nAll'inizio del 2003, vi fu invece una grossa novit\u00e0: per la prima volta una CLK veniva equipaggiata da un motore diesel, in questo caso da 2.7 litri, dando cos\u00ec i natali alla CLK 270 CDI, proposta solo con carrozzeria chiusa anche quando, qualche mese dopo, sarebbe stata lanciata la cabriolet. La sua potenza di 170\u00a0CV la rendeva anche piuttosto brillante come temperamento. Pi\u00f9 o meno nello stesso periodo venne anche introdotta la CLK 200 CGI, con motore ad iniezione diretta.\nNel mese di marzo dello stesso anno, vi fu l'arrivo della versione cabriolet, denominata A209, e che and\u00f2 a prendere il posto della precedente \"A208\". Anche in questo caso, si trattava di una cabriolet con capote in tela, le cui differenze sostanziali con la coup\u00e9 stavano nella capacit\u00e0 del bagagliaio pi\u00f9 ridotta a causa dell'alloggiamento della capote che rubava spazio, e negli opportuni rinforzi alla scocca per non compromettere la necessaria rigidit\u00e0 della struttura. Erano presenti anche due roll-bar dietro i sedili posteriori, che fuoriuscivano istantaneamente dalle loro sedi non appena degli appositi sensori captavano un ribaltamento della vettura in corso. L'apertura e la chiusura della capote avveniva nel giro di 25 s mediante un meccanismo elettro-idraulico. La \"A209\" era disponibile in tutte le motorizzazioni previste per la coup\u00e9, tranne, come gi\u00e0 detto, il motore turbodiesel common rail da 2.7 litri e 170\u00a0CV. \nNel 2004 vi furono degli aggiornamenti tecnici ed all'equipaggiamento dell'abitacolo: quelli tecnici riguardavano alcune migliorie allo sterzo ed alle sospensioni, sia anteriori sia posteriori. Gli aggiornamenti all'abitacolo, invece, riguardavano un ridisegnamento della consolle centrale, con una nuova leva del cambio.\nNel 2005, invece, vi fu l'arrivo del restyling vero e proprio: vennero ridisegnati il paraurti anteriore e la calandra, ma anche le plastiche dei fari posteriori ed i cerchi. Nell'abitacolo delle versioni \"Avantgarde\", la strumentazione venne leggermente ritoccata e pi\u00f9 in generale vennero utilizzati materiali pi\u00f9 pregiati.\nIl restyling fu l'occasione per rivedere la gamma: la versione ad iniezione diretta fu tolta di produzione, mentre il motore V6 da 2.6 litri venne sostituito da un motore V6 da 3 litri e 231\u00a0CV. La \"CLK 320\" fu tolta di produzione a favore della CLK 350, con motore V6 da 3.5 litri. Sul fronte diesel, la \"CLK 270 CDI\" venne sostituita da due modelli, uno con motore da 2.2 litri ed un'altra con motore da 3 litri. Di queste due nuove motorizzazioni, quella di cilindrata minore era prevista solo per la coup\u00e9.\nLa gamma venne invece sdoppiata quasi completamente in due livelli di allestimento: \"Elegance\" ed \"Avantgarde\". Faceva eccezione la versione di punta griffata AMG. In sostanza, questa era la gamma risultante dopo il restyling:\nSempre nel 2005 vi fu l'arrivo di una delle CLK pi\u00f9 sportive mai concepita dai tecnici Mercedes-Benz: la CLK DTM AMG. In questo caso, l'affinit\u00e0 del corpo vettura con le normali CLK era pi\u00f9 evidente, ma tutto, a partire dal telaio, venne rivisto, montando sulla vettura elementi di carrozzeria di impronta sportiva, un chiaro richiamo alla linea della CLK C209 che aveva trionfato al DTM del 2003 con Bernd Schneider. Sotto il cofano della \"CLK DTM AMG\" pulsava un poderoso motore V8 da 5.4 litri, lo stesso utilizzato sulla \"CLK55 AMG\", ma che in questo caso \u00e8 stato sovralimentato mediante compressore volumetrico, con una potenza massima finale pari a ben 582\u00a0CV e ben 800 Nm di coppia massima. Esternamente, il \"look\" era molto aggressivo, grazie alle grosse prese d'aria sul paraurti anteriore e sui parafanghi posteriori, nonch\u00e9 per l'estrattore sul paraurti posteriore. Anche l'abitacolo era caratterizzato da un'impronta sportiva, con i suoi sedili avvolgenti e le cinture a 4 punti. La velocit\u00e0 massima era autolimitata a 320\u00a0km/h e la vettura fu prodotta in una serie limitata a soli 100 esemplari.\nNel 2006, la \"CLK 500\" ricevette un nuovo motore sotto il cofano, un 5.5 da 388\u00a0CV, mentre la \"CLK55 AMG\" venne sostituita dalla CLK63 AMG, dotata di un V8 da 6.2 litri e 481\u00a0CV di potenza massima.\nAll'inizio del 2007, la \"CLK 200 Kompressor\" vide il suo motore quattro cilindri passare da 163 a 184\u00a0CV, mentre nel corso dello stesso anni fu introdotta, sempre in serie limitata, la CLK63 AMG Black Series, con lo stesso motore della \"normale\" \"CLK63 AMG\", ma con potenza salita a 507\u00a0CV. Disponibile solo come coup\u00e9, la \"Black Series\" verr\u00e0 prodotta con il contagocce: pur essendo una tiratura limitata, le vetture previste si esaurirono solo nel 2009, anno in cui l'intera gamma \"C209\" verr\u00e0 tolta di produzione, sostituita dalla nuova gamma E Coup\u00e9 C207. La cabriolet \"A209\", invece, sopravviver\u00e0 alla versione chiusa per quasi un anno, fino al marzo del 2010, per essere poi sostituita dalla \"A107\", ossia la versione cabriolet della \"C207\".\nRiepilogo caratteristiche.\nDi seguito vengono mostrate le caratteristiche tecniche delle versioni previste per la gamma \"W209\". "}
{"id": "1307395", "revid": "6923", "url": "https://it.wikipedia.org/wiki?curid=1307395", "title": "Mercedes-Benz W208", "text": "W208 \u00e8 la sigla non ufficiale di un'autovettura di fascia medio-alta prodotta dalla Casa automobilistica tedesca Mercedes-Benz dal 1997 al 2003, corrispondente alla prima generazione della cosiddetta Classe CLK.\nStoria e profilo.\nEffettivamente, la sigla \"W208\" \u00e8 una sigla generica che non \u00e8 mai stata adottata ufficialmente dalla Casa tedesca. Solitamente, invece, si usa la sigla C208 per riferirsi alla coup\u00e9, mentre si usa la sigla A208 per riferirsi alla versione cabriolet. \nLa sigla \"W208\" \u00e8 usata invece per riferirsi all'intera serie 208 della Classe CLK, e cio\u00e8 alla prima delle due serie di CLK prodotte, comprendendo sia la coup\u00e9 sia la cabriolet.\nGenesi.\nI primi studi riguardanti i modelli che avrebbero dovuto sostituire la coup\u00e9 C124 e la cabriolet A124 si ebbero nel 1993, anno in cui venne presentato il prototipo \"500CE\", una coup\u00e9 basata sul pianale accorciato della serie 124, ma con una morbida carrozzeria che anticipava in tutto e per tutto il modello definitivo.\nApparve chiara la possibilit\u00e0 che la nuova coup\u00e9 avrebbe potuto essere basata sui nuovi stilemi proposti (doppi fari tondi e linee pi\u00f9 morbide e moderne), mentre secondo alcuni il pianale avrebbe dovuto essere quello dell'erede della serie 124, ossia la Classe E W210. Il lancio di quest'ultima tese a confermare il nuovo corso stilistico Mercedes-Benz, ma anche i tratti stilistici che avrebbero caratterizzato la nuova coup\u00e9 e la nuova cabriolet da essa derivata. Rimase da ufficializzare la base meccanica adottata dalle nuove versioni sportiveggianti di fascia medio-alta: questi dubbi vennero sciolti solo qualche mese prima del lancio della coup\u00e9, il quale, stando ai programmi della Casa di Stoccarda, sarebbe avvenuto per primo, seguito pi\u00f9 avanti da quello della versione scoperta. Venne annunciato che i due nuovi modelli non avrebbero condiviso il pianale della W210, in listino gi\u00e0 da due anni, bens\u00ec quello della pi\u00f9 compatta Classe C W202.\nDebutto.\nCome gi\u00e0 sottolineato, il primo dei due modelli a debuttare fu la versione coup\u00e9: esso venne presentato al Salone dell'automobile di Detroit del 1997. Le reazioni furono di entusiasmo collettivo, ma anche di curiosit\u00e0 ed interesse destati dalla rivoluzione stilistica cui la nuova \"C208\" (questa la sigla di progetto) fu sottoposta. La sigla commerciale del modello era \"CLK\", che stava per \"coup\u00e9 leicht kurz\" (in tedesco, \"coup\u00e9 leggero a passo corto\").\nLinea ed interni.\nLa CLK coup\u00e9 destinata a sostituire il modello C124 era caratterizzata da linee molto dinamiche e sinuose che nulla avevano a che spartire con quelle del modello precedente, decisamente pi\u00f9 classico ed austero, anche se assai gradito a suo tempo dalla clientela. Secondo i dettami stilistici degli anni novanta, la vettura proponeva una carrozzeria molto morbida, in cui l'accento veniva posto sul frontale, che sfoggiava doppi fari tondi ai lati di una calandra dal classico disegno Mercedes-Benz. Tutto ci\u00f2 era in linea con quanto gi\u00e0 visto due anni prima al lancio della berlina W210. In effetti, questa scelta stilistica serve ad accomunare stilisticamente i due modelli, in maniera tale da sottolineare il fatto che pur utilizzando la base meccanica della pi\u00f9 economica W202, la nuova CLK era da intendere come una coup\u00e9 che sicuramente non avrebbe fatto rimpiangere il modello precedente. Anche posteriormente, i fari ricordavano molto nel disegno la W210, piuttosto che la berlina compatta lanciata nel 1993.\nNel complesso, la CLK \"C208\" riprendeva quasi del tutto fedelmente il prototipo \"500CE\" di quattro anni prima.\nL'abitacolo della CLK \"C208\" tradiva chiaramente lo stile della Casa tedesca, poich\u00e9 era in grado di offrire al contempo eleganza e sportivit\u00e0 a profusione. Il posto guida era studiato per il massimo confort, grazie anche ai sedili regolabili elettricamente al millimetro. Leggermente disassato era invece il volante, piuttosto grande, mentre la plancia ed il cruscotto si mantenevano su impostazioni classiche e sobrie. Posteriormente, lo spazio per i passeggeri non era eccezionale, come spesso accade in vetture di questo tipo, ma due persone potevano comunque trovare posto abbastanza facilmente. Il vano bagagli era decisamente capiente, uno dei migliori nel segmento di appartenenza della CLK, e raggiunge una capienza di 450 litri, superiore addirittura alla capienza del vano bagagli di una BMW E39. In ogni caso, tale spazio pu\u00f2 essere aumentato usufruendo dello schienale posteriore, ribaltabile asimmetricamente.\nMotorizzazioni e meccanica.\nCome gi\u00e0 sottolineato, la base meccanica della CLK prima serie era quella della Classe C W202: vengono quindi riproposte soluzioni meccaniche tipiche della berlina compatta, vale a dire l'avantreno a doppio braccio oscillante ed il retrotreno multilink. L'impianto frenante a dischi, autoventilanti davanti e pieni dietro, prevedeva di serie, oltre all'ABS, anche il \"BAS\" (\"Brake Assist System\"), che consentiva di massimizzare la forza frenante in caso di brusca frenata, cos\u00ec da minimizzare gli spazi di arresto. Lo sterzo era invece a circolazione di sfere, al contrario di quello a cremagliera previsto nelle contemporanee Classe C W202 e Classe E W210.\nAl suo debutto, la CLK \"C208\" veniva proposta in almeno tre motorizzazioni:\nPer alcuni Paesi (U.S.A.) era prevista anche una quarta motorizzazione, ovvero la CLK 430 con motore V8 Benzina di 205 kW (279 CV) e cambio automatico. Non sono previsti invece motori diesel.\nTutti i motori sono accoppiati ad un cambio manuale a 5 marce, tranne quello di cilindrata maggiore, che invece offre di serie un automatico a 5 rapporti con convertitore di coppia.\nEvoluzione.\nFin dall'inizio, la \"C208\" suscit\u00f2 grande entusiasmo, e si accumularono letteralmente numerosi ordini, al punto da far salire i tempi di attesa in misura sensibile. I livelli di allestimento erano inizialmente due, \"Sport\" ed \"Elegance\".\nNel mese di gennaio del 1998, di nuovo a Detroit, viene presentata la CLK430, prima CLK dotata di un motore V8, in questo caso un 4.3 litri della serie M113. Tale modello \u00e8 entrato regolarmente in listino nel mese di giugno. Nello stesso anno, al Salone di Ginevra, viene svelata la \"A208\", ossia la versione cabriolet, che andr\u00e0 ad inserirsi nello spazio vuoto creatosi con l'uscita di produzione della \"A124\", non pi\u00f9 in listino dal luglio 1997. Anche la versione aperta entrer\u00e0 regolarmente in produzione nel mese di giugno del 1998 e sar\u00e0 caratterizzata, oltre che dall'ampia capote a triplo strato, anche dai due roll-bar posteriori che in caso di ribaltamento fuoriescono automaticamente in un istante. Meno capiente il vano bagagli, poich\u00e9 una parte di esso era stata sacrificata in favore dell'alloggiamento della capote, del sistema elettro-idraulico necessario al funzionamento e di una paratia di rinforzo strutturale. Le motorizzazioni della \"A208\", ossia della \"CLK Cabriolet\" prima serie, riprendono esattamente quelle della coup\u00e9.\nNel settembre del 1999 si ha il restyling, consistente nell'adozione di alcuni particolari stilistici ripresi dall'ammiraglia W140, come gli specchietti retrovisori esterni con indicatore di direzione integrato. Ma le novit\u00e0 maggiori si hanno nell'abitacolo, grazie all'adozione di un volante multifunzione, del dispositivo ESP, del cruise control e del computer di bordo che fornisce anche indicazioni riguardanti il consumo istantaneo.\nDal punto di vista degli allestimenti, invece, sparisce il livello \"Sport\", mentre arriva un nuovo livello denominato \"Avantgarde\", che si posiziona al di sopra del livello \"Elegance\".\nIl mese successivo al restyling, la gamma si arricchisce con l'arrivo della versione rivista dalla AMG, il reparto sportivo Mercedes-Benz sito ad Affalterbach. Questa nuova versione, denominata CLK55 AMG, era equipaggiata con V8 da ben 5.4 litri in grado di erogare fino a 347 CV di potenza massima.\nDopo giugno 2000, le due versioni con motore da 2 litri spariscono dal listino e vengono sostituite da una versione intermedia con motore sovralimentato da compressore, ma con potenza di 163 CV. Questa versione e quella con motore da 2.3 litri sovralimentato vedono l'arrivo di un nuovo cambio manuale a 6 marce. La \"CLK230 Kompressor\", invece, vede la sua potenza salire leggermente, portandosi a 197 CV. Contemporaneamente, la gamma diventa in allestimento unico.\nCos\u00ec impostata, la gamma CLK and\u00f2 avanti senza pi\u00f9 variazioni di sorta fino al 2002: nel mese di giugno di quell'anno, infatti, la \"C208\" venne tolta di produzione e sostituita dal nuovo modello, la C209, mentre la \"A208\" le sopravviver\u00e0 di circa nove mesi, prima di essere sostituita, nel marzo 2003, dalla \"A209\".\nAttivit\u00e0 sportiva.\nLa W208 \u00e8 stata impiegata tra il 2000 e il 2003 nel campionato DTM. Tale versione era dotata di nuove appendici aerodinamiche per migliorare l'aerodinamica, sospensioni modificate per meglio adattarsi agli nuovi pneumatici sportivi Dunlop, nuovi sistemi di sicurezza omologati dalla FIA e un nuovo propulsore AMG V8 da 470 cv di potenza e coppia di 400 Nm gestito da un cambio manuale a sei marce. Il corpo vettura era in fibra di carbonio al di sopra di un telaio tubolare in acciaio e l'impianto frenante era costituito da freni a disco carboceramici ventilati. Fu affidata ai piloti Bernd Schneider, Uwe Alzen, Marcel F\u00e4ssler e Jean Alesi.\nRiepilogo caratteristiche.\nDi seguito viene proposta una tabella riepilogativa che riunisce tutte le caratteristiche principali delle varie versioni. "}
{"id": "1307396", "revid": "6923", "url": "https://it.wikipedia.org/wiki?curid=1307396", "title": "Mercedes W209", "text": ""}
{"id": "1307397", "revid": "6923", "url": "https://it.wikipedia.org/wiki?curid=1307397", "title": "Mercedes W208", "text": ""}
{"id": "1307398", "revid": "287204", "url": "https://it.wikipedia.org/wiki?curid=1307398", "title": "Nadelhorn", "text": "Il Nadelhorn (4.327\u00a0m) \u00e8 una montagna delle Alpi Pennine appartenente al massiccio del Mischabel. Si trova nello svizzero Canton Vallese tra la Mattertal e la Saastal. \u00c8 la terza vetta in ordine di altezza del massiccio dopo il Dom ed il T\u00e4schhorn.\nCaratteristiche.\nSi trova lungo la cresta, detta Nadelgrat, che dal Lenzspitze, andando verso nord-nord-ovest e passando per 5 \"4000\", conduce al D\u00fcrrenhorn e ne costituisce la vetta pi\u00f9 elevata.\nUn'altra cresta dalla vetta della montagna scende verso nord-est e, passando dal \"Windjoch\" (3.850\u00a0m) conduce all'Ulrichshorn.\nA nord del monte si trova il Riedgletscher; a sud-ovest l'\"Hohberggletscher\" e, infine, ad est vi \u00e8 l'\"Hohbalmgletscher\".\nSalita alla vetta.\nLa prima ascensione alla vetta \u00e8 stata realizzata il 16 settembre 1858 da Franz Andenmatten, Baptiste Epiney, Aloys Supersaxo e J. Zimmermann.\nLa via normale di salita alla vetta si svolge lungo la cresta nord-est e parte dalla Mischabelh\u00fctte (3.329\u00a0m). Nel suo complesso la via \u00e8 classificata PD.\nLa rifugio si risale la cresta e poi si attraversa il \"ghiacciaio Hohbalm\". Si risale il \"Windjoch\" (3.850\u00a0m), valico che separa il Nadelhorn dall'Ulrichshorn. Infine si risale la cresta nord-est della montagna prima nevosa e poi rocciosa."}
{"id": "1307401", "revid": "801704", "url": "https://it.wikipedia.org/wiki?curid=1307401", "title": "The Girl Guides Association of Belize", "text": "The Girl Guides Association of Belize (GGAB, in italiano Associazione Ragazze Guide del Belize) \u00e8 l'organizzazione nazionale del Guidismo nel Belize. Questa conta 468 membri (nel 2003). Fondata nel 1937, l'organizzazione diventa membro effettivo del World Association of Girl Guides and Girl Scouts (WAGGGS) nel 1987."}
{"id": "1307402", "revid": "729019", "url": "https://it.wikipedia.org/wiki?curid=1307402", "title": "SA-3 (Apollo)", "text": "Saturn SA-3 \u00e8 stata una missione della NASA del programma Apollo per testare il razzo Saturn I.\nScopi del lancio.\nCome nella missione precedente, gli stadi inerti sono stati riempiti con 95 tonnellate d'acqua e sono stati fatti esplodere negli strati superiori dell'atmosfera terrestre per studiare gli effetti sulle trasmissioni radio."}
{"id": "1307414", "revid": "1305772", "url": "https://it.wikipedia.org/wiki?curid=1307414", "title": "Goffredo II della Bassa Lorena", "text": "Origine.\nSecondo le \"Gesta Episcoporum Virdunensium, continuatio\" e anche secondo la \"Chronica Albrici Monachi Trium Fontium\" era il figlio quartogenito del Conte di Bidgau e Methingau, Conte di Verdun e conte di Hainaut, Goffredo I e di Matilde di Sassonia, che, secondo l\"'Annalista Saxo\" era la figlia femmina primogenita di Ermanno Billung, duca di Sassonia, e di Hildegard di Westerburg.&lt;br&gt;Come ci viene confermato dal documento n\u00b0 212 del \"Mittelrheinisches Urkundenbuch, I\", Goffredo I di Verdun era figlio del Conte di Bidgau e Methingau, Gozlin, e di Uda, figlia del conte Gerardo, nipote di Adalardo il Siniscalco, e della moglie (di cui era il secondo marito), Oda di Sassonia; Goffredo I di Verdun, inoltre era fratello del vescovo di Reims, Adalberone di Reims, ed era anche nipote del vescovo di Metz, sempre di nome Adalberone e di Federico I duca dell'Alta Lorena, a sua volta, padre di un vescovo di Verdun e di Metz, ancora di nome, Adalberone.\nBiografia.\nNel 963, quando i suoi genitori si erano sposati, sua madre, Matilde, era vedova di Baldovino III, conte di Fiandra e d' Artois, come ci viene confermato dal \"Sigeberti Auctarium Affligemense\", a cui aveva dato un figlio, Arnolfo, come ci conferma la \"Genealogica ex Stirpe Sancti Arnulfi descendentium Mettensis\".\nEgli succedette come duca della Bassa Lorena al carolingio, Ottone, che era privo di discendenza maschile, designato dal re di Germania, Enrico II, su suggerimento di Gerardo I Vescovo di Cambrai. La sua nomina fu derivata dalla necessit\u00e0 di una mano forte alla guida della Lorena che potesse riappacificare la regione, di modo da fortificare il confine ovest della Francia; secondo i \"Chronica\" di Germania di Sigeberto di Gembloux, Ottone mor\u00ec nel 1005, e quindi gli succedette in quell'anno; anche la \"Chronica Albrici Monachi Trium Fontium\" sostiene che Ottone mor\u00ec nel 1005 e che l'imperatore del Sacro Romano Impero (a quel tempo solo re di Germania), Enrico II il Santo, assegn\u00f2 il ducato della Bassa Lotaringia a Goffredo II di Verdun, figlio di Goffredo delle Ardenne.&lt;br&gt;Invece le \"Gesta Episcoporum Cameracensium liber III\" sostengono che Ottone mor\u00ec nel 1012 (affermando che la data citata da Sigeberto di Gembloux, il 1005 \u00e8 errata) e a Ottone succedette Goffredo.&lt;br&gt; Il fatto che Goffredo derivasse le proprie origini dalla Lotaringia avrebbe garantito l'assenza di guerre nella regione e, inoltre, era fedele agli imperatori ottoniani. Egli godette inoltre del supporto dei fratelli: Gothelo o Gozzelone, Margravio di Anversa, ed Ermanno, Conte di Eename (poi Brabante).\nEgli dovette combattere con numerosi avversari pretendenti al suo ducato: il conte di Lovanio, Lamberto I, marito della sorella di Ottone, Gerberga, in quell'anno, aveva avanzato delle pretese sul ducato, e poi anche il Conte di Hainaut, Reginardo V di Mons, che, nel 1015, aveva sposato la nipote di Goffredo, Matilde di Verdun (figlia di Ermanno conte di Eename, fratello di Goffredo).&lt;br&gt;A Florennes, il 12 settembre 1015, Goffredo li sconfisse entrambi, uccidendo Lamberto e forzando Reginardo alla pace.&lt;br&gt;Successivamente, Goffredo si trov\u00f2 a dover combattere contro Gerardo d'Alsazia, Conte di Metz; il 27 agosto 1017, nonostante l'inferiorit\u00e0 numerica lo sconfisse definitivamente e, l'anno dopo, nel 1018, Reginardo fece atto di sottomissione all'imperatore e Gerardo si rappacific\u00f2 con Goffredo.\nIl conte d'Olanda, Teodorico III aveva una roccaforte a Vlaardingen, nella zona dove il fiume Waal confluisce nella Mosa che, secondo la \"The Battle of Vlaardingen (1018)\", aveva sottratto al vescovo di Utrecht e aveva imposto, senza il consenso dell'imperatore o del vescovo, un pedaggio alle navi che, lungo il fiume Waal, passavano per Tiel. Il vescovo di Utrecht, Adalboldo II o Etelboldo II, secondo la \"Thietmari Merseburgensis episcopi Chronicon\", chiese l'aiuto dell'imperatore, Enrico II, che gli invi\u00f2 delle truppe al comando di Goffredo, che attaccarono Teodorico, qualificato come nipote dell'imperatrice (\"imperatricis nostrae nepotem, Thiedricum\"); Teodorico con l'aiuto dei Frisoni sconfisse l'esercito imperiale, che sub\u00ec molte perdite e anche il vescovo Adalboldo II e Goffredo di Lorena si salvarono a stento, e, sempre secondo la \"The Battle of Vlaardingen (1018)\", l'esercito imperiale sconfitto a Vlaardingen fugg\u00ec in preda al panico. La battaglia tra Goffredo di Lorena e Teodorico viene riportata sia dagli \"Annales Perchenses\", sia dagli \"Annales S. Iacobi Leodiensis\", che dagli \"Annales Leodiense\".&lt;br&gt;Goffredo venne fatto prigioniero, ma intercedette a corte per Teodorico, per cui venne liberato e la pace ristabilita.\nGoffredo (\"Godifridi ducis\") ed il fratello, Federico (\"Friderici comitis\"), controfirmano il documento n\u00b0 427 dei \"Heinrici II Diplomata\", datato 1020, in cui l'imperatore, Enrico II, conferma alcuni privilegi all'Abbazia di Fulda.\nSecondo lo storico belga L\u00e9on Vanderkindere, Goffredo viene citato in un documento del 1023, assieme al fratello, Gothelo o Gozzelone I.\nSecondo gli \"Annales Blandinienses\" Goffredo (Godefridus dux) mor\u00ec nel 1023, il 24 gennaio (\"9 Kal Febr.\"); mentre \"L'obituaire de la cath\u00e9drale de Saint-Lambert de Li\u00e8ge, p. 78\" (non consultato) data la morte al 26 settembre (\"VI Kal Oct.\") e il \"Necrology Verdun Saint-Vanne, 1902, p. 146\" (non consultato) data la morte al 27 settembre (\"V Kal Oct.\").&lt;br&gt;Dato che mor\u00ec senza discendenti, Goffredo venne succeduto dal fratello minore, Gothelo o Gozzelone I.\nDiscendenza.\nDi Goffredo non si hanno notizie n\u00e9 di mogli n\u00e9 di discendenti."}
{"id": "1307415", "revid": "1745361", "url": "https://it.wikipedia.org/wiki?curid=1307415", "title": "Oicle", "text": "Oicle (in greco antico \u039f\u1f30\u03ba\u03bb\u1fc6\u03c2, \"Oikl\u1e15s\") o Oicleo \u00e8 un personaggio della mitologia greca, fratello di Amfalce e figlio di Antifate e Zeusippe, a sua volta figlia di Ippocoonte. \nMitologia.\nOicle discendeva dal veggente Melampo ed aveva sposato Ipermnestra (discendente della omonima danaide che aveva sposato Linceo) e da questa unione aveva avuto il veggente Anfiarao (che fu re di Argo e protetto da Apollo) e altre due figlie Ifianira e Polibea. \nCon Peleo e Telamone accompagna Eracle in una spedizione contro Troia."}
{"id": "1307417", "revid": "6923", "url": "https://it.wikipedia.org/wiki?curid=1307417", "title": "Futuna (Wallis e Futuna)", "text": "Futuna \u00e8 un'isola dell'oceano Pacifico appartenente al territorio francese di Wallis e Futuna. Fa parte delle isole Hoorn (\u00celes Horne), vicino all'isola di Alofi, tra le altre. Sono entrambe i resti di un antico vulcano.\nL'isola \u00e8 famosa come il posto (dove si trova ora la cattedrale di Poi) dove Pierre Chanel fu martirizzato nel 1841 divenendo il primo ed unico santo cattolico della Polinesia.\nIl punto pi\u00f9 alto dell'isola \u00e8 il monte Singavi che raggiunge i 765\u00a0m.\nL'isola \u00e8 tradizionalmente divisa tra due regni: quello di Sigave, che comprende la parte occidentale dell'isola, e quello di Alo che comprende la parte orientale e l'isola di Alofi."}
{"id": "1307421", "revid": "1870933", "url": "https://it.wikipedia.org/wiki?curid=1307421", "title": "Cherson (Ucraina)", "text": "Cherson () \u00e8 una citt\u00e0 dell'Ucraina meridionale, capoluogo dell'omonima oblast'.\nLa citt\u00e0 sorge in prossimit\u00e0 dell'estuario del fiume Dnepr.\nGeografia fisica.\nCherson \u00e8 situata sulla sponda destra dell'estuario del Dnipro, ad una trentina di km dalla foce di questo nel mar Nero. Sorge nell'Ucraina meridionale, a 550\u00a0km a sud-est della capitale Kiev.\nEtimologia.\nIl nome della citt\u00e0 proviene da quello della colonia greca di Chersoneso (abbreviato in Cherson), non lontano da Sebastopoli.\nStoria.\nCherson venne fondata nel 1778 dal maresciallo Grigorij Aleksandrovi\u010d Pot\u00ebmkin su ordine della zarina Caterina la Grande. L'insediamento venne edificato sul sito dove sorgeva precedentemente una piccola fortezza chiamata \"Alexanderschantz\", costruita durante la guerra russo-turca del 1735-1739. Il toponimo richiama l'antica colonia greca di Cherson, in Crimea. Grazie alla sua posizione strategica alla foce del Dnipro Cherson riusc\u00ec ad affermarsi rapidamente sia come scalo portuale che come centro commerciale. La fortuna della citt\u00e0 inizi\u00f2 ad arrestarsi verso la fine del XVIII secolo con l'istituzione dell'arsenale di Nikolaev e la fondazione del porto di Odessa. Nei decenni successivi, grazie all'escavazione di nuovi canali per le navi di grosso tonnellaggio nella foce del Dnipro, le attivit\u00e0 portuali di Cherson registrarono una notevole ripresa.\nAll'epoca dell'impero russo fu capoluogo del governatorato omonimo.\nDurante la rivoluzione russa del 1905 Cherson fu teatro di un primo pogrom contro gli ebrei, che allora costituivano il 30% della popolazione totale. Nel 1918, fu occupata dalle truppe tedesche. Una volta terminata la prima guerra mondiale, mentre infuriava la guerra civile russa, vi sbarc\u00f2 un contingente franco-greco per contenere le milizie filo-bolsceviche. Passata nelle mani dell'Armata Bianca Cherson fu teatro di un secondo pogrom nel 1919.\nNel corso della seconda guerra mondiale la citt\u00e0 venne occupata dai tedeschi il 19 agosto 1941. Una decina di giorni dopo vennero massacrati un centinaio di ebrei di Cherson, mentre il 7 settembre successivo venne istituito dai nazisti il ghetto. Tra il 24 ed il 25 settembre 1941 l\"'11\u00b0 Sonderkommando\" delle Einsatzgruppen, guidato da Paul Zapp, massacrarono raffiche di mitra i circa 8.000 ebrei della citt\u00e0 in un fossato anticarro. Il 13 marzo 1944 Cherson fu liberata dall'Armata Rossa.\nDal 2014, in seguito all'occupazione russa della Crimea, \u00e8 sede del governo in esilio della Repubblica autonoma di Crimea.\nGeografia antropica.\nSuddivisioni amministrative.\nLa citt\u00e0 \u00e8 suddivisa in 3 distretti (\"rajon\"): Suvurov, Dnepr e Korabelnyi.\nInfrastrutture e trasporti.\nStrade.\nLa citt\u00e0 \u00e8 situata all'intersezione tra l'autostrada M14 Odessa-Mariupol' e l'autostrada M17 per la Crimea.\nFerrovie.\nLa citt\u00e0 \u00e8 collegata alla rete ferroviaria nazionale tramite la stazione di Cherson. Altre stazioni ferroviarie sono: Cherson-Porto, Cherson-Est, Kindyjka e Putejs'ka.\nPorti.\nLa citt\u00e0 \u00e8 nota per il porto marittimo situato presso il delta del Dnepr, gestito dall'Autorit\u00e0 portuale ucraina.\nAeroporti.\nCherson \u00e8 servita dall'omonimo aeroporto, diventato internazionale nel 2006.\nAmministrazione.\nGemellaggi.\nCherson \u00e8 gemellata con:\nSport.\nLa principale societ\u00e0 calcistica della citt\u00e0 \u00e8 il Krystal Cherson."}
{"id": "1307424", "revid": "767487", "url": "https://it.wikipedia.org/wiki?curid=1307424", "title": "Migueli", "text": "Carriera.\nCon il Barcellona disput\u00f2 quindici stagioni consecutive dal 1973 al 1988, quasi sempre da titolare. Con la squadra vinse undici trofei.\nCollezion\u00f2 32 presenze con la maglia della nazionale spagnola dal 1974 al 1980. Prese parte al e al ."}
{"id": "1307425", "revid": "2149408", "url": "https://it.wikipedia.org/wiki?curid=1307425", "title": "Alofi", "text": ""}
{"id": "1307430", "revid": "838137", "url": "https://it.wikipedia.org/wiki?curid=1307430", "title": "Asociaci\u00f3n de Gu\u00edas Scouts de Bolivia", "text": "L'Asociaci\u00f3n de Gu\u00edas Scouts de Bolivia (AGSB, in italiano Associazione Guide Scout della Bolivia) \u00e8 l'organizzazione nazionale del Guidismo nella Bolivia. Questa conta 350 membri (nel 2003). Il Guidismo fu introdotto in Bolivia nel 1915. Fondata nel 1958 l'organizzazione diventa membro associato del World Association of Girl Guides and Girl Scouts (WAGGGS) nel 1966 e membro effettivo nel 1978."}
{"id": "1307434", "revid": "767487", "url": "https://it.wikipedia.org/wiki?curid=1307434", "title": "Sanacore", "text": "Sanacore \u00e8 il secondo album degli Almamegretta, pubblicato nel 1995.\nDalla canzone \"Nun te scurd\u00e0\" \u00e8 stato tratto un videoclip diretto da Pappi Corsicato.\nDa notare anche la partecipazione di Giulietta Sacco (con Angela Luce una delle pi\u00f9 note interpreti della canzone napoletana) che canta nella tammurriata \"Sanacore\".\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 36."}
{"id": "1307435", "revid": "6392", "url": "https://it.wikipedia.org/wiki?curid=1307435", "title": "Bussola giroscopica", "text": ""}
{"id": "1307436", "revid": "33751", "url": "https://it.wikipedia.org/wiki?curid=1307436", "title": "Miguel Bernardo Bianquetti", "text": ""}
{"id": "1307437", "revid": "78273", "url": "https://it.wikipedia.org/wiki?curid=1307437", "title": "Marcanthiopsida", "text": ""}
{"id": "1307438", "revid": "767487", "url": "https://it.wikipedia.org/wiki?curid=1307438", "title": "Anamorphos\u00e9e", "text": "Anamorphos\u00e9e \u00e8 il quarto album studio della cantante francese Myl\u00e8ne Farmer, pubblicato nel 1995 dalla Polydor Records.\nIl disco.\nSegna il ritorno di Myl\u00e8ne Farmer dopo il successo de \"L'autre...\", uscito nel 1991. A questo era seguito nel 1993 il debutto cinematografico (come attrice protagonista) per Laurent Boutonnat (regista) con il film \"Giorgino\". Allontanata dal suo compagno Boutonnat che le attribuisce l'insuccesso del film, la Farmer si trasferisce negli Stati Uniti dove comincia a lavorare al suo nuovo album. Boutonnat la raggiunge e insieme cominciano ad incidere le nuove tracce.\nIl 19 settembre 1995 esce il primo singolo del ritorno, \"XXL\", dal sound rock, in cui la Farmer cambia \"look\" abbandonando le vesti macabre e luttuose per far posto ad abiti lascivi e tacchi a spillo. Per i fan ci\u00f2 rappresenta uno spartiacque: sono chiamati \"Pre-Anamorphos\u00e9e\" coloro che l'hanno seguita dal 1984 al 1993 e \"Anamorphos\u00e9e\" quelli che sono diventati fan dal 1995.\nIl singolo \"XXL\" arriva primo nelle classifiche francesi, ma le vendite non sono colossali. E l'album, nonostante l'attesa, arriva alla seconda posizione, preceduto da \"D'eux\" di C\u00e9line Dion. A primo impatto sembra un ritorno andato a male fin quando la casa discografica Polydor decide di fare uscire come secondo singolo \"L'Instant X\" che diventa il singolo con maggiori vendite dell'album.\nIntanto parte, dopo 7 anni di assenza dalle scene, la sua seconda tourn\u00e9e, il cui successo determina la ripresa delle vendite dell'album \"Anamorphos\u00e9e\" che raggiunge la prima posizione in classifica. Dalla tourn\u00e9e \u00e8 realizzato un live, \"Live \u00e0 Bercy\", ad allora il CD live pi\u00f9 venduto nella storia della musica francese."}
{"id": "1307439", "revid": "339392", "url": "https://it.wikipedia.org/wiki?curid=1307439", "title": "Dragoljub Dra\u017ea Mihailovi\u0107", "text": ""}
{"id": "1307442", "revid": "339392", "url": "https://it.wikipedia.org/wiki?curid=1307442", "title": "Dragoljub Draza Mihailovic", "text": ""}
{"id": "1307443", "revid": "1714743", "url": "https://it.wikipedia.org/wiki?curid=1307443", "title": "Ottone della Bassa Lorena", "text": "Origine.\nSecondo la \"Hugonis Floriacensis, Historia Francorum Senonensis\", era il figlio maschio primogenito del Duca della Bassa Lorena (Lotaringia) e pretendente al trono di Francia, Carlo I di Lorena e di Adelaide di Troyes, figlia di Roberto di Vermandois, Conte di Meaux e di Troyes, come indirettamente confermano sua il \"Chronico Richardi Pictavensis\", che la \"Hugonis Floriacensis, Historia Francorum Senonensis\" (entrambe le cronache citano la moglie di Carlo come la figlia del Conte di Troyes, Erberto II di Troyes, ma secondo lo storico francese Christian Settipani, dato che il matrimonio con Carlo e Adelaide \u00e8 datato 970 circa, il padre della sposa non pu\u00f2 essere Erberto, nato nel 950 circa, ma Roberto, anche lui Conte di Troyes e padre di Erberto).&lt;br&gt;Carlo I di Lorena, secondo i \"Flodoardi Annales\" era il figlio maschio quartogenito del re dei Franchi occidentali, Luigi IV d'Oltremare e di Gerberga di Sassonia, figlia terzogenita del duca di Sassonia e re dei Franchi orientali, Enrico I di Sassonia (876 \u2013 936), come conferma il \"Richeri Histori\u00e6 I\", e della sua seconda moglie, Matilde di Ringelheim (890-968); infatti come ci riporta il \"Liudprandi Antapodosis IV\", Gerberga era sorella del Re di Germania, Ottone I, che, a sua volta, secondo il \"Widukindi Res Gest\u00e6 Saxonic\u00e6\" era figlio di Enrico I e Matilde; Carlo era il fratello minore del re dei Franchi occidentali, Lotario IV, come ci confermano le \"Gesta Episcoporum Cameracensium\".\nBiografia.\nAlla morte del re di Francia, Lotario IV (986), i notabili del regno elessero suo figlio Luigi V e alla morte di questi (987), secondo la \"Hugonis Floriacensis, Historia Francorum Senonensis\", suo padre, Carlo era designato a succedere al nipote, ma il duca dei Franchi e conte di Parigi, Ugo Capeto, si ribell\u00f2; in un'assemblea convocata a Senlis per eleggere il nuovo re, l'arcivescovo di Reims Adalberone attacc\u00f2 Carlo, perch\u00e9 al servizio di un re straniero (Carlo, Duca della Bassa Lorena o Lotaringia, feudo che apparteneva al Sacro Romano Impero, quindi era vassallo del re di Germania, Ottone II) e perch\u00e9 aveva sposato una donna di rango inferiore (alcuni storici, facendo riferimento al discorso dell'arcivescovo di Reims Adalberone, a Senlis, nel 987, ritengono che, in quell'anno, Carlo avesse contratto un secondo matrimonio con una donna figlia di un cavaliere sconosciuto, valvassino di Ugo Capeto, quindi di rango inferiore alla contessina di Troyes), che non poteva quindi diventare regina, mentre il duca dei franchi Ugo era senz'altro pi\u00f9 adatto a ricoprire la carica di re.&lt;br&gt;Ugo venne proclamato e incoronato re a Noyon il 3 luglio 987.&lt;br&gt;Carlo, non rinunci\u00f2 ma rimase pretendente al trono, e diede quindi battaglia ad Ugo, prendendo possesso di Reims e Laon.&lt;br&gt;Ottone in quegli anni in cui il padre era impegnato in Francia, divenne reggente del ducato.\nAncora secondo la \"Hugonis Floriacensis, Historia Francorum Senonensis\", Ugo Capeto aveva dovuto abbandonare l'assedio di Laon e non avendo possibilit\u00e0 di vincere contro Carlo, si accord\u00f2 col vescovo di Laon, Adalberone, detto Ascelino, che, il Luned\u00ec dell'Angelo del 991, fingendosi sostenitore di suo padre, Carlo, a tradimento, lo cattur\u00f2 e lo consegn\u00f2 a Ugo Capeto; sempre la \"Hugonis Floriacensis, Historia Francorum Senonensis\", narra che anche la moglie fu catturata con Carlo e furono tradotti a Orl\u00e9ans, rinchiusi in una torre dove nacquero gli ultimi due figli di Carlo, Luigi, che quindi nacque durante la prigionia dei suoi genitori, e un altro figlio, anche lui di nome Carlo; secondo la \"Richeri Histori\u00e6 liber IV\" oltre a Carlo e alla moglie, in prigionia a Orleans, cita il figlio Luigi, le figlie, Gerberga e Adelaide ed il nipote, Arnolfo.\nSuo padre, Carlo mor\u00ec a Orl\u00e9ans, tra il 991 e il 992; secondo il \"Sigeberti Auctarium Affligemense\", nel 991 e secondo Alain Marchandisse, nel suo \"L'obituaire de la cath\u00e9drale Saint-Lambert de Li\u00e8ge\" (non consultato), mor\u00ec il 22 giugno (\"X Kal Jul\"); secondo il \"Diplomata regum et imperatorumi Germaniae, tomus II, Ottonis II et III. diplomata\", invece, il 6 gennaio 992, Carlo era ancora vivo in quanto viene citato dall'imperatore del Sacro Romano Impero, Ottone III, nel suo diplomata, n\u00b0 81. Ancora secondo il \"Sigeberti Auctarium Affligemense\", nel ducato di Bassa Lorena, gli succedette il figlio primogenito, Ottone, che divenne un suddito dell'impero e non ebbe pi\u00f9 rapporti con il regno di Francia; suo fratello, Luigi, il maschio secondogenito, invece, pur prigioniero del vescovo Adalberone, divenne pretendente al trono di Francia.\nNel 1002, alla morte dell'Imperatore Ottone III di Sassonia, Ottone fu uno dei nobili che accompagnarono il suo corpo da Paterno ad Aquisgrana.\nNel 1005, secondo la \"Gestorum Abbatem Trudonensium Continuatio Tertia\" sostenne il re di Germania, Enrico II, definito un suo parente, nell'elezione del vescovo di Metz, dopo la morte di Adalberone II.\nSecondo i \"Chronica\" di Germania di Sigeberto di Gembloux, Ottone mor\u00ec nel 1005, e a lui succedette Goffredo II di Verdun; anche la \"Chronica Albrici Monachi Trium Fontium\" sostiene che Ottone mor\u00ec nel 1005 e che l'imperatore del Sacro Romano Impero (a quel tempo solo re di Germania), Enrico II il Santo, assegn\u00f2 il ducato della Bassa Lotaringia a Goffredo II di Verdun, figlio di Goffredo delle Ardenne.&lt;br&gt;Invece le \"Gesta Episcoporum Cameracensium liber III\" sostengono che Ottone mor\u00ec nel 1012 (affermando che la data citata da Sigeberto di Gembloux, il 1005 \u00e8 errata) e a Ottone succedette Goffredo II di Verdun e che, in quell'anno Lamberto I di Lovanio, marito della sorella di Ottone, Gerberga, avanz\u00f2 delle pretese sul ducato.\nOttone fu l'ultimo discendente legittimo in linea diretta di Carlo Magno; infatti, gli ultimi Carolingi furono i conti di Vermandois, discendenti da Bernardo, figlio illegittimo di Carlomanno, uno dei figli di Carlomagno.\nMatrimonio e discendenza.\nIl nome della moglie di Ottone \u00e8 tutt'oggi sconosciuto, e, secondo la \"Gestorum Abbatem Trudonensium Continuatio Tertia\" ebbe una figlia:"}
{"id": "1307444", "revid": "121075150", "url": "https://it.wikipedia.org/wiki?curid=1307444", "title": "Misopogon", "text": "Misopogon (dal greco: \"Il nemico della barba\") \u00e8 una satira composta dall'imperatore romano Giuliano.\nLa satira, composta durante la permanenza di Giuliano ad Antiochia di Siria tra l'autunno 361 e il marzo 362, fu una risposta dell'imperatore alle critiche giuntegli dalla popolazione antiochena: Giuliano era pagano e praticava una vita austera, mentre gli antiocheni, per lo pi\u00f9 cristiani, erano molto pi\u00f9 mondani; per questo motivo, vennero composti dei versi anapestici che dileggiavano l'imperatore, colpendo particolarmente la barba, che Giuliano, imperatore versato negli studi filosofici, portava.\nNella satira Giuliano finge di colpire s\u00e9 stesso e la propria barba per colpire in realt\u00e0 gli antiocheni, ma non riesce ad evitare di attaccarli direttamente in alcuni punti. Il \"Misopogon\" di Giuliano rappresenta sicuramente il documento pi\u00f9 insolito che abbiamo di un imperatore e documenta una vera e propria crisi di comunicazione tra Giuliano e i cittadini di una grande citt\u00e0 come Antiochia (crisi che mette in discussione i rapporti dell'imperatore con i suoi stessi sostenitori)."}
{"id": "1307450", "revid": "767487", "url": "https://it.wikipedia.org/wiki?curid=1307450", "title": "C\u00e9sar Rodr\u00edguez \u00c1lvarez", "text": "Nella sua carriera gioc\u00f2 soprattutto per il CF Barcellona, vestendo anche le maglie di Spagna e della selezione catalana (pur essendo originario della Castiglia e Le\u00f3n).\nCon il Barcellona gioc\u00f2 433 partite segnando 294 gol: l'eccezionale bottino lo rende il quarto giocatore che ha segnato di pi\u00f9 con la maglia del Barcellona, dopo Lionel Messi (700 reti), Paulino Alc\u00e1ntara (369) e Josep Samitier (319), contando anche le reti segnate nelle amichevoli, mentre le 433 presenze lo collocano al 17\u00ba posto tra i giocatori pi\u00f9 presenti nel \"Bar\u00e7a\". Contribu\u00ec a cinque vittorie del Barcelona nella Primera Divisi\u00f3n e nel 1949 conquist\u00f2 il Trofeo Pichichi come capocannoniere del campionato, grazie a 28 gol. Dopo il ritiro dal calcio giocato, C\u00e9sar \u00e8 diventato allenatore e ha guidato, tra gli altri, e CF Barcellona.\nSe si calcolano solo i gol ufficiali il totale con il Barcellona scende a 232 marcature.\nCarriera.\nClub.\nDopo aver cominciato a giocare nel Frente Juventudes de Le\u00f3n, nel 1939 (era appena finita la Guerra civile), C\u00e9sar si trasfer\u00ec al Barcellona. Comunque, dovendo fare il servizio militare, dovette andare a Granada, esordendo in prima squadra in quella citt\u00e0. Trascorse cos\u00ec due stagioni in prestito al Granada, con il quale nel 1941 and\u00f2 a vincere la Segunda Divisi\u00f3n con conseguente promozione. La stagione dopo, quella 1941-42, sia C\u00e9sar che il Granada fecero il loro debutto in Primera Divisi\u00f3n: in quell'annata l'attaccante riusc\u00ec anche a segnare 6 gol in una vittoria per 7-3 sul Castell\u00f3n, chiudendo cos\u00ec al secondo posto in classifica marcatori.\nNel 1942 C\u00e9sar torn\u00f2 al Barcellona, conquistando il suo primo titolo di Primera Divisi\u00f3n nel 1945. In quell'esperienza al club \"blaugrana\", C\u00e9sar aveva come compagni, tra gli altri, Antoni Ramallets, Velasco, Josep Escol\u00e0, Joan Segarra, Estanislao Basora, Josep Gonzalvo e Mari\u00e0 Gonzalvo. Nel 1951, nella finale di Copa del General\u00edsimo, mise a segno due gol nel 3-0 finale sulla Real Sociedad.\nInsieme a Estanislao Basora, Ladislao Kubala, Eduardo Manch\u00f3n e Moreno, C\u00e9sar divenne parte della leggendaria linea di attacco che port\u00f2 il \"Bar\u00e7a\" a vincere cinque trofei nella stagione 1951-52. Segn\u00f2 nuovamente nella finale di Coppa nazionale, in un 4-2 ai supplementari sul Valencia, e realizz\u00f2 anche il gol decisivo nella finale di Coppa Latina, un 1-0 sul Nizza.\nDopo aver lasciato il CF Barcellona, C\u00e9sar gioc\u00f2 nel Cultural Leonesa e nel Perpignano (in Francia) prima di andare all'Elche. Da giocatore e poi come allenatore-giocatore port\u00f2 l'Elche a risalire dalla Tercera Divisi\u00f3n alla Primera Divisi\u00f3n in tre stagioni: nel 1958 l'Elche venne promosso in Segunda Divisi\u00f3n, gruppo 2, e la stagione dopo venne promosso nella Primera Divisi\u00f3n dopo aver vinto il proprio gruppo di Segunda. Nella stagione 1959-60 C\u00e9sar fu allenatore-giocatore dell'Elche nella massima serie.\nNazionale.\nTra il 1945 e il 1952 C\u00e9sar gioc\u00f2 12 volte nella Nazionale spagnola: quattro volte contro il , tre contro l', e una ciascuno contro , (Madrid, 27 marzo 1949, Spagna-Italia 1-3), , e . Il bilancio totale per la Spagna fu di sei vittorie, tre pareggi e tre sconfitte.\nSigl\u00f2 il decisivo gol del 2-2 del nella gara del suo esordio contro il Portogallo l'11 marzo 1945. Nel 1950 venne convocato per i Mondiali in Brasile, rassegna in cui le Furie Rosse raggiunsero il girone finale.\nTra il 1943 e il 1954 gioc\u00f2 anche 10 match per la Catalogna. Il 19 ottobre 1947, al Sarri\u00e0, mise a segno due reti per la Catalogna nella vittoria sulla Spagna per 3-1.\nAllenatore.\nDopo i successi con l'Elche, C\u00e9sar divenne allenatore del . Nel 1961 guid\u00f2 gli aragonesi al terzo posto nella Primera Divisi\u00f3n e nelle due stagioni dopo al quarto e al quinto posto. Nel 1963 il Saragozza fu finalista di Copa del General\u00edsimo, sconfitto solo dal Barcellona. Questa buona prestazione attir\u00f2 l'attenzione del suo vecchio team. Nel 1963 C\u00e9sar sostitu\u00ec cos\u00ec l'ex compagno di squadra Josep Gonzalvo sulla panchina dei \"Blaugrana\": non ebbe comunque molto successo e rimase in carica per sole 85 gare, lasciando nel 1964."}
{"id": "1307453", "revid": "123441381", "url": "https://it.wikipedia.org/wiki?curid=1307453", "title": "Attico", "text": ""}
{"id": "1307456", "revid": "339392", "url": "https://it.wikipedia.org/wiki?curid=1307456", "title": "Dragoljub Mihailovich", "text": ""}
{"id": "1307465", "revid": "339392", "url": "https://it.wikipedia.org/wiki?curid=1307465", "title": "Draza Mihailovich", "text": ""}
{"id": "1307466", "revid": "37401", "url": "https://it.wikipedia.org/wiki?curid=1307466", "title": "Touch", "text": ""}
{"id": "1307467", "revid": "92723", "url": "https://it.wikipedia.org/wiki?curid=1307467", "title": "Contal", "text": "La Mototri Contal \u00e8 stata una casa automobilistica francese fondata a Neuilly nel 1901 da Camille Contal.\nStoria.\nEssenzialmente tutte le automobili Contal erano abbastanza simili tra loro; i veicoli in s\u00e9 erano piuttosto semplici, si trattava di un triciclo con due ruote sterzanti davanti e una ruota posteriore trainante sopra la quale era posto l'asse con la postazione di guida. Le parti meccaniche erano sistemate nella parte anteriore del veicolo proprio sotto il sedile per il passeggero, il quale si trovava tra le due ruote sterzanti e che stranamente si trovava davanti al conducente e non viceversa come su tutte le automobili.\nLe prime prodotte furono vetture elettriche, ma nel 1905 venne prodotto il Mototri 4 HP con trazione a catena sull'unica ruota posteriore.Con l'avvento di motori sempre pi\u00f9 potenti e di tecnologie pi\u00f9 avanzate la Contal fu costretta a chiudere battenti nel 1908.\nLa Pechino -Parigi.\nIl vero motivo della popolarit\u00e0 della marca fu la sua partecipazione, nel 1907, al Raid Pechino-Parigi. Nell'occasione Camille Contal mise alla guida del suo triciclo, equipaggiato a 6 HP, Auguste Pons, mentre unico passeggero era il meccanico Octave Foucault. Si tratt\u00f2 dell'equipaggio pi\u00f9 sfortunato della gara, perch\u00e9 i due furono costretti a ritirarsi e ad abbandonare il veicolo nel bel mezzo del Deserto del Gobi, rischiando addirittura di morire. Pons e Foucault furono infine salvati da alcuni nomadi mongoli che li riportarono sani e salvi a Pechino."}
{"id": "1307468", "revid": "44403", "url": "https://it.wikipedia.org/wiki?curid=1307468", "title": "BenQ-Siemens", "text": ""}
{"id": "1307469", "revid": "339392", "url": "https://it.wikipedia.org/wiki?curid=1307469", "title": "Dragoljub Mihailovic", "text": ""}
{"id": "1307477", "revid": "251322", "url": "https://it.wikipedia.org/wiki?curid=1307477", "title": "Public affairs", "text": "Il termine Public Affairs viene spesso utilizzato per indicare l'attivit\u00e0 di fare pressione sulle istituzioni, quale sinonimo di lobbismo o relazioni istituzionali. Tuttavia per \"Public Affairs\" si devono intendere piuttosto tutte le attivit\u00e0 strategiche di un'impresa dirette ai suoi numerosi stakeholder, ovvero a quello che il marketing chiama pre-mercato. Si tratta di tutte quelle forze che direttamente o indirettamente creano il contesto competitivo nel quale l'azienda deve muoversi. Ovvero le regole del gioco.\nIl Public affairs mix.\nSecondo la teoria, i principali stakeholder di un'impresa sono otto:\nA questi otto attori del pre-mercato corrispondono specifiche attivit\u00e0 di \"public affairs\":\nUna strategia di \"public affairs\" si basa sull'utilizzo sinergico di tutte queste leve, senza limitarsi alla sola attivit\u00e0 di \"lobbismo\". Le relazioni istituzionali senza la capacit\u00e0 di gestire in modo corretto le relazioni con i media, o le relazioni sindacali senza un'efficace\ncomunicazione istituzionale sono infatti degli strumenti spuntati che difficilmente sono in grado di produrre risultati. Cos\u00ec come esiste un marketing mix che amalgama e rende efficaci le leve di marketing, allo stesso modo l'azienda deve iniziare a programmare le sue strategie in termini di \"public affairs mix\"."}
{"id": "1307488", "revid": "1305772", "url": "https://it.wikipedia.org/wiki?curid=1307488", "title": "Diritti umani a Cuba", "text": "I diritti umani a Cuba sono sotto il controllo di diverse organizzazioni per i diritti umani come Amnesty International, Human Rights Watch, che hanno accusato il governo cubano di sistematiche violazioni dei diritti umani, tra cui la detenzione arbitraria e processi scorretti.\nLa Repubblica di Cuba \u00e8 firmataria della Dichiarazione universale dei diritti dell'uomo, della Convenzione sui diritti del Fanciullo, della Convenzione contro la tortura e i trattamenti e le punizioni crudeli, inumane o degradanti e, dal 2008, del Patto internazionale sui diritti civili e politici.\nStoria.\nPeriodo coloniale dal 1500 al 1901.\nFin dai primi giorni della colonizzazione spagnola, secondo Bartolomeo de las Casas, le popolazioni indigene vennero duramente perseguitate dagli europei. La successiva deportazione di schiavi africani nell'isola, per oltre 300 anni, motiv\u00f2 almeno ufficialmente l'intervento militare britannico, teso a \"porre fine a questi abusi\".\nDurante il periodo coloniale spagnolo, i diritti umani nell'isola furono oggetto di diverse critiche internazionali. Dopo una visita compiuta nel 1898, il senatore degli Stati Uniti Redfield Proctor, stim\u00f2 circa 200.000 morti nelle \"fortezze spagnole\" dell'isola, definiti come dei veri e propri \"campi di concentramento\". Tale ingerenza degli Stati Uniti fu un fattore di rilievo nello scoppio della guerra ispano-americana, iniziata nello stesso anno.\nL'indipendenza dalla Spagna dal 1902 al 1959.\nDopo l'indipendenza dalla Spagna, riconosciuta nel 1902, segu\u00ec un periodo di instabilit\u00e0 politica durante il quale crebbe l'influenza degli Stati Uniti, anche grazie all'\"emendamento Platt\", inserito all'interno della Costituzione Cubana del 1901; per diversi anni le truppe statunitensi occuparono il paese, di fatto rendendo l'indipendenza del paese vera solo sulla carta.\nMachado e Batista.\nDiversi governi si succedettero, sempre segnati da uno scarso interesse per il sociale e sottomessi alle ingerenze statunitensi; nel 1924 s'insedi\u00f2 il governo del generale Gerardo Machado. Questi riusc\u00ec ad instaurare una vera e propria dittatura, creando malcontento tra gli studenti e i lavoratori; si distinse per la sua soggezione agli Stati Uniti e per la violenta repressione dei moti popolari. Lo sciopero generale e lo schierarsi delle forze armate contro Machado nel 1933, lo costrinsero a dimettersi.\nIl periodo successivo fu segnato da violente rappresaglie, linciaggi di massa, un'estrema corruzione e \"gangsterismo\" nell'isola.\nIl successore di Machado fu (in seguito alla cosiddetta \"Rivoluzione dei sergenti\") il generale Fulgencio Batista, che prese il potere con un colpo di Stato nel 1934: divenne di fatto \"leader\" e Presidente per 26 anni, deteriorando ulteriormente, tramite la sua violenta dittatura, i diritti umani a Cuba. \nSecondo Jerry A. Sierra, vendette gran parte del patrimonio pubblico cubano a ditte statunitensi e Cuba divenne la capitale del gioco d'azzardo e della prostituzione, ospitando anche esponenti di spicco della mafia americana, i quali comprarono alberghi, case da gioco e bordelli, per il turismo statunitense, mentre la popolazione locale in maggioranza era vessata o in povert\u00e0.\nSecondo Jon Lee Anderson, la tortura e l'uccisione di civili, incluse due giovani sorelle all'Avana, indignarono fortemente il popolo, e le attivit\u00e0 dell'Ufficio di Repressione delle Attivit\u00e0 Comuniste (BRAC) della CIA divennero talmente note da far reclamare lo stesso Direttore Generale della CIA. Il regime di Batista assassin\u00f2 circa 20.000 cubani..\nNel 1959 Fidel Castro e i suoi guerriglieri deposero Batista, che fugg\u00ec portando con s\u00e9 300 milioni di dollari.\nLa Rivoluzione Cubana dal 1959 al 1990.\nCuba \u00e8 firmataria della Dichiarazione universale dei diritti dell'uomo. Il VII Capitolo della Costituzione Cubana\n\"Diritti, doveri e garanzie fondamentali\", garantisce il diritto al lavoro (artt. da 45 a 49), il diritto alla salute con la prestazione dell'assistenza ospedaliera e medica gratuita (art. 50), il diritto all'istruzione, gratuita ad ogni livello (art. 50), la libert\u00e0 di parola e di stampa \"conformemente ai fini della societ\u00e0 socialista\" (art. 53), il diritto di riunione, manifestazione e associazione (art. 54), la libert\u00e0 di religione e coscienza (art. 55), il diritto alla difesa (art. 59).\nNonostante questo, il governo cubano guidato da Fidel Castro \u00e8 stato frequentemente accusato da organizzazioni e governi occidentali, di non rispettare i diritti fondamentali dell'uomo.\nA causa dell'embargo contro Cuba e del sostegno venuto a mancare da parte dell'Unione sovietica, l'economia cubana ha subito un periodo di forte crisi dagli anni '90 in poi. L'ascesa del chavismo in Venezuela negli anni duemila ha permesso lo stringersi delle relazioni tra questi due paesi e l'aproviggionamento di petrolio a basso prezzo per Cuba che hanno garantito un miglioramento generale dell'economia. La crisi politica ed economica venezuelana e un nuovo inasprirsi delle sanzioni statunitensi, il paese caraibico \u00e8 tornato a temere la minaccia di una nuova crisi economica \nEducazione, salute, sicurezza.\nDal 1960 al 1990 vi sono stati forti progressi in campo medico, educativo, alimentare e di sicurezza sociale: grazie a molte campagne del governo cubano il livello di analfabetismo \u00e8 passato dal 24% del 1958 a meno del 5% nel 1990; l'accesso ai servizi sanitari \u00e8 passato da un 8% della popolazione del 1959 al 90% del 1990, riducendo il tasso di mortalit\u00e0 infantile dal 3,5% del 1960 al 1% del 1990. Dal 3,5% di lavoro minorile nel 1960 si \u00e8 passati allo 0% dal 1980. Grazie all'adozione dell'uso della \"libreta\", ossia una carta che garantisce ad ogni famiglia un minimo di prodotti alimentari, \u00e8 stato sradicato quasi completamente il problema della denutrizione.\nPena di morte dalla rivoluzione agli anni 2000.\nFormalmente, il Codice Penale cubano prevede la pena di morte in 112 casi, di cui 33 per reati comuni. Sono considerati passabili con la condanna a morte tra i vari reati i reati contro la sicurezza interna ed esterna dello stato; i crimini contro la pace e le leggi internazionali; gli atti contro la sicurezza dello stato (come la violazione del territorio cubano da parte dei membri di un equipaggio aereo o navale); i crimini contro lo sviluppo normale delle relazioni sessuali e contro la famiglia, l'infanzia o la giovent\u00f9 (per esempio, la violenza carnale sui minori di 12 anni o che abbia come risultato malattie o ferite; la pederastia con violenza su vittime inferiori ai 14 anni).\nNel periodo immediatamente seguente al 1959 i rivoluzionari processarono diverse persone accusate di appoggiare Batista, che vennero poi imprigionate o giustiziate.\nNel 1960 iniziarono violenti scontri tra il governo cubano e gruppi di oppositori armati, che si conclusero verso il 1970.\nDiverse stime sono state fatte per accertare il numero delle esecuzioni politiche successive alla rivoluzione. Lo storico latino-americano Thomas E. Skidmore, ha affermato che vi furono 550 esecuzioni durante i primi sei mesi del 1959, principalmente ufficiali del regime di Batista e membri del BRAC, l'ufficio segreto della CIA. Lo storico britannico Hugh Thomas, in un suo studio ha affermato che \"forse\" vi furono 5.000 esecuzioni fino al 1970. Il \"Libro del Mondo e degli Indicatori Politici e Sociali\" sostiene che nel periodo 1958-67 avvennero 2.113 esecuzioni politiche.\nLe esecuzioni effettuate dal 1970 al 1990 si limitarono a rarissimi casi. Uno dei pi\u00f9 importanti fu l'esecuzione del generale Arnaldo Ochoa nel 1989, insieme ad altri tre alti ufficiali, processati per traffico di droga e riconosciuti colpevoli.\nNonostante le esecuzioni siano molto rare, la pena di morte a Cuba non \u00e8 stata abolita ma sospesa, come ha ribadito il presidente cubano Raul Castro nel 2013 in un suo intervento pubblico.. Le ultime esecuzioni sull'isola caraibica avvennero nel 2003, quando furono messi a morte tre uomini accusati di aver dirottato una nave per poter fuggire negli Stati Uniti.\nTerrorismo degli Stati Uniti contro Cuba.\nDal 1962, dopo il fallito sbarco nella Baia dei Porci, centinaia sono gli attentati terroristici avvenuti contro il piccolo paese caraibico ad opera di gruppi o individui legati agli Stati Uniti. La maggior parte di questi attentati sono stati organizzati dagli oppositori di Castro residenti a Miami e, in molti casi, sotto ordine della CIA e del governo statunitense, o con la collaborazione della mafia italoamericana e cubano-americana, che aveva appoggiato Fulgencio Batista.\nIl 6 ottobre 1976, un aereo civile della Cubana de Aviaci\u00f3n viene fatto esplodere: il bilancio fu di 73 morti tra i quali l'intera squadra giovanile di scherma cubana.\nIl 4 settembre 1997, in un attentato presso l'hotel Copacabana della Capitale cubana perse la vita l'italiano Fabio Di Celmo.Le responsabilit\u00e0 della CIA e degli anticastristi di Miami riguardo a questi due attentati sono state rese note da alcuni documenti segreti dell'intelligence statunitense, declassificati nel 2005.\nSituazione attuale (1990-oggi).\nMovimenti cubani e internazionali per i Diritti Umani.\nLa presidente dell'UNJ di Cuba (Unione Nazionale di Giuristi cubani), di cui fanno parte 16.000 giuristi cubani, Migdalia Vel\u00e1zquez, in un incontro organizzato il 2 maggio 2013 dall'ACNU (Asociacion Cubana de las Naciones Unidas) sostiene che Cuba \u00e8 \"uno dei paesi pi\u00f9 sicuri per la vita umana\" e che non ci sono mai state sparizioni o torture; sostiene altres\u00ec che, quando qualche prigioniero o detenuto ha sofferto di un qualsiasi maltrattamento, il colpevole \u00e8 stato subito denunciato e severamente sanzionato.\nNel 2005 \u00e8 stata sottoscritta da circa 200 intellettuali di tutto il mondo, di cui 4 premi Nobel, una lettera per la Commissione dei Diritti Umani, in cui si sostiene che a Cuba \"\"non c'\u00e8 mai stato nemmeno un caso di desaparecido, di tortura o esecuzione extragiudiziale\" e che, nonostante l'embargo, \"sono stati raggiunti indici di salute, istruzione e cultura internazionalmente riconosciuti\". Dal 2005 in poi si contano circa 19.000 firmatari di questa lettera, sottoscritta da associazioni, uomini politici, intellettuali, di ogni parte del mondo. Tra di essi: Claudio Abbado, Rigoberta Mench\u00fa Tum, Adolfo P\u00e9rez Esquivel, Jos\u00e9 Saramago, Manu Chao, Red Ronnie, Gianni Min\u00e0, Walter Salles, Harry Belafonte, Danielle Mitterrand, Nadine Gordimer Sostegno a Cuba \u00e8 stato espresso anche dalle Madri di Plaza de Mayo, tramite Hebe de Bonafini, portavoce dell'ala pi\u00f9 politicizzata del movimento delle madri dei \"desaparecidos\" argentini.\nL'associazione contro la pena di morte \"Nessuno tocchi Caino\", legata al Partito Radicale Transnazionale di cui \u00e8 presidente Marco Pannella (solitamente critico nei confronti del governo cubano), attraverso una nota del segretario Sergio D'Elia comment\u00f2 la lettera affermando che essa \"non tiene conto minimamente della realt\u00e0 cubana e dei misfatti compiuti dal dittatore di pi\u00f9 lungo corso al mondo\" e che \"la Perla dei Caraibi non \u00e8 tutta sole, mare e sabbia. \u00c8 anche galera e centri di rieducazione\"\".\nNessuno dei due documenti riporta in realt\u00e0 dettagliate prove documentali di quanto affermato. Lo stesso D'Elia ha accolto favorevolmente le commutazioni delle sentenze riguardanti la pena capitale attuate da Ra\u00fal Castro nel 2008.\nAmnesty International, nei rapporti annuali degli anni 2000, ha denunciato la detenzione di prigionieri di coscienza, il controllo dell'informazione da parte dello stato e vessazioni contro difensori dei diritti umani e giornalisti che lavoravano per agenzie di stampa alternative o indipendenti, i quali hanno continuato a subire intimidazioni, sotto forma di brevi periodi di detenzione amministrativa o controlli da parte di agenti delle forze di sicurezza, censura e aggressioni fisiche. Tuttavia non si sono registrati casi di esecuzione capitale extragiudiziale n\u00e9 casi accertati di tortura, violazione quest'ultima presente invece nel rapporto su stati democratici della stessa regione, come gli Stati Uniti e il Messico e denunciata anche, per alcuni casi, in paesi europei come l'Italia.\nDiritto all'alimentazione e all'acqua potabile.\nL'alimentazione minima di base \u00e8 garantita gratuitamente dallo Stato a tutti i cittadini, con particolare attenzione ai bambini in et\u00e0 pre-scolare. Il consumo alimentare medio pro-capite in 2006 eras di 2615 kcal per persona al giorno, il tasso di malnutrizione \u00e8 inferiore al 2,5%, il pi\u00f9 basso di tutte le Americhe. Dati recenti Sulla malnutrition's non sono disponibile. La percentuale di bambini con basso peso alla nascita \u00e8 del 5% e la percentuale di bambini tra i 0 e i 5 anni di et\u00e0 sottopeso \u00e8 pressoch\u00e9 nulla.\nL'acqua potabile non era garantita per tutti cittadini. (2000)\nDiritto all'abitazione.\nLa casa viene teoricamente garantita a tutti i cittadini dallo Stato. Una serie di fattori rende il problema della casa di fatto il problema pi\u00f9 grave per le famiglie. Molte case sono in stato di degrado. Vi sono notevoli difficolt\u00e0 amministrative per riparare la casa in cui si abita. Inoltre vi \u00e8 difficolt\u00e0 a reperire materiali edili. Le case sono spesso in legno e quindi soggette ai danni dei cicloni. Il governo cubano sta sperimentando dal 1992 la produzione a livello locale di materiali edili ecologici per sopperire a questa carenza. L'abitazione, di propriet\u00e0 del cittadino, non pu\u00f2 essere venduta, ma solo permutata, la permuta \u00e8 soggetta a verifica da parte delle autorit\u00e0 locali; ogni cittadino non pu\u00f2 possedere pi\u00f9 di due abitazioni. Recentemente Ra\u00fal Castro ha annunciato un allentamento dei vincoli amministrativi sia per le riparazioni che per le permute. Cuba partecipa da diversi anni con vari progetti a UN-HABITAT, il Programma delle Nazioni Unite per gli Insediamenti Umani.\nDiritto all'istruzione.\nL'istruzione cubana \u00e8 gratuita a tutti i livelli e garantita dal Ministero dell'Istruzione. Nel 1961 il governo ha nazionalizzato tutte le istituzioni educative private, e ha introdotto un sistema educativo statale. Il tasso di alfabetizzazione attuale \u00e8 del 100%.\nSecondo i dati dell'UNESCO del 2005, lo Stato Cubano spende il 16,6% del PIL per l'educazione; il 100% dei bambini in et\u00e0 prescolare vanno a scuola, il 97% va alla scuola primaria, l'87% alla scuola secondaria, il 61% degli anziani partecipa all'istruzione per la terza et\u00e0.\nAlla scuola primaria vi sono 10 studenti per ogni insegnante, alla scuola secondaria 11 studenti per ogni insegnante, percentuale talmente alta da far diventare Cuba il paese di tutte le Americhe con il pi\u00f9 alto rapporto studente/insegnante.\nNel 1997 si \u00e8 tenuto All'Avana, per la prima volta fuori dal continente europeo, il XIV Festival della Giovent\u00f9 e degli Studenti, una manifestazione \"per la solidariet\u00e0 antimperialista, la pace e l'amicizia\". Hanno partecipato pi\u00f9 di 12.000 delegati da tutto il mondo (163 paesi), dibattendo delle pi\u00f9 diverse tematiche.\nMartin Carnoy, professore di Educazione ed Economia alla Stanford University della California, ha pubblicato un libro, nell'aprile del 2007, \"Cuba's Academic Advantage: Why Students in Cuba Do Better in School (Vantaggi Accademici di Cuba: perch\u00e9 gli studenti a Cuba vanno meglio a Scuola)\"; a parere dello studioso le scuole primarie cubane sarebbero le migliori dell'America Latina e sarebbero forse migliori anche di quelle della Florida.\nNel 1994 l'Alto Commissariato delle Nazioni Unite per i Rifugiati descrive una pratica diffusa a Cuba di creare un registro per ogni studente che contiene non solo i risultati accademici, ma anche \"informazioni riguardanti l'appartenenza ad organizzazioni di massa, le funzioni ricoperte in tali organizzazioni, il livello di attivismo, la lealt\u00e0 ideologica dei membri della famiglia\". Inoltre \"spesso i soggetti sono espulsi dalle istituzioni educative o perdono il lavoro o sono soggetti a forme di discriminazione per aver espresso, in una certa maniera, forme di dissenso verso l'ideologia ufficiale\".\nAnche il giornalista cubano Oscar Espinosa Chepe (incarcerato per 19 mesi con l'accusa di aver preso soldi dal governo statunitense) critica il sistema educativo cubano mediante un articolo che pubblica grazie a Reporter Senza Frontiere; nell'articolo, pur riconoscendo che esso ha fornito istruzione ai cittadini cubani, considera il governo \"screditato a causa di indottrinamenti politici ed ideologici\".\nDalla crisi dei paesi comunisti di fine anni ottanta, le scuole cubane si sono viste ridurre il \"budget\" da 1.664 milioni di pesos a soli 964 milioni di pesos; se viene considerato anche l'aumento demografico si passa da una spesa di 152 a 87 pesos pro-capite (secondo l'ONG Oxfam America, la spesa pubblica per l'educazione \u00e8 passata da poco pi\u00f9 di 1.500 milioni di pesos nel 1990 a pi\u00f9 di 2.000 milioni di pesos nel 2000). Come conseguenza di ci\u00f2 si \u00e8 avuto un deterioramento dei materiali e delle strutture con un aumento della dispersione scolastica soprattutto nelle zone rurali. La situazione \u00e8 ancora pi\u00f9 preoccupante se si considera che pochi giovani vogliono fare l'insegnante (i corsi di preparazione all'insegnamento sono passati da 20.865 iscritti ad inizio anni novanta a 6.020 di fine anni novanta). Per cercare di porre rimedio il governo ha tentato di aumentare il salario dei docenti, correlandolo alla \"performance\". Le lezioni vengono registrate e trasmesse per televisione per essere accessibili nelle aree pi\u00f9 remote; tuttavia, sostiene l'economista, il governo ritiene che questa soluzione non sostituisca ottimamente l'insegnante \"soprattutto se la sua funzione principale \u00e8 indottrinamento politico\".\nDiritto alla salute.\nIl Governo Cubano ha un sistema sanitario nazionale, gratuito per tutti i cittadini, che fornisce cure e farmaci in maniera universalistica.\nIl livello di mortalit\u00e0 infantile (sotto i 5 anni) a Cuba al 2018 era di 5 morti ogni 1000 vivi, risultando il 37\u00b0 migliore al mondo e primo in America a pari merito con il Canada, ed ha avuto un significativo calo rispetto agli anni cinquanta, quando era intorno agli 80 morti ogni 1000 vivi.\nNegli anni 2006-2007 47.367 stranieri provenienti da tutto il mondo, principalmente dall'Africa, si sono formati nei centri di istruzione medica di Cuba.\nSecondo il rapporto del 2006 dell'UNAIDS, meno dello 0,1% della popolazione cubana era affetta dal virus dell'HIV, indice tra i pi\u00f9 bassi del mondo. Nel 2015 \u00e8 stata scoperta a Cuba una nuova variante del virus, che causa l'AIDS pi\u00f9 rapidamente.\nLe modalit\u00e0 per contenere l'HIV usate a Cuba sono state criticate soprattutto dal punto di vista etico.\nConformemente alle raccomandazioni dell'Organizzazione mondiale della sanit\u00e0, il Sistema Sanitario di Cuba provvede ad avere un dottore per ogni 170 residenti, risultando cos\u00ec il secondo paese al mondo per rapporto medico/paziente, dopo l'Italia.\nIl commercio e l'uso di droghe sono illegali; i consumatori per uso personale sono considerati come malati e possono venire ricoverati in ospedale psichiatrico. Ci sono state proposte di legalizzazione delle droghe leggere per uso medico.\nLa procreazione assistita \u00e8 legale e regolamentata, cos\u00ec come la ricerca e le cure basate sulle cellule staminali embrionali ed adulte. Cuba porta avanti nei laboratori statali ricerche per nuovi farmaci per la cura di cancro, diabete mellito, malattia di Parkinson e molte altre patologie.\nDiritto al lavoro.\nIl tasso di disoccupazione a Cuba era del 2.6% nel 2017, il secondo pi\u00f9 basso in America dopo il Guatemala e tra i pi\u00f9 bassi al mondo. Dal 1980, secondo il governo cubano, \u00e8 stato debellato il lavoro minorile, che \u00e8 proibito per legge sino alla maggiore et\u00e0 che si raggiunge a 16 anni.\nDiritto ad un processo imparziale, pena di morte e condizioni di detenzione.\nI pubblici ministeri e i tribunali cubani sono subordinati al Consiglio di Stato (potere legislativo in assenza del Parlamento) e all'Assemblea Nazionale (potere legislativo). La procura generale della repubblica riceve istruzioni direttamente dal consiglio di stato.\nCuba \u00e8 stata visitata per l'ultima volta da Amnesty International nel 1988; dal 1990 quell'anno l'organizzazione non ha pi\u00f9 avuto il permesso di entrare in territorio cubano. Secondo Amnesty International le condizioni igienico-sanitarie di molti prigionieri per reati politici e di opinione sarebbero preoccupanti. Questi prigionieri sarebbero spesso oggetto di maltrattamenti da parte delle guardie carcerarie. Alcuni detenuti sono morti durante scioperi della fame. Spesso la situazione precaria delle carceri \u00e8 dovuta anche a motivi di limitata disponibilit\u00e0 finanziaria; in alcune carceri con pi\u00f9 budget vi sono anche attivit\u00e0 ricreative e condizioni igieniche migliori. In generale le condizioni sono assai simili a quelle di altri paesi dell'area latinoamericana.\nSecondo l'organizzazione non governativa Human Rights Watch a Cuba \u00e8 repressa \"quasi ogni forma di dissenso\" mentre il governo preserva l'ortodossia politica \"mediante processi penali, detenzioni a lungo e breve termine, avvertimenti della polizia, sorveglianza, arresti, restrizioni nei viaggi e licenziamenti a motivazione politica\".\nA Cuba \u00e8 formalmente in vigore la pena di morte, anche se \u00e8 attiva una moratoria che dura dal 2003. Per alcuni vi sarebbero circa 70.000 detenuti per vari reati a Cuba, la stragrande maggioranza prigionieri per reati comuni e non politici (in totale sono lo 0,6 % della popolazione cubana). Il dato \u00e8 fornito da un'organizzazione anti-governativa, ed \u00e8 incerto, ma le percentuali sono inferiori a quelle di altri paesi come gli Stati Uniti.\nNel 2011 un'amnistia ha liberato 2991 detenuti, tra cui 86 stranieri e 5 considerati prigionieri politici.\nSecondo Amnesty International, nel 2012 vi erano nelle carceri cubane tra 11 e 20 prigionieri di coscienza, cio\u00e8 per soli motivi politici, anche se una stima precisa e sicura non viene fornita, mentre ci sarebbero circa tra 55 e 85 detenuti per reati collegati alla politica, da Amnesty assimilati ai prigionieri di coscienza. La stessa associazione ha chiesto l'abolizione dell'embargo statunitense.\nAlcune voci critiche verso questi dati affermano, come il governo cubano, che la maggioranza di essi non sono dissidenti politici, ma dissidenti che hanno violato leggi cubane, come quelle sul terrorismo o sulla collaborazione con una potenza nemica, cio\u00e8 persone che hanno ricevuto finanziamenti, in certi casi accertati, dal governo degli Stati Uniti per propaganda anti-castrista e al fine di rovesciare l'attuale assetto politico di Cuba; talvolta si tratterebbe di veri e propri agenti segreti. Essi affermano che il codice penale statunitense sarebbe altrettanto severo con chi collabori con governi ritenuti nemici dagli Stati Uniti, e pene pesanti sarebbero previste quasi tutti i codici penali del mondo.\nPena di morte: condizioni attuali ed esecuzioni capitali.\nSecondo l'associazione statunitense \"End of Capital Punishment Movement\" (ECPM), il codice penale cubano prevede la pena capitale per 112 reati, 33 dei quali classificabili come crimini comuni.\nCuba ha intrapreso una moratoria \"de facto\" alle esecuzioni capitali nel 2001, ma \u00e8 stata sospesa nel 2003. Nell'aprile di quell'anno undici cubani, con armi automatiche, hanno dirottato un traghetto sequestrando delle famiglie cubane e due giovani turiste francesi (per un totale di 50 passeggeri) con l'intenzione di raggiungere la Florida. Dopo un processo per direttissima di quattro giorni tre dei dirottatori furono condannati a morte per \"gravissimo atto di terrorismo\", quattro alla pena dell'ergastolo, uno a 30 anni di reclusione, mentre tre donne che facevano parte del gruppo sono state condannate rispettivamente a cinque, tre e due anni di prigione. Nel giro di altri tre giorni tutti gli appelli furono respinti e la fucilazione avvenne all'alba dell'11 aprile. La decisione di condannare i dirottatori alla pena capitale venne presa come deterrente per un ipotetico complotto degli Stati Uniti atto ad iniziare una serie di dirottamenti. L\"'Inter-American Commission on Human Rights\" defin\u00ec l'esecuzione \"una privazione arbitraria della vita umana\".\nSecondo il docente Armando Lago, il governo di Castro ha effettuato 5.621 esecuzioni capitali da quando si \u00e8 insediato nell'isola (la maggioranza durante il periodo rivoluzionario e la guerra civile) mentre secondo il \"leader\" dell'opposizione Elizardo S\u00e1nchez nell'aprile 2006, 50 persone erano rinchiuse nel braccio della morte. Secondo il progetto Cuba Archive, finanziato dal governo statunitense e supportato dall'associazione Freedom House, una ricerca col metodo del controllo incrociato evidenzierebbe almeno 9.000 tra esecuzioni e morti in carcere, oltre a 77.000 \"balseros\" morti nel tentativo di fuggire da Cuba.\nI principali reati capitali sono: dirottamento aereo e di nave; crimini contro la sicurezza dello Stato e contro la pace; terrorismo; omicidio efferato; omicidio plurimo; strage; terrorismo; violenza sessuale su minori di 12 anni con lesioni gravi o morte; pederastia con violenza verso minori di 14 anni. Dagli anni '60 \u00e8 stata applicata solo per terrorismo, dirottamento e alcuni omicidi efferati o plurimi, fatta eccezione per alcuni casi di grosso traffico di droga.\nSecondo la legge cubana, i minorenni, le persone di et\u00e0 inferiore ai 20 anni al momento del fatto e le donne incinte non si possono condannare a morte. I condannati a morte possono fare appello alla Corte Suprema. Se la sentenza \u00e8 confermata, deve essere ratificata dal Consiglio di Stato (la massima autorit\u00e0 del paese presieduta da Ra\u00fal Castro), a cui \u00e8 demandata l'ultima parola.\nLa moratoria.\nL'organizzazione Nessuno tocchi Caino, critica verso il governo cubano, considera per\u00f2 l'isola - a partire dal 2013 - come un paese \"abolizionista di fatto\" per quanto riguarda la pena di morte anche se ricorda che il 20 dicembre 2012, Cuba si \u00e8 astenuta sulla Risoluzione per una Moratoria delle esecuzioni capitali all'Assemblea Generale delle Nazioni Unite.\nDal 2003, anno dell'ultima esecuzione, per decisione di Fidel Castro e del Partito Comunista di Cuba non vennero pi\u00f9 eseguite fucilazioni. Dal 2008, con l'ascesa del nuovo leader Ra\u00fal Castro (fratello minore di Fidel), \u00e8 in corso una moratoria volontaria delle esecuzioni (malgrado l'astensione cubana al voto ONU del 2007). L'ultima sentenza da eseguire, pronunciata nel 1996, \u00e8 stata commutata nel 2010 in trent'anni di reclusione, cio\u00e8 la pena massima possibile. Dopo non sono pi\u00f9 state pronunciate sentenze di condanna a morte, e da quell'anno non ci sono pi\u00f9 stati detenuti nel braccio della morte delle prigioni cubane. Per quanto riguarda la pena capitale, la situazione \u00e8 ritenuta, da alcuni gruppi abolizionisti, migliore che in alcuni Stati federati degli USA come Texas, Ohio e Arizona, dove ogni anno si eseguono numerose sentenze. Nel 2013 \u00e8 stata ribadita, da parte del presidente Ra\u00fal Castro, la sospensione a tempo indeterminato della pena capitale, ma non la sua abolizione, in quanto ritenuta ancora un deterrente per i reati di terrorismo, soprattutto in relazione all'atteggiamento ostile degli Stati Uniti contro Cuba. Secondo il rapporto del gennaio 2014 della Commissione per l'esame periodico universale del Consiglio per i diritti umani delle Nazioni Unite, \u00ab\"Cuba \u00e8 filosoficamente contraria alla pena di morte e a favore della sua eliminazione qualora esistano condizioni adatte. Cuba \u00e8 stata costretta, nella legittima difesa della propria sicurezza nazionale, ad adottare e applicare leggi severe contro le attivit\u00e0 terroristiche e i crimini mirati alla distruzione dello stato cubano o della vita dei suoi concittadini, sempre attenendosi alla pi\u00f9 stretta legalit\u00e0 e nel rispetto delle pi\u00f9 ampie garanzie. Cuba comprende e rispetta gli argomenti del movimento internazionale che sostiene l'abolizione e la moratoria sulla pena di morte\"\u00bb.\nLibert\u00e0 d'espressione.\nSe vi sia o meno a Cuba la tutela della libert\u00e0 d'espressione \u00e8 un tema controverso.\nOggi a Cuba esistono 23 periodici, 31 riviste, 24 emittenti radiofoniche, 4 emittenti televisive e tre agenzie di stampa;\nla propriet\u00e0 dei media di informazione (stampa, radio, televisione e ogni altro mezzo d'informazione di massa) pu\u00f2 essere statale o sociale; in nessun caso un media pu\u00f2 essere di propriet\u00e0 privata per, secondo il dettato dell'art. 53 della Costituzione della Repubblica di Cuba, \"assicurarne l'uso ad esclusivo servizio del popolo lavoratore e dell'interesse della societ\u00e0 tutta\". Per lo stesso articolo la libert\u00e0 di parola e di stampa \u00e8 riconosciuta se \"conforme ai fini della societ\u00e0 socialista\".\nSono presenti in internet un centinaio di blog di giornalisti cubani.. L'accesso ad internet era, prima del 2009, limitato e giornalisti indipendenti e comuni cittadini che volevano avere un blog trovavano parecchie difficolt\u00e0 ad accedere alla rete.\nSecondo il rapporto annuale sulla libert\u00e0 di stampa di Reporter Senza Frontiere, Cuba viene classificata al 134\u00ba posto nel 2002 (su 139 nazioni), al 165\u00b0 nel 2003 (su 166 nazioni) e al 166\u00b0 nel 2004 (su 167 nazioni) nella classifica riguardante i paesi con maggiore libert\u00e0 di stampa.\nNel suo report 2013 sul paese caraibico, l'organizzazione Human Rights Watch afferma che tra il 2010 ed il 2011 sono stati scarcerati diversi oppositori politici, a patto che questi accettassero l'esilio.\nIl Committee to Protect Journalists (CPJ) statunitense ha dichiarato nel 2011 che l'8 aprile del medesimo anno \u00e8 stato liberato l'ultimo giornalista imprigionato nelle carceri cubane. Ha altres\u00ec stilato, sempre nel 2011, una serie di raccomandazioni al governo cubano necessarie a garantire la piena libert\u00e0 di informazione.\nIl rapporto annuale del 2013 della Freedom House, posiziona Cuba al 191\u00ba posto (a pari merito con l'Iran) per quanto riguarda le libert\u00e0 di stampa..\nIl rapporto annuale del 2006 della Freedom House, posiziona Cuba al 190\u00ba posto (penultima a pari merito con Birmania, Libia e Turkmenistan) su 194 paesi per quanto riguarda le libert\u00e0 di stampa.. Per quanto riguarda invece la libert\u00e0 in generale Cuba, sempre secondo Freedom House, si trova in ultima posizione sia nella classifica generale che in quelle parziali \"Diritti politici\" e \"Libert\u00e0 civili\".\nNel maggio 2004 la Commissione dei diritti umani dell'ONU ha condannato Cuba \"per le misure repressive contro la dissidenza e per il mancato rispetto dei diritti fondamentali\"\nA maggio 2005, \u00e8 stato negato a Blanca Reyes, moglie del giornalista prigioniero di coscienza Ra\u00fal Rivero Casta\u00f1eda il permesso di recarsi in Serbia-Montenegro per ritirare un premio dell'UNESCO in vece di suo marito.\nIl passaggio dal governo di Fidel Castro al governo di Raul Castro ha portato alcune misure di parziale liberalizzazione.\nIl giornale pi\u00f9 diffuso \u00e8 il quotidiano \"Granma\", organo ufficiale del comitato centrale del Partito Comunista di Cuba, spesso distribuito anche a domicilio e gratuitamente o a basso costo, e che ha edizioni in inglese, spagnolo, francese e portoghese, distribuite anche all'estero. L'edizione in italiano e in tedesco del Granma Internacional sono pubblicate con cadenza mensile, oltre ad essere disponibili on-line.\nInternet.\nDal 2009 tutti i cittadini cubani hanno libero accesso a internet, le cui tariffe restano per\u00f2 inaccessibili alla quasi totalit\u00e0 dei cittadini.\nLo Stato cubano, aveva in passato sempre dimostrato grande avversit\u00e0 nei confronti del Web, avendo varato nel 2003 un decreto che d\u00e0 al governo la possibilit\u00e0 di incrementare ulteriormente il proprio controllo in rete. Con la \"risoluzione 180/2003\", vengono colpiti infatti tutti coloro che usano un accesso \"illegale\" per accedere alla rete: per connettersi ad internet a Cuba bisogna infatti avere un'autorizzazione speciale. Grazie a questo provvedimento la Compagnia di Stato pu\u00f2 individuare e ostacolare l'accesso ai servizi internet, concesso a 2.572.779 cubani(su una popolazione di oltre 11 milioni di persone). I prezzi per accedere alla rete sono inoltre quotati in pesos convertibili e costosi per chi percepisce un salario, anche se medio-alto. Tutti questi si dovevano accontentare di un'intranet gestito dal governo, che non poteva connettersi direttamente ai famosi YAHOO o HOTMAIL o simili, ma tramite il sito cubano 'www.correodecuba.cu' poteva inviare e ricevere e-mail..\nIl giornalista Guillermo Fari\u00f1as ha intrapreso, senza successo, uno sciopero della fame a intermittenza per un periodo di sei mesi, per avere l'accesso ad internet.\nIl passaggio dal governo di Fidel Castro al governo di Raul Castro ha portato alcune misure di parziale liberalizzazione, permettendo ai cubani l'accesso alle postazioni Internet precedentemente riservate agli stranieri, tuttavia a prezzi molto elevati, che ne restringono l'uso alle classi sociali economicamente elevate o con parenti o amicizie all'estero. Va detto per\u00f2 che a Cuba \u00e8 interdetto, per via dell'embargo imposto dagli Stati Uniti, l'allaccio alle dorsali internet via cavo. L'unico accesso alla rete mondiale avviene attraverso costose e lente connessioni satellitari.\nE dal canto suo Fidel Castro, dichiara in un'intervista, che l'impossibilit\u00e0 a connettersi a internet \u00e8 fisica e non politica. Gli Stati Uniti - per via dell'embargo commerciale in vigore - non consentono a Cuba di collegarsi ai cavi sottomarini in fibra ottica che passano vicini all'isola e Cuba dispone pertanto di un'unica banda di accesso a Internet. Questo ne limita di fatto la fruibilit\u00e0 per i 10 milioni di abitanti dell'isola.\nPer questa ragione, viene data priorit\u00e0 di accesso a chi - secondo il governo - ne avrebbe maggiore necessit\u00e0. Per esempio: medici, accademici, giornalisti, professionisti, quadri del governo e club di Internet di uso sociale..\nCastro dice, inoltre, di essere appassionato delle nuove tecnologie e in particolare di internet e risulta essere particolarmente affascinato stranamente non di civicus.org ma dal sito Wikileaks. Dichiarer\u00e0 quindi \"Internet ha messo nelle nostre mani la possibilit\u00e0 di comunicare con il mondo\" e \"ci troviamo davanti a un giornalismo investigativo ad alta tecnologia\".\nLa nota blogger dissidente Yoani S\u00e1nchez, a cui comunque \u00e8 stato concesso un pieno accesso a internet, lamenta di subire minacce e divieti alla propria libert\u00e0 di espressione.\nDiritti politici.\nLibert\u00e0 d'assemblea e di associazione.\nLa libert\u00e0 di assemblea e associazione sono garantite costituzionalmente dall'art. 54 della Costituzione della Repubblica di Cuba.\nL'effettiva garanzia di tali libert\u00e0 \u00e8 un tema controverso.\nLa presidente dell'UNJ di Cuba (Unione Nazionale di Giuristi cubani), di cui fanno parte 16.000 giuristi cubani, Migdalia Vel\u00e1zquez, in un incontro organizzato il 2 maggio 2013 dall'ACNU (Asociacion Cubana de las Naciones Unidas) sostiene che la Costituzione cubana garantisce il diritto alla libert\u00e0 di espressione, di riunione pacifica e di associazione, dimostrato dal fatto che esistono circa 2.000 associazioni ufficialmente riconosciute.\nSecondo Amnesty International il 13 e 22 luglio 2005 le autorit\u00e0 cubane hanno arrestato oltre 50 persone per aver preso parte a manifestazioni non autorizzate. La manifestazione del 13 luglio 2005 era stata organizzata per ricordare le vittime del disastro capitato al rimorchiatore \"13 marzo\" in cui persero la vita 35 profughi cubani diretti verso gli Stati Uniti dopo che tale battello fu speronato da tre imbarcazioni militari cubane. Quella organizzata il 22 luglio invece era una manifestazione antigovernativa, svoltasi davanti all'ambasciata francese. La polizia ha scarcerato nel giro di pochi giorni la maggior parte dei dissidenti senza accusa, ma ha confermato l'arresto di 15 persone.\nNel marzo 2003, con l'accusa di essere dei traditori finanziati dagli USA, sono state arrestate 75 persone le quali, dopo essere state processate, vengono condannate a pene detentive. Da questo episodio \u00e8 nato un movimento pacifico chiamato Damas de Blanco, di cui fanno parte mogli e parenti dei 75 detenuti); ogni domenica dal 2003, dopo la celebrazione della messa nella chiesa di Santa Rita al centro dell'Avana, prendono parte ad una marcia pacifica durante la quale, completamente vestite di bianco (ispirandosi alle Madres de la Plaza de Mayo che manifestavano per i \"desaparecidos\" argentini, anche se alcune di queste hanno preso le distanze dalle omologhe cubane) mostrano le foto dei familiari detenuti. Il 18 di ogni mese le Damas si riuniscono in quello che chiamano \"t\u00e8 letterario\", una riunione in cui leggono lettere dei loro congiunti, poesie e altre opere letterarie.\nSempre Amnesty nel \"Rapporto Annuale 2007\" dice che durante l'ultimo anno \"sono proseguite le pesanti restrizioni alle libert\u00e0 di espressione e di associazione\" e che \"tutti i media della stampa, radio e televisione sono rimasti sotto il controllo dello Stato\". Si afferma inoltre che \"decine di persone hanno continuato a essere detenute senza accusa o in base ad accuse poco chiare\".\nIl 18 giugno 2007 il Consiglio dell'Unione europea ha approvato un documento dove deplora che la situazione dei diritti umani a Cuba non \u00e8 sostanzialmente cambiata nonostante la diminuzione dei prigionieri politici. Nel testo si afferma inoltre che \u00abil governo cubano continua a negare ai propri cittadini diritti civili, politici, economici e di libert\u00e0 internazionalmente riconosciuti.\u00bb\nLibert\u00e0 di movimento.\nDa ottobre 2012 i cittadini cubani possono liberamente uscire e tornare a Cuba; per viaggiare in un paese straniero \u00e8 sufficiente possedere un regolare passaporto. Organizzazioni come Human Rights Watch affermano che le normative per il rilascio di tale documento siano talmente vaghe ed ampie da consentire alle autorit\u00e0 di negare il passaporto a chi critica il governo.\nPrima di tale provvedimento i cittadini cubani non potevano partire o tornare a Cuba, senza un permesso ufficiale che veniva spesso negato. L'ostacolo maggiore all'espatrio proveniva tuttavia dalla difficolt\u00e0 di avere il visto di ingresso dall'ambasciata del paese destinatario. I viaggi clandestini (come quelli dei balseros, immigrati cubani che viaggiano in gommone verso Miami) sono penalmente perseguiti. Secondo l'ONG Human Rights Watch, il governo impediva frequentemente, ai pochi cittadini che viaggiano per motivi ufficiali, di espatriare con i figli trattenendoli di fatto in ostaggio per garantire un ritorno a Cuba dei genitori ed evitare che critichino il governo cubano all'estero.\nLibert\u00e0 di religione.\nNegli anni successivi alla Rivoluzione Cubana, le attivit\u00e0 religiose ed il proselitismo vennero limitate e, nel 1961, i beni degli enti ecclesiastici confiscati senza compensazione. Centinaia di membri del clero stranieri, incluso un vescovo vennero permanentemente espulsi dall'isola. A Cuba era in vigore l'ateismo di stato sino al 1992, anche se non esplicitato in Costituzione (come in Unione sovietica la pratica privata della religione era consentita e quella pubblica tollerata entro stretti vincoli); in quell'anno venne promulgata la nuova costituzione che all'art. 55 garantisce la libert\u00e0 di religione confermano la separazione tra Stato e religione. Nel 1998 papa Giovanni Paolo II visit\u00f2 l'isola e gli fu permesso di celebrare liturgie di massa. Durante la visita il Pontefice condann\u00f2 il governo di Castro per lo stato dei diritti umani nell'isola, ma incoraggi\u00f2 anche la riconciliazione. Nello stesso anno 19 preti stranieri hanno avuto il visto per risiedere nel paese. Altri gruppi religiosi hanno ora il permesso d'importare materiali religiosi e ricevere leader della propria confessione. Ad esempio alla comunit\u00e0 ebraica dell'isola \u00e8 ora consentito di celebrare riti in pubblico e di importare materiale religioso e cibo kosher per la Pesach. La comunit\u00e0 dei Testimoni di Geova opera attivamente. Negli anni successivi anche un altro pontefice, papa Benedetto XVI, ha visitato l'isola, venendo accolto da Ra\u00fal Castro e incontrando privatamente Fidel, per motivi di salute legati alla malattia che ha colpito il leader della Rivoluzione, costringendolo al ritiro dalla politica attiva. Secondo il portavoce vaticano padre Federico Lombardi ci sono \u00abbuone relazioni tra Santa Sede e Cuba\u00bb.\nDiritti delle donne.\nA Cuba le donne hanno uguali diritti, costituzionalmente garantiti, degli uomini. Tale uguaglianza si applica in tutti i campi, dall'economia, alla politica, sino alla cultura e ad ogni campo sociale, inclusa la famiglia; esiste il divorzio. Secondo l'articolo 44 della Costituzione cubana occorre che lo Stato \"garantisca alle donne le stesse opportunit\u00e0 degli uomini per permetter loro di partecipare pienamente allo sviluppo della nazione\". Il 48,8% dell'Assemblea Nazionale Cubana era al 2013 formato da donne, ponendo il paese al terzo posto al mondo per percentuale di donne in Parlamento. In tale classifica Cuba \u00e8 preceduta solo da Ruanda e Andorra.\nAmnesty International ha approvato l'operato del governo per quanto riguarda alcuni diritti delle donne, come il fatto che Cuba abbia liberalizzato l'aborto da molti anni.\nLo sfruttamento della prostituzione \u00e8 punito, ma l'atto di prostituirsi \u00e8 invece legale (cosiddetto \"modello abolizionista\"), anche se \u00e8 penalmente perseguibile l'adescamento agli stranieri in luogo pubblico, specialmente dopo le leggi \"moralizzatrici\" del 2004.\nLibert\u00e0 di orientamento sessuale.\nDurante gli anni sessanta e settanta gli omosessuali a Cuba furono oggetto di discriminazioni e in una intervista del 1965, Fidel Castro dichiarer\u00e0 a Giangiacomo Feltrinelli il suo timore di dover \"mandare un figlio a scuola e vederselo tornare frocio\". Tuttavia in una intervista del 31 agosto 2010 Fidel Castro pronuncier\u00e0 un mea culpa e ammetter\u00e0 gli errori commessi durante quegli anni.\nAllacciare relazioni sessuali tra persone dello stesso sesso \u00e8 legale per i maggiori di 16 anni, dal 1992. Nel 2003 Carlos Sanchez dell'Associazione Internazionale dei Gay e delle Lesbiche ha scritto un rapporto in cui dichiara che non ci sono procedimenti legali da parte del Governo Cubano per i cittadini omosessuali o transgender e che c'\u00e8 un alto livello di tolleranza da parte dei cubani per le persone omosessuali o transgender. La deputata cubana Mariela Castro, figlia del presidente cubano Ra\u00fal Castro, sostiene (riferendo l'opinione del padre), ad aprile 2013, che Cuba \u00e8 pronta a riconoscere il matrimonio tra persone dello stesso sesso. Nel 2018 anche il presidente cubano succeduto a Castro, Miguel D\u00edaz-Canel, si \u00e8 dichiarato favorevole al matrimonio omosessuale.\nLibert\u00e0 economica.\nSecondo l'Indice della libert\u00e0 economica 2020, Cuba \u00e8 uno dei Paesi meno liberi economicamente al mondo, risultando 178\u00b0 su 180 Stati classificati. In particolare, la libert\u00e0 finanziaria e di investimento sono considerate come quasi assenti, e la separazione dei poteri come assente. Giudizi migliori riguardano i campi della libert\u00e0 monetaria e di scambio.\nManifestazioni e scontri.\nIl 10 luglio 2021 migliaia di persone sono scese in piazza a Cuba, in quella che \u00e8 stata definita la pi\u00f9 grande protesta di massa mai vista sull'isola negli ultimi trent'anni anni. Nel mirino ci sono il presidente della Repubblica Miguel D\u00edaz-Canel, la dittatura comunista e una situazione economica che continua a peggiorare, stretta nella morsa delle sanzioni. Si sono registrati scontri con le forze dell\u2019ordine e con i supporter del governo, scesi in strada per contro-manifestare.\nCommissione dei Diritti Umani delle Nazioni Unite.\nNel 2006 Cuba \u00e8 stata eletta come rappresentante, per il gruppo latino-americano, presso la Commissione dei Diritti Umani dell'ONU (CDH). Della commissione fanno parte 47 stati tra cui: Francia, Paesi Bassi, Germania, Svizzera, Inghilterra, Canada, per l'Europa dell'Ovest e altri stati; Arabia Saudita, Pakistan, Repubblica Popolare Cinese e altri per l'Asia; Russia, Polonia, Romania e altri per l'Europa dell'Est; Sudafrica, Marocco, Senegal e altri per l'Africa. I critici sottolineano come la presenza di paesi come l'Arabia Saudita, la Repubblica Popolare Cinese, la Russia e la stessa Cuba renda poco credibile l'operato della Commissione.\nNel giugno 2007 la Commissione dei diritti umani ha tolto il mandato alla francese Christine Chanet, rappresentante speciale per Cuba, dopo che a questa era stato proibito di visitare il paese. L'Avana tuttavia, dopo aver invitato sull'isola l'Alto Commissariato delle Nazioni Unite per i diritti umani, ha annunciato che permetter\u00e0 la visita del sociologo svizzero Jean Ziegler, relatore speciale delle Nazioni Unite per l'alimentazione (il primo relatore speciale a cui sia permesso di visitare il paese), tra la fine di ottobre e l'inizio di novembre 2007. Ziegler ha dichiarato che \"le autorit\u00e0 cubane hanno capito che i relatori dell'ONU sono del tutto indipendenti da tutti i governi [...] Ora Cuba collabora pienamente con i procedimenti speciali del Consiglio dei diritti umani\". Ziegler, gi\u00e0 criticato da tempo per il suo supporto al governo cubano, al suo ritorno da Cuba \u00e8 stato accusato da una ventina di ONG di essersi \u00abrifiutato di incontrare i dissidenti\u00bb."}
{"id": "1307490", "revid": "15756", "url": "https://it.wikipedia.org/wiki?curid=1307490", "title": "Episodi di Hidden Palms", "text": "La serie \u00e8 andata in onda su Rai 2 in esclusiva dal 7 giugno 2008 ogni sabato con un episodio alle 15.30 ed ha riscontrato davvero degli ottimi ascolti per la fascia oraria ed il giorno in cui \u00e8 stata proposta.\n\"Nuova citt\u00e0, nuova casa\".\nTrama.\nDopo aver trascorso un anno in riabilitazione in seguito al suicidio del padre, Johnny Miller, sua madre ed il suo nuovo patrigno si trasferiscono a Palm Springs; qui il ragazzo conosce l'enigmatica Greta, l'ambiguo Cliff, la figlia del sindaco Michelle e la cervellona Liza. Ben presto risulta evidente che Cliff e Greta sono molto pi\u00f9 collegati di quanto sembri e che sappiano qualcosa sulla morte di Eddie, il ragazzo che abitava nella casa di Johnny.\nAltri interpreti: Leslie Jordan (Jesse Jo), Tim DeKay (Padre di Johnny), Kevin Kilner (George Witter), Nicole Bilderback (Blair Meadows), Cheryl White (Helen Witter), Lamont D. Thompson (Wally Meadows), Dana Davis (Michelle Meadows)\n\"Fantasmi\".\nTrama.\nL'arrivo di una vecchia amica della riabilitazione di Johnny, Nikki, manda Greta fuori di testa dalla gelosia. Nel frattempo Johnny riceve inquietanti inviti di chat da qualcuno di misterioso ed apprende fatti scioccanti sulla morte di Eddie.\nAltri interpreti: Leslie Jordan (Jesse Jo), J.D. Pardo (Eddie Nolan), Laura Waters (Teen Country Club Patron), Heather Taylor (Bagnina), Silas Stojanovic (Country Club Patron), David Sotelo (Country Club Bartender), Andrew M. Rose (Country Club Patron), Steve Fox (VIP ricco), J.R. Cacia (Travis Dean), Randy Messersmith (Male Speaker), James Spieser (Cantante)\n\"Festa a sorpresa\".\nTrama.\nJohnny lascia Nikki a casa da sola per un'ora, ma lei, dopo aver chiamato alcuni amici, combina un disastro. Intanto Greta si confronta con Cliff su come si sta comportando con Johnny e la madre di Cliff invita a trasferirsi in casa sua il suo nuovo fidanzato, con enorme disappunto di Cliff.\nAltri interpreti: J.D. Pardo (Eddie Nolan), Roy C. Patterson (Featured Background), Cavin Gray (Hot Guy), Daniel Nathan Spector (Stoner), J.R. Cacia (Travis Dean), Luciana Carro (Kaylie)\n\"Il segreto di Liza\".\nTrama.\nGreta rivela particolari scioccanti sulla morte di Eddie. Johnny apprende che la madre di Eddie vive ancora nelle vicinanze e decide di andare a trovarla. Cliff intanto si avvicina a Nikki ed elabora un piano per liberarsi del gigol\u00f2 che ha sedotto sua madre.\nAltri interpreti: Valerie Cruz (Maria Nolan), Leslie Jordan (Jesse Jo), J.R. Cacia (Travis Dean)\n\"Padri e figli\".\nTrama.\nLiza fa una scioccante scoperta dopo essersi intrufolata nella stanza di Cliff in cerca di prove della morte di Eddie. Johnny partecipa, controvoglia, ad un torneo di golf di beneficenza insieme a Bob; intanto torna il padre di Greta che inizia a sedurre Tess.\nAltri interpreti: Kyle Secor (Skip Matthews), Valerie Cruz (Maria Nolan)\n\"Relazioni pericolose\".\nTrama.\nJohnny chiede spiegazioni a Cliff sul vestito di Halloween insanguinato di Greta. Nikki scopre un segreto di Cliff. Intanto gli Hardy ospitano la festa di compleanno di Tess; Bob si ingelosisce quando vede Skip flirtare con Karen perch\u00e9 gli ricorda di quando l'ha conosciuta.\nAltri interpreti: Kyle Secor (Skip Matthews), Valerie Cruz (Maria Nolan), Johann Urb (Steve)\n\"Amori e sospetti\".\nTrama.\nQuando Johnny rivela la tresca tra Cliff e la sig.ra Nolan a Liza e Greta, il gruppo conclude che questo possa essere uno dei motivi per cui Eddie \u00e8 stato ucciso. Johnny \u00e8 tuttavia colto da dubbi quando trova un video in cui Liza ed Eddie si baciano. Cliff decide finalmente di chiudere con la sig.ra Nolan per riconquistare l'affetto di Nikki mentre Tess e Skip continuano la loro relazione.\nAltri interpreti: Leslie Jordan (Jesse Jo), Kyle Secor (Skip Matthews), Valerie Cruz (Maria Nolan), J.D. Pardo (Eddie Nolan), Sidney Malone (Country Club Patron), Bob Huff (Country Club Member), Rita Kurtz (Upscale Country Club Member)\n\"Un'altra occasione\".\nTrama.\nLa verit\u00e0 sull'omicidio di Eddie viene finalmente alla luce.\nJohnny va da Cliff per aiutarlo a rubare il portatile di Eddie dalla casa della signora Nolan. Fanno dei tentativi, ma sono scoperti da lei e scappano. Johnny comincia a risolvere il mistero, si rende conto che il cattivo \u00e8 il pap\u00e0 di Greta. Alla fine, Liza va a casa della signora Nolan per rubare il computer portatile di Eddie e la trova morta. La signora Nolan si \u00e8 sparata, ammettendo che \u00e8 stata lei ad uccidere il figlio. Tuttavia, alla fine dell'episodio, a Johnny arriva un'e-mail con un video, probabilmente inviato dalla signora Nolan prima di uccidersi. Nel video, si rivela che Eddie aveva capito che il padre di Greta e la madre stavano tramando per uccidere la madre di Greta che poi \u00e8 morta. I due gli cercarono di spiegare che aveva il cancro, ma Eddie non volle ascoltare, lasciando il mistero della morte della madre di Greta irrisolto. Alla fine del video \u00e8 dimostrato che Eddie era in possesso della pistola che l'ha ucciso, e nel corso di una lotta, il pap\u00e0 di Greta spinge la pistola verso la testa di Eddie e tira il grilletto. Dopo, il padre di Greta grida a un'angosciata Maria Nolan, \"L'abbiamo fatto insieme\". Johnny guarda sotto shock e l'episodio finisce."}
{"id": "1307491", "revid": "186864", "url": "https://it.wikipedia.org/wiki?curid=1307491", "title": "Tommaso di ser Giovanni di Mone Cassai", "text": ""}
{"id": "1307495", "revid": "38666", "url": "https://it.wikipedia.org/wiki?curid=1307495", "title": "Diffie-Hellman", "text": ""}
{"id": "1307497", "revid": "115906054", "url": "https://it.wikipedia.org/wiki?curid=1307497", "title": "Storia del Belize", "text": "L'area sulla quale si trova l'attuale Stato del Belize era originariamente abitata da gruppi Amerindi (inizialmente Caribi, Arawak e in seguito Maya).\nPrima del 2500 a.C. alcuni gruppi di cacciatori e raccoglitori costituirono piccoli insediamenti nell'area, bench\u00e9 per lungo tempo le attivit\u00e0 principali furono la caccia e la raccolta nel tempo inizi\u00f2 la coltivazione di mais, fagioli e peperoni piccanti. Tra il 2500 a.C. e il 250 d.C. si delinearono le strutture di base della civilt\u00e0 Maya che raggiunse il massimo splendore tra il 250 e i successivi 700 anni.\nI Maya.\nI contadini iniziarono un'attivit\u00e0 agricola maggiormente evoluta introducendo anche tecniche innovative come le colture su terrazzamenti ed un accenno di selezione delle specie. L'abbondante produzione agricola sosteneva una societ\u00e0 strutturata che comprendeva artigiani, mercanti, guerrieri e sacerdoti addetti allo studio delle stagioni e dell'astronomia.\nDella civilt\u00e0 Maya rimangono in Belize testimonianze dell'epoca classica (250-900) e costruzioni cerimoniali del tardo periodo postclassico (dal X al XVI secolo). Poco a ovest di Orange Walk Town si trova il sito di Cuello risalente al 2500 a.C. dove sono state ritrovate alcune fra le pi\u00f9 antiche ceramiche dell'America Centrale. Nel sito si trovano anche fondamenta di edifici collocate intorno ad una piccola piazza, evidenza di una comunit\u00e0 strutturata, il ritrovamento di conchiglie, ematiti e giada fa supporre un commercio attivo su lunghe distanze fin dal 1500 a.C. epoca in cui, purtuttavia, l'economia Maya era ancora fondamentalmente di sussistenza.\nCerros, un sito sulla baia di Chetumal, tra il 300 a.C. e il primo secolo era un fiorente centro commerciale e cerimoniale, vi si trovano resti di svariati edifici Maya, templi, palazzi residenziali organizzati intorno a piazze. Gli edifici sono costruiti in pietra, intonacati e decorati in modo elaborato. Il pi\u00f9 grande artefatto in giada della civilt\u00e0 Maya, una testa del dio del sole \"Kinich Ahau\" (rappresentato su tutte le banconote del paese) \u00e8 stato ritrovato nel sito di Alt\u00fan Ha a circa 30\u00a0km da Belize City.\nAltri importanti siti Maya nel Belize sono Xunantunich, Cahal Pech e El Caracol nel distretto di Cayo, Lubaant\u00fan e Nim Li Punit nel distretto di Toledo e Lamanai nel distretto di Orange Walk.\nVerso la fine del periodo classico (IX secolo) si stima che risiedesse nell'area dell'attuale Belize una popolazione di circa 400.000 persone distribuita su tutta la parte coltivabile del territorio comprese le isole al largo della costa e alcune aree delle paludi costiere. Nel X secolo la civilt\u00e0 Maya ebbe un tracollo, cess\u00f2 la costruzione di edifici, i centri amministrativi persero di potere, il sistema sociale ed economico arretr\u00f2 e la popolazione cal\u00f2. Non vi \u00e8 ancora una spiegazione certa della causa del declino, molti archeologi sostengono che fu dovuto a diversi fattori e che avvenne in momenti diversi nelle diverse regioni.\nL'arrivo degli europei.\nI primi contatti.\nGli storici di orientamento colonialista sostennero che la civilt\u00e0 Maya era scomparsa dalla regione prima dell'arrivo dei primi coloni britannici, in realt\u00e0 i Maya erano ancora presenti all'arrivo dei primi europei nel XVI e XVII secolo.\nI primi contatti con il territorio dell'attuale Belize si erano avuto nel corso del quarto viaggio (1502) di Cristoforo Colombo raggiunse il golfo dell'Honduras e l'area di St. Georges Caye (al largo di Belize City), pochi anni dopo due navigatori spagnoli, Vicente Y\u00e1\u00f1ez Pinz\u00f3n e Juan D\u00edaz de Sol\u00eds, navigarono lungo la costa del Belize diretti verso lo Yucat\u00e1n. Nel 1519 Hern\u00e1n Cort\u00e9s conquist\u00f2 il Messico e Pedro Arias D\u00e1vila fond\u00f2 Panama. La Spagna invi\u00f2 delle spedizioni in Guatemala e Honduras e nel 1527 cominci\u00f2 la conquista dello Yucat\u00e1n. Quando Cort\u00e9s attravers\u00f2 l'estremo sud-occidentale dell'attuale Belize incontr\u00f2 insediamenti di Maya Chol, un ceppo di popolazione Maya che in seguito (XVII secolo) fu deportata negli altopiani del Guatemala. Le incursioni spagnole provenienti dallo Yucat\u00e1n incontravano una ferma resistenza nelle province Maya di Chetumal (che comprendeva la parte settentrionale del Belize e la parte meridionale dello Stato messicano di Quintana Roo) e Dzuluinicob (nella parte centrale del Belize). La regione accolse la numerosa popolazione in fuga dall'invasione spagnola ma anche i virus da questa contratti durante il contatto con gli invasori. Numerose epidemie di varicella, febbre gialla e malaria indebolirono la popolazione fiaccandone la resistenza.\nL'arrivo dei britannici.\nNel XVII secolo i missionari spagnoli risalirono il corso del New River e costruirono diverse missioni in territorio Maya con l'intento di convertire e controllare la popolazione. Uno degli insediamenti raggiunti dai missionari era Tipu, riportato alla luce nel 1980, un centro abitato dall'epoca preclassica e fino al 1707. Bench\u00e9 conquistata dagli spagnoli nel 1544 Tipu era troppo lontana dai centri coloniali per poter essere controllata e la popolazione, aumentata dai numerosi fuggitivi provenienti dallo Yucat\u00e1n inizi\u00f2 una ribellione contro l'autorit\u00e0 coloniale, nel 1642 la ribellione si era estesa all'intera provincia di Dzuluinicob. All'epoca la popolazione della citt\u00e0 era pari a circa 1000 persone che godettero di uno stato di autonomia dall'autorit\u00e0 spagnola fino al 1696 anno in cui gli spagnoli procedettero a \"pacificare\" la zona per sostenere le attivit\u00e0 dei missionari. Nel 1697 la Spagna conquist\u00f2 Itz\u00e1, e nel 1707 la popolazione di Tipu fu deportata nell'area vicina al lago Pet\u00e9n Itz\u00e1. Il centro politico della provincia di Dzuluinicob cess\u00f2 di esistere proprio nel momento in cui i coloni britannici iniziarono ad insediarsi nella regione.\nNel XVI e XVII secolo i tentativi spagnoli di mantenere il monopolio dei traffici commerciali e della colonizzazione delle aree del nuovo mondo da loro rivendicate vennero progressivamente minati dall'arrivo di nord-europei, olandesi, britannici e francesi si insediarono in aree dove il dominio spagnolo era debole come le isole minori delle Piccole Antille, la terra di nessuno nella Guiana fra i domini spagnoli e portoghesi, le coste non ancora tracciate della penisola di Yucat\u00e1n e dell'America Centrale e da queste zone cominciarono ad insidiare il monopolio spagnolo con attivit\u00e0 di pirateria, contrabbando e guerriglia. In seguito l'Inghilterra sfid\u00f2 la Spagna conquistando Giamaica e utilizzando l'isola come base di supporto per i suoi insediamenti dallo Yucat\u00e1n al Nicaragua.\nI difficili rapporti di vicinato....\nNella prima parte del XVII secolo sulle coste della baia di Campeche (Messico sud-orientale) e sulla penisola di Yucat\u00e1n i bucanieri britannici si interessarono al legno di campeggio utilizzato per la produzione di tinture usate nell'industria tessile e sempre pi\u00f9 richiesto in Europa. I bucanieri iniziarono a usare le coste del Belize, considerate dagli spagnoli come inospitali e inabitabili, come base per attaccare le navi spagnole che trasportavano il legno, la fine del saccheggio delle navi spagnole avvenne quando inizi\u00f2 lo sfruttamento in proprio del legname (tra il 1650 e il 1660) diffuso in Belize come in tutta la penisola dello Yucat\u00e1n, sfruttamento che divenne, per tutto il successivo secolo, la principale attivit\u00e0 degli insediamenti britannici nell'area. Secondo la leggenda, uno di questi bucanieri di nome Peter Wallace (chiamato \"Ballis\" dagli spagnoli) nel 1638 si insedi\u00f2 nei pressi del fiume che chiam\u00f2 Belize.\nIl 23 maggio 1667 Spagna e Gran Bretagna firmarono un trattato col quale la prima si impegnava a garantire la libert\u00e0 degli scambi in cambio dell'interruzione delle attivit\u00e0 piratesche, i bucanieri si dedicarono pi\u00f9 intensamente all'attivit\u00e0 di sfruttamento del legname, nel 1670 i due paesi siglarono un nuovo trattato, (trattato di Godolphin), che confermava alla gran Bretagna il possesso dei territori gi\u00e0 occupati, rimase tuttavia incerto lo status dell'area costiera fra Yucat\u00e1n and Nicaragua, non citata nel trattato, nella zona i rapporti fra i due paesi continuarono quindi ad essere conflittuali. Nel 1717 la Spagna espulse i tagliatori di campeggio dalla baia di Campeche con l'effetto (indesiderato) di aumentare la popolazione degli insediamenti nei pressi del fiume Belize. Altre offensive spagnole seguirono nel 1730, nel 1754 e nel 1779 gli spagnoli costrinsero i britannici a lasciare l'area. Gli spagnoli non si insediarono per\u00f2 sul territorio per cui i britannici ritornarono e ripresero le loro attivit\u00e0.\nAlla fine della guerra dei sette anni il trattato di Parigi concesse alla Gran Bretagna il diritto di tagliare ed esportare il legname ma accord\u00f2 alla Spagna la sovranit\u00e0 sull'area, mancava tuttavia un accordo specifico che definisse in modo preciso l'area sfruttabile dagli inglesi e la citt\u00e0 di frontiera di Bacalar divenne la base spagnola per le operazioni contro i britannici. La guerra riprese nel 1779, i britannici abbandonarono l'area per farvi ritorno dopo il trattato di Versailles del 1783, venne definita un'area precisa entro la quale i britannici potevano tagliare legname comprendente il territorio fra il fiume Hondo e il fiume Belize.\nI britannici fino a quel momento erano stati riluttanti, per timore di provocare le autorit\u00e0 spagnole, nel formalizzare un assetto istituzionale degli insediamenti. Annualmente venivano eletti dei magistrati incaricati di favorire l'applicazione del \"common law\" negli insediamenti, queste figure non avevano per\u00f2 alcun riconoscimento da parte del governo britannico, nel 1765 il contrammiraglio William Burnaby codific\u00f2 un regolamento per gli insediamenti (conosciuto come il Burnaby's Code) ma fu solo nel 1784, col ritorno dei britannici nell'area che il governatore della Giamaica (all'epoca il colonnello Edward Marcus Despard) divenne sovrintendente dell'Insediamento del Belize nella Baia di Honduras (\"Settlement of Belize in the Bay of Honduras\"). Nel frattempo la domanda di legname per tinture era calata mentre era in aumento quella di mogano (genere: \"Swietenia\" e in particolare \"Swietenia macrophylla\") utilizzato per la costruzione di navi, i britannici chiesero quindi un nuovo accordo.\nTentativi di autogoverno.\nTramite la Convenzione di Londra del 1786 il governo spagnolo accord\u00f2 ai residenti britannici (chiamati \"Baymen\") il diritto di usufrutto di un'area definita con precisione ed estesa circa 4.800\u00a0km\u00b2 delimitata dai fiumi Hondo a nord e Sibun a sud, la convenzione non permetteva per\u00f2 la costruzione di fortificazioni, l'istituzione di forme di governo militari o civili e la creazione di coltivazioni o piantagioni. La Spagna riafferm\u00f2 la sovranit\u00e0 sull'area richiedendo il diritto di effettuare ispezioni biennali, la Gran Bretagna, per contro, si impegnava ad evacuare i suoi insediamenti sulla \"Costa dei Mosquito\" nella parte occidentale del Nicaragua, circa 2000 residenti di quell'area andarono quindi, nel 1787, a rinforzare la presenza britannica nel Belize.\nL'ultima offensiva spagnola risale al 1798 quando il governatore generale dello Yucat\u00e1n invi\u00f2 una flottiglia composta da circa 30 vascelli con a bordo 500 marinai e circa 2.000 soldati all'attacco degli insediamenti britannici. Le schermaglie durarono diversi giorni e culminarono in una battaglia di circa due ore e mezza il 10 settembre 1798 nota come battaglia di St. George's Caye al termine della quale gli spagnoli lasciarono l'area e abbandonarono i tentativi di evacuare i britannici dalla zona.\nNonostante i trattati non lo consentissero iniziarono a prendere forma delle strutture di governo locale e sorsero estese piantagioni, nel tardo XVIII secolo l'insediamento era politicamente ed economicamente controllato da un'oligarchia di coloni relativamente benestanti che tramite delle risoluzioni chiamate \"leggi locali\" (local laws) approvate durante le pubbliche assemblee rivendicavano il controllo di circa quattro quinti del territorio definito dalla Convenzione di Londra. La stessa oligarchia possedeva oltre la met\u00e0 degli schiavi della colonia e aveva il controllo completo delle esportazioni, importazione e del commercio al dettaglio, decideva inoltre la tassazione. Un gruppo di magistrati, eletti tra i membri della stessa oligarchia, ricopriva funzioni esecutive e legislative.\nIl gruppo dei proprietari terrieri opponeva una ferma resistenza ad ogni sfida al loro potere, il colonnello Edward Marcus Despard, primo sovrintendente nominato dal governatore della Giamaica nel 1784 fu sospeso nel 1789 quando i coloni sfidarono la sua autorit\u00e0. Nel 1816 il sovrintendente George Arthur proclam\u00f2 tutti i terreni non rivendicati dai coloni come propriet\u00e0 della corona e quindi assegnabili solo da parte di quest'ultima scalfendo per\u00f2 solo in parte il sistema della propriet\u00e0 e di potere gi\u00e0 esistente.\nLo sfruttamento di legname da tintura era un'attivit\u00e0 poco estensiva pi\u00f9 manodopera era invece richiesta per il taglio del mogano, a partire dalla seconda met\u00e0 del XVIII secolo furono importati nell'area gruppi di schiavi provenienti dai mercati delle Indie Occidentali, dagli Stati Uniti e spesso direttamente dall'Africa, dal Golfo del Benin (attuale Nigeria), dal Congo e dall'Angola. Una delle etnie pi\u00f9 numerose era quella degli Ibo (o Eboe), una parte di Belize Town era chiamata Eboe Town, gradualmente gli schiavi integrarono elementi di cultura locale nelle loro tradizioni originarie dando vita ad una cultura creola locale.\nLa schiavit\u00f9.\nIl potere era saldamente detenuto dalla minoranza bianca che controllava completamente le attivit\u00e0 economiche di estrazione e commercio del legname ma anche le istituzioni politiche e giudiziarie, missionari anglicani, battisti e metodisti influenzarono la popolazione degli schiavi riducendo ulteriormente l'influenza dell'eredit\u00e0 culturale africana. \nGli schiavi maschi erano utilizzati in piccoli gruppi che lavoravano nelle foreste rimanendo isolati per settimane e talvolta per mesi riducendo il fabbisogno di personale di sorveglianza. Le donne e i bambini erano impiegati come personale di servizio nelle case, talvolta degli schiavi erano impiegati come panettieri, infermiere, marinai, fabbri ma perlopi\u00f9 erano assegnati ad attivit\u00e0 a bassa qualifica, questo rappresent\u00f2 un elemento di problematicit\u00e0 al momento dell'emancipazione nel 1838.\nLa vita degli schiavi, bench\u00e9 diversa da quella degli schiavi delle piantagioni di zucchero tipiche dell'area caraibica era comunque all'insegna dell'oppressione, vi erano frequenti suicidi, omicidi, aborti e tentativi di fuga, la fuga era relativamente facile per gli schiavi dedicati all'estrazione di legname, nei confinanti paesi del Guatemala e dell'Honduras si insediarono gruppi di fuggitivi che offrivano rifugio al costante flusso di schiavi in fuga. Numerose furono le rivolte, l'ultima ebbe luogo nel 1820 e coinvolse un consistente numero di individui armati. Un delle politiche usate per il controllo degli schiavi era quella di tenerli rigorosamente separati dalla popolazione creola libera, i cosiddetti \"Coloured Subjects of Free Condition\", accordando a quest'ultima dei limitati diritti.\nNel 1833 venne promulgato lo \"Slavery Abolition Act 1833\" che prevedeva l'abolizione della schiavit\u00f9 nell'intero impero britannico, l'emancipazione fu graduale, per un quinquennio venne istituito un sistema di \"apprendistato\" in base al quale gli schiavi rimanevano presso il loro ex-padrone come apprendisti salariati. L'abolizione completa avvenne nel 1838 ma la societ\u00e0 del Belize rimase rigidamente strutturata in un sistema di classi basate sulla razza e sul censo ma soprattutto sulla propriet\u00e0 dei terreni. All'inizio del XIX secolo gran parte del territorio del Belize era di propriet\u00e0 di una dozzina di proprietari che detenevano completamente il potere economico e politico. L'attivit\u00e0 economica prevalente rimaneva il taglio e commercio del legname, forme di agricoltura di sussistenza erano praticate dalla popolazione creola, dai Garifuna e dalle popolazioni indigene nell'interno del paese.\nI Garifuna.\nNel periodo in cui la colonia stava affrontando le conseguenze della cessazione della schiavit\u00f9 arriv\u00f2 in Belize un nuovo gruppo etnico, i Garifuna. Nei primi anni del XIX secolo apparvero in Belize i primi Garifuna, una popolazione discendente dai caribi delle Piccole Antille mescolatasi con schiavi africani fuggiti, i Garifuna furono scacciati dalle Piccole Antille nel 1796, in seguito ad una violenta ribellione sull'isola di Saint Vicent furono deportati sulle Bay Islands (attuali Islas de la Bah\u00eda in Honduras), da qui migrarono verso le coste del Nicaragua, dell'Honduras, del Guatemala e del Belize. Nel 1802 circa 150 Garifuna si insediatono a Stann Creek (l'attuale Dangriga), in seguito (1832) altri gruppi di Garifuna emigrarono dall'Honduras. I Garifuna furono trattati dai britannici alla stregua di occupanti abusivi, il \"Crown Lands Ordinance\" del 1872 proibiva ai Garifuna e ai Maya di divenire proprietari di terreni.\nHonduras Britannico.\nIntorno alla met\u00e0 del XIX secolo la lotta di potere fra il sovrintendente e la classe dei proprietari terrieri coincise con eventi diplomatici internazionali, tramite il Trattato di Clayton-Bulwer (1850) Gran Bretagna e Stati Uniti concordarono la costruzione di un canale nell'America Centrale e una limitazione delle rispettive rivendicazioni coloniali nell'area. Mentre la Gran Bretagna interpret\u00f2 la limitazione come applicabile alle sole rivendicazioni future, escludendo quindi le aree gi\u00e0 colonizzate del Belize, delle Bay Islands e della Mosquito Coast, (considerate dipendenze del Belize), gli Stati Uniti, per contro, chiedevano l'evacuazione della zona. La Gran Bretagna cedette sulle Bay Islands e sulla Mosquito Coast (cedute all'Honduras e al Nicaragua) ma promulg\u00f2 una costituzione formale per garantirsi una base legale per il possesso dell'attuale Belize. L'assemblea legislativa costituita nel 1854, era formata da 18 membri eletti e da tre membri nominati dal sovrintendente, il vero potere era per\u00f2 detenuto dall'ufficio coloniale di Londra. Nel 1862 il \"Settlement of Belize in the Bay of Honduras\" fu dichiarato colonia britannica con il nome di \"British Honduras\" e il rappresentante della corona divenne un \"lieutenant governor\", subordinato al governatore della Giamaica.\nL'emigrazione Maya e i conflitti.\nI britannici consolidarono la loro presenza nel territorio e si inoltrarono progressivamente nell'interno del paese alla ricerca del prezioso legno di mogano, incontrarono per\u00f2 la resistenza dei Maya, nella seconda met\u00e0 del XIX secolo una combinazione di eventi interni ed esterni alla colonia ridefin\u00ec la posizione della popolazione Maya.\nDurante la guerra delle caste che si svolse in Yucat\u00e1n (1847\u20131901) migliaia di persone si rifugiarono nell'Honduras britannico. Nel 1855 l'assemblea legislativa stabil\u00ec che ai Maya non era permessa la propriet\u00e0 dei terreni, potevano solo affittare oppure vivere in riserve. Gran parte dei rifugiati erano piccoli agricoltori che, nel 1957, coltivavano quantitativi considerevoli di zucchero, riso, mail e verdure nel Northern District (attuali distretti di Corozal e Orange Walk). Nel 1857 la cittadina di Corozal Town, fondata solo sei anni prima, aveva 4500 abitanti, Belize Town, la capitale ne aveva 7000.\nAlcuni gruppi di esuli Maya si insediarono nelle remote regioni delle colline di Yalbac, al limite della frontiera dello sfruttamento del mogano. Nel 1862 circa 1000 Maya si insediarono in 10 villaggi in questa regione, con il centro maggiore a San Pedro. Nel 1866 un gruppo di Maya, guidati da Marcos Canul attaccarono un campo di taglialegna sul fiume Bravo, chiedendo un riscatto per i prigionieri e il pagamento dell'affitto per lo sfruttamento dei territori. All'inizio del 1867 truppe inglesi distrussero i villaggi con l'intento di scacciare i Maya dalla regione. Nell'aprile del 1870 Canul e i suoi uomini marciarono su Corozal e invasero la cittadina.\nBibliografia.\n\"Il contenuto di questa voce \u00e8 stato ricavato traducendo (e integrando) il testo di pubblico dominio presente nei Country Studies della Library of Congress\""}
{"id": "1307499", "revid": "6923", "url": "https://it.wikipedia.org/wiki?curid=1307499", "title": "Mercedes Classe E", "text": ""}
{"id": "1307500", "revid": "287204", "url": "https://it.wikipedia.org/wiki?curid=1307500", "title": "Cesar Rodriguez Alvarez", "text": ""}
{"id": "1307501", "revid": "599013", "url": "https://it.wikipedia.org/wiki?curid=1307501", "title": "C\u00e9sar Rodr\u00edguez Alvarez", "text": ""}
{"id": "1307502", "revid": "38666", "url": "https://it.wikipedia.org/wiki?curid=1307502", "title": "Scambio Diffie-Hellman", "text": ""}
{"id": "1307506", "revid": "75706", "url": "https://it.wikipedia.org/wiki?curid=1307506", "title": "Cima Bacchetta", "text": ""}
{"id": "1307514", "revid": "116714355", "url": "https://it.wikipedia.org/wiki?curid=1307514", "title": "Festival di Napoli 1952", "text": "Il primo festival della canzone napoletana si tenne a Napoli dal 28 al 30 settembre 1952.\nOrchestra.\nDiretta dai maestri: Giuseppe Anepeta e Cinico Angelini.\nOrganizzazione.\nDella RAI e della Mostra D'Oltremare"}
{"id": "1307518", "revid": "118490513", "url": "https://it.wikipedia.org/wiki?curid=1307518", "title": "Mercedes-Benz W210", "text": "W210 \u00e8 la sigla di un'autovettura di fascia alta prodotta dalla Casa automobilistica tedesca Mercedes-Benz dal 1995 al 2003 e facente parte della cosiddetta Classe E.\nStoria e profilo.\nGenesi.\nUfficialmente, la W210 viene considerata come la seconda generazione della Classe E, poich\u00e9 la sua antenata diretta, la W124, \u00e8 stata anch'essa commercializzata con tale classificazione, sebbene solo negli ultimi tre dei suoi undici anni di mercato (la berlina fino al 1995 e la station wagon fino all'anno successivo).\nLe prime avvisaglie della filosofia progettuale della serie W210 si ebbero gi\u00e0 nel 1993, quando al Salone di Ginevra venne esposta una coup\u00e9 su base W124 denominata \"500CE\", che pur condividendo la base meccanica con il modello precedente, sfoggiava gi\u00e0 molti dei tratti stilistici che avrebbero poi caratterizzato la futura serie. In fase di progetto, infatti, lo stesso Bruno Sacco, responsabile del reparto design cui era affidato il compito di disegnare il nuovo corpo vettura, sottoline\u00f2 l'importanza di dare una svolta alle impostazioni stilistiche del modello che avrebbe sostituito la W124, poich\u00e9 si trattava di una vettura oramai un po' troppo anziana come linee generali, pur continuando a mietere successi commerciali a raffica.\nNelle intenzioni dei vertici Mercedes-Benz si era deciso inoltre di non creare una gamma cos\u00ec complessa ed articolata come quella della W124, ma di limitarsi alla classica berlina a tre volumi ed alla altrettanto tradizionale versione station wagon. Per le versioni coup\u00e9 e cabriolet, invece, vi erano altri progetti in cantiere. In compenso, tra le varie possibilit\u00e0 prese in considerazione fin dall'inizio, vi era anche quella di arricchire la gamma con alcune versioni dotate di trazione integrale.\nDebutto commerciale.\nIl debutto commerciale si ha nel maggio del 1995, ma in Italia le esportazioni partono il mese successivo, a giugno. Inizialmente, la vettura viene commercializzata solo come berlina a tre volumi, mentre chi vuole la station wagon deve attendere ancora quasi un anno oppure ripiegare sulla giardinetta di origine W124, oramai quasi a fine carriera.\nScopo della W210 \u00e8 migliorare ulteriormente i gi\u00e0 lusighieri risultati commerciali ottenuti con la W124, prodotta in oltre 2.6 milioni di esemplari. Perci\u00f2, la vettura viene proposta in tre livelli di allestimento, un concetto gi\u00e0 introdotto due anni prima con il lancio della W202. Questi tre livelli sono il Classic (di base), l'Elegance (pi\u00f9 lussuoso e confortevole) e l'Avantgarde (d'impostazione leggermente pi\u00f9 sportiva, ma ugualmente rifinita ed accessoriata). A richiesta era disponibile il pacchetto aerodinamico AMG.\nLa nuova generazione della Classe E costituisce un salto evolutivo notevole rispetto alla W124, poich\u00e9 unisce svariate migliorie, sia nell'abitabilit\u00e0 interna che nella sicurezza e sia nella brillantezza dei suoi motori che nella loro efficienza.\nImpostazione stilistica ed interni.\nLa W210 propone un design di rottura con il precedente modello, e pi\u00f9 in generale con l'intera gamma Mercedes. Inconfondibile \u00e8 il frontale a quattro proiettori ellittici che tendono a sbordare leggermente al di sopra della linea del cofano, conferendo cos\u00ec una sensazione di morbidezza e sinuosit\u00e0. Molto sobria la fiancata, sottolineata da un fascione in plastica nella zona inferiore. Slanciata ed altrettanto morbida la coda, che propone anch'essa nuovi gruppi ottici, di forma pi\u00f9 arrotondata ed allungata. La ricerca di linee pi\u00f9 morbide, voluta dall'\u00e9quipe di Bruno Sacco, ha portato anche ad un sensibile miglioramento dell'aerodinamica, confermato da un Cx di appena 0.27, un valore da record per la categoria.\nLinee pi\u00f9 morbide anche nell'abitacolo, tipicamente Mercedes-Benz, ma del tutto ridisegnato. Alle forme squadrate del cruscotto e plancia della precedente W124 fanno da contraltare quelle assai pi\u00f9 sinuose del nuovo modello, sempre caratterizzate dalla tipica austerit\u00e0 della marca, ma decisamente pi\u00f9 moderne. La strumentazione \u00e8 completa e precisa, basti pensare che il tachimetro entra in funzione gi\u00e0 alla velocit\u00e0 di 1\u00a0km/h. Tra le altre caratteristiche interessanti, va ricordato il climatizzatore con ricircolo automatico che esclude il passaggio dell'aria esterna in caso di alto inquinamento da ossidi di carbonio e di azoto. Nel complesso, l'abitacolo \u00e8 pi\u00f9 arioso e luminoso: i passeggeri posteriori possono contare per esempio su 44 mm in pi\u00f9 per le gambe. La massima spaziosit\u00e0 possibile \u00e8 stato uno dei punti fermi in fase di progettazione e di fatto i tecnici della Casa tedesca sono riusciti a massimizzare tale concetto.\nStruttura e tecnica.\nLa scocca della W210 \u00e8 profondamente pi\u00f9 evoluta rispetto a quella della W124, poich\u00e9 irrobustita con traverse di rinforzo in acciaio.\nL'impostazione meccanica \u00e8 ovviamente quella tradizionale della Casa, vale a dire con motore anteriore longitudinale e trazione posteriore. Il cambio \u00e8 manuale a 5 marce su gran parte dei modelli, ma su quelli di livello intermedio e su quelli pi\u00f9 lussuosi viene invece fornito di serie un cambio automatico che pu\u00f2 essere a 4 o 5 rapporti a seconda del modello.\nNovit\u00e0 anche per quanto riguarda le sospensioni, che propongono un nuovo avantreno a quadrilateri oscillanti ed un retrotreno multilink. A richiesta, le sospensioni possono divenire autoadattative (optional nelle versioni meno ricche e di serie nelle altre). L'impianto frenante \u00e8 a quattro dischi, di cui quelli anteriori autoventilanti. Lo sterzo \u00e8 invece di tipo pi\u00f9 tradizionale, a cremagliera, in luogo di quello precedente a circolazione di sfere, tra l'altro anche pi\u00f9 raffinato, ma pi\u00f9 complesso da realizzare e pi\u00f9 pesante come massa. Il servosterzo \u00e8 comunque a controllo elettronico per ottimizzare lo sforzo sul volante a seconda delle situazioni.\nFin dal debutto i motori erano tutti a quattro valvole per cilindro con distribuzione bialbero. L'unico a mantenere la configurazione monoalbero era il 2.9 litri diesel sovralimentato della versione E290 Turbodiesel, motore comunque introdotto circa otto mesi dopo il lancio del modello ed in grado di garantire ottime percorrenze con un litro di gasolio. Tutti i modelli erano equipaggiati con dispositivo catalizzatore trivalente al rodio/palladio, gi\u00e0 in grado di soddisfare la normativa Euro 2 che sarebbe entrata in vigore nel 1996.\nSicurezza.\nScrupolosa \u00e8 stata anche la ricerca dei tecnici Mercedes-Benz per quanto riguarda il fattore sicurezza. Le cinture di sicurezza possiedono un dispositivo pretensionatore in grado di allentare progressivamente la tensione sul torace immediatamente dopo l'urto, in modo tale da evitare lesioni sul torace stesso. La dotazione di sicurezza prevede il doppio airbag, ma a richiesta \u00e8 possibile integrarli con gli airbag laterali. La dotazione di serie dei dispositivi di sicurezza continua con l'ABS ed il controllo di trazione ETS. Le versioni pi\u00f9 ricche ed accessoriate prevedono anche l'ESP e l'antislittamento ASR. In pi\u00f9, va ricordato che le sospensioni anteriori sono montate su di un telaietto ausiliario che scivola sotto il motore in caso di urto frontale, cos\u00ec da salvaguardare l'incolumit\u00e0 delle gambe dei passeggeri anteriori. Ed ancora vanno ricordati i fari anteriori allo xeno con abbaglianti ed anabbaglianti sistemati sotto parabole differenti e lavafari di serie. Interessante anche il tergicristallo ad attivazione automatica, cos\u00ec come i poggiatesta posteriori a regolazione automatica.\nEvoluzione.\nAl suo debutto, la serie W210 venne proposta in tre motorizzazioni a benzina ed altrettante a gasolio. La gamma iniziale era quindi cos\u00ec composta:\nSi avevano perci\u00f2 solo motori aspirati, compresi quelli a gasolio. Va detto, per\u00f2, che il 2.5 litri aspirato da 113 CV \u00e8 stato riservato solo ad alcuni mercati europei, tra cui quello italiano, ma non quello tedesco, e quindi non era presente nelle gamme previste per molti altri mercati.\nNel dicembre del 1995, la gamma viene completata dall'arrivo della E280, dotata di un motore da 2.8 litri e 193 CV che va ad occupare lo spazio vacante tra la \"E230\" e la \"E320\". Il mese successivo, sul fronte diesel, viene lanciata la gi\u00e0 citata \"E290 Turbodiesel\", prima turbodiesel della serie W210 ed unica W210 con motore monoalbero. Contemporaneamente vengono introdotti nella gamma due modelli di alto livello: la E420, dottata di un motore V8 da 4.2 litri e 279 CV, e la versione ad alte prestazioni, ossia la E50 AMG, sviluppata sulla base della \"E420\" ed equipaggiata da un 5 litri V8 in grado di erogare 347 CV di potenza massima. Nello stesso anno viene introdotta anche la E60 AMG, dotata di un V8 da 6 litri da 381 CV, ricco di coppia motrice.\nNel maggio del 1996 viene lanciata la \"S210\", ossia la versione station wagon della W210, mentre il mese seguente, solo per il mercato portoghese, viene introdotta la E200 Diesel con motore diesel aspirato da 2 litri in grado di erogare 88 CV. Da questa versione ne verr\u00e0 derivata poi un'altra, ulteriormente depotenziata (75 CV) ed in grado di funzionare anche con carburante vegetale. Tale versione, destinata anch'essa al solo mercato portoghese, conoscer\u00e0 un buon successo come taxi per le sue doti di parsimonia nei consumi.\nSi arriva cos\u00ec al mese di marzo del 1997, quando le versioni \"E280\" ed \"E320\" ricevono due nuovi motori V6 a 3 valvole per cilindro della medesima cilindrata ed appartenenti alla famiglia M112. Queste due versioni vengono proposte anche in versione a trazione integrale, contraddistinta dalla sigla 4Matic. Sempre del 1996 sono le versioni blindate, proposte dalla Casa tedesca in due differenti livelli di blindatura, ottenuta con tecniche moderne e realizzata negli stabilimenti Mercedes-Benz.\nNel 1997 viene introdotta la E300 Turbodiesel che con i suoi 177 CV arriv a fregiarsi del titolo di diesel pi\u00f9 potente al mondo in quell'anno. Nell'autunno dello stesso anno, debuttano i V8 a tre valvole per cilindro, con cilindrate di 4,3 e 5,4 litri, impiegati rispettivamente nella E430 e nella sportiva E55 AMG da 354 CV. Nello stesso periodo, la \"E230\" viene affiancata dalla E240, anch'essa con motore a 3 valvole per cilindro, ed ancora, vengono introdotte per alcuni mercati la E200 Kompressor e la E250 Turbodiesel. La \"E200 Kompressor\" era caratterizzata dalla sovralimentazione mediante compressore volumetrico.\nNel 1998, la \"E230\" esce di listino, mentre la \"E220 diesel\" viene sostituita dai modelli E200 CDI ed E220 CDI, entrambi dotati di propulsori turbodiesel con tecnologia common rail. Sempre nello stesso periodo, il V8 da 5,4 litri della \"E55 AMG\" viene montato anche nella versione station wagon.\nNello stesso anno viene avviata la produzione anche in India.\nRestyling.\nNel luglio del 1999 arriva il restyling di mezza et\u00e0 anche per la W210: si tratta di un restyling non troppo marcato, ma che va ad interessare una gran quantit\u00e0 di componenti (ne sono state contate ben 1800!). Innanzitutto il frontale viene abbassato di circa 2 cm, rendendo leggermente pi\u00f9 filante il muso, che oltretutto ha beneficiato di una rivisitazione stilistica ai paraurti, ora dal look pi\u00f9 deciso. Nella vista laterale si notano le bandelle sottoporta e le maniglie in tinta con la carrozzeria. Nuovi anche i retrovisori laterali coi segnalatori di direzione integrati. Ridisegnati anche i gruppi ottici posteriori, che ora integrano anche delle plastiche bianche.\nInternamente vengono proposti nuovi rivestimenti, mentre vengono migliorati gli equipaggiamenti, con l'ESP che diviene di serie assieme agli airbag laterali per la testa (o window-bag). Inoltre, viene montato un volante multifunzione analogo a quello della contemporanea Classe S, cos\u00ec come anche un ampio display multifunzione che va ad arricchire la strumentazione.\nDal punto di vista tecnico, esordiscono nuovi motori diesel common rail da 2.7 (E270 CDI) e 3.2 litri (E 320 CDI), mentre i gi\u00e0 esistenti common rail da 2 (E 200 CDI) e 2.2 litri (E 220 CDI) vedono l'arrivo del turbocompressore a geometria variabile. Infine, la trazione integrale 4Matic viene montata anche nella \"E430\", mentre nella \"E55 AMG\" la trazione integrale viene inserita nella lista optional.\nNel 2000, la \"E240\" vedr\u00e0 il suo motore passare da 2.4 a 2.6 litri, mantenendo per\u00f2 inalterata la potenza massima di 170 CV a favore di una migliore erogazione di coppia motrice. Nello stesso anno, la \"E200 Kompressor\" viene proposta anche per il mercato tedesco, ma in versione depotenziata: la potenza massima scende da 192 a 163 CV. Sono gli ultimi aggiornamenti significativi per la gamma W210. Nel 2002 la berlina W210 esce di produzione, sostituita dalla pi\u00f9 moderna W211, terza generazione della Classe E. La versione station wagon le sopravviver\u00e0 di un anno, per poi cedere il passo alla giardinetta \"S211\".\nLa versione station wagon (S210).\nLa versione station wagon della serie W210 esordisce nel maggio del 1996. L'aspetto di questa familiare \u00e8 assai imponente, impressione che scaturisce dalla sagomatura della parte posteriore, disegnata e progettata per garantire un'ottimale capacit\u00e0 di carico. Nel complesso, la \"S210\" risulta solo 2.5\u00a0cm pi\u00f9 lunga della corrispondente versione berlina. Assieme all'apparente imponenza dovuta alla capiente zona posteriore, va notato per\u00f2 anche il lavoro dell'\u00e9quipe di Bruno Sacco, che ha donato un certo slancio alla vista laterale grazie all'utilizzo di montanti neri che danno l'impressione di un'unica superficie vetrata e grazie anche all'andamento spiovente del tetto nella zona posteriore. &lt;br&gt;\nL'abitacolo \u00e8 assai luminoso grazie alle ampie superfici vetrate e la plancia e il cruscotto riprendono chiaramente quanto gi\u00e0 presente nelle berline. L'ampio vano bagagli \u00e8 rivestito in moquette ed il portellone che si apre e si chiude a filo con il paraurti consente di avere un piano di carico molto pratico. In configurazione standard, si hanno gi\u00e0 a disposizione 603 litri di capienza, ma abbattendo completamente il divano posteriore, che tra l'altro \u00e8 frazionabile, e rimuovendone i cuscini, si arriva ad poter disporre di ben 1.995 litri.&lt;br&gt;\nMeccanicamente, la \"S210\" presenta degli aggiornamenti anche nella zona posteriore, dove sono presenti dei rinforzi al telaio ed apposite ritarature al retrotreno. Cambia inoltre anche la posizione del serbatoio del carburante.\nLa gamma motori della \"S210\" riprende molte delle motorizzazioni presenti anche nella berlina, ma non tutte: per la familiare, infatti, non vennero previsti i modelli \"E280\" e \"E320\" a 6 cilindri in linea (ma erano previste le corrispondenti versioni con motore V6) e non erano previste la sportive \"E50 AMG\" ed \"E60 AMG\". Tra le versioni diesel, non vennero previste le motorizzazioni aspirate da 2.2 e 3 litri, nonch\u00e9 il 2 litri turbodiesel common rail. Per il mercato portoghese, dove era prevista la berlina con motore diesel aspirato da 2 litri, non esisteva la corrispondente versione station wagon. Tutte le altre motorizzazioni hanno seguito grosso modo la stessa linea evolutiva delle corrispondenti motorizzazioni previste per la berlina. La differenza pi\u00f9 significativa in questo senso sta nel fatto che la station wagon \u00e8 sopravvissuta di un anno alla berlina, uscendo cos\u00ec di produzione nel marzo del 2003.\nLe versioni 4Matic.\nLe W210 a trazione integrale, denominate \"4Matic\", vengono introdotte nella primavera del 1996, con l'arrivo delle \"E280\" ed \"E320\" con motori V6. Tali versioni sono previste solo per le vetture con guida a sinistra e sono prodotte in collaborazione con la Steyr-Daimler-Puch, che ne cura tra l'altro anche l'assemblaggio completo e che dal 2001 cambier\u00e0 ragione sociale in Magna-Steyr, e sono equipaggiate con un cambio automatico a 5 rapporti. Com'\u00e8 facile intuire, i motori inizialmente abbinati alla trazione integrale 4 Matic sono il 2.8 ed il 3.2 \"M112\", ma in seguito sarebbero state lanciate anche la \"E430 4Matic\" e la \"E55 AMG 4Matic\".\nLe W210 4Matic utilizzano un tipo di trazione integrale che \u00e8 l'evoluzione di quella gi\u00e0 utilizzata per alcuni modelli della serie W124. Nella nuova serie, la trazione integrale \u00e8 permanente e non utilizza pi\u00f9 i consueti differenziali disinseribili. Il controllo di trazione ha luogo mediante un sistema elettronico denominato ETS, che integra anche il dispositivo ABS e che frena o toglie pressione al freno di una ruota a seconda che questa tenda a bloccarsi o meno.\nLe versioni Guard.\nQueste sono le gi\u00e0 accennate versioni blindate, corazzate in modo da resistere ad armi da fuoco e quindi molto pi\u00f9 pesanti. Introdotte nel 1997, sono state previste solo in configurazione berlina e solo sulla base di due modelli, la \"E320 V6\" e la \"E430\". Quest'ultima, denominata E430 Guard, era disponibile in due livelli di blindatura, siglati rispettivamente \"B4\" e \"B6\", mentre la E320 V6 Guard poteva contare \"solo\" sul livello \"B4\", quello meno robusto.\nMeccanicamente non vi sono aggiornamenti di nota, tranne i necessari rinforzi telaistici per sopportare una massa di gran lunga superiore. Infatti, mentre una normale \"E320 V6\" pesava a vuoto tra i 1.505 ed i 1.555 kg, la corrispondente versione \"Guard\" raggiungeva ben 2.155\u00a0kg, che diventavano addirittura 2.205 nella \"E430\" (contro i 1.605 della versione del 1999), indipendentemente dal livello di blindatura con cui quest'ultima veniva equipaggiata.\nPer questi motivi, le prestazioni erano decisamente inferiori: per tutte le \"Guard\", la velocit\u00e0 massima era di 210\u00a0km/h, mentre l'accelerazione da 0 a 100\u00a0km/h scendeva a 10\" per la \"E320 V6\" (contro i 7\"7 della normale \"E320 V6\" prodotta dal 1997 al 1999) e a 8\"5 per le due versioni su base \"E430\" (che nella versione non blindata sono 6\"6).\nOvviamente i prezzi di listino erano molto pi\u00f9 alti: la \"E320 V6 Guard\" era venduta alla fine del 1999 ad un prezzo di ben 203.002.000 lire (pari a 104.888 Euro attuali), mentre la \"E430 Guard B4\" arrivava a 221.792.000 lire (114.546 Euro) e la \"E430 Guard B6\" raggiungeva addirittura un prezzo di 382.892.000 lire (197.747 Euro).\nRiepilogo caratteristiche.\nDi seguito vengono mostrate le caratteristiche delle versioni previste per la serie W210 della Classe E. I prezzi riportati si riferiscono al livello di allestimento meno costoso, quello di base. Le versioni dalla E420 in su hanno un unico livello di allestimento."}
{"id": "1307519", "revid": "6923", "url": "https://it.wikipedia.org/wiki?curid=1307519", "title": "Mercedes-Benz W211", "text": "W211 \u00e8 la sigla di un'autovettura di fascia alta prodotta dalla Casa automobilistica tedesca Mercedes-Benz dal 2002 al 2009 e facente parte della cosiddetta Classe E.\nStoria e profilo.\nGenesi.\nIl progetto W211, volto alla definizione di quella che sarebbe stata l'erede della Classe E W210, venne avviato gi\u00e0 all'inizio del 1998: non si voleva stravolgere le linee del modello W210, che stava raccogliendo consensi ovunque, ma piuttosto basarsi su di esso come esempio per la creazione di una vettura nuova, pi\u00f9 moderna, ma stilisticamente legata comunque al precedente modello. Non si voleva strafare neppure dal punto di vista dei motori, mentre il \"must\" assoluto ed imprescindibile stava nel fattore sicurezza, per il quale si dovevano proporre nuovi contenuti e dispositivi all'avanguardia.\nLa presentazione ufficiale della nuova vettura si ebbe al Salone dell'automobile di Bruxelles del gennaio 2002. La nuova berlina di segmento E stup\u00ec tutti per il fatto di essere riuscita a coniugare presente ed immediato passato con linee assolutamente moderne e contenuti di rilievo.\nLinea ed interni.\nPresente e passato si fondevano quindi nella W211 per guardare al futuro del segmento E rappresentato dalla Casa della \"stella a tre punte\". Le linee generali ricordavano infatti quelle della W210. Il corpo vettura era il classico tre volumi assai elegante tipico delle vetture di Stoccarda, mentre della W210 viene ripreso ed ulteriormente affinato il tema del frontale a doppi fari ellissoidali, in questo caso pi\u00f9 eleganti e snelli. Il resto del corpo vettura, invece, \u00e8 stato reso pi\u00f9 elegante da una serie di nervature che impreziosiscono e rendono pi\u00f9 moderno i disegni di cofano motore, fiancata e coda. Il padiglione arcuato della W211 era ottenibile a richiesta con un tetto apribile panoramico che andava dalla sommit\u00e0 del parabrezza al lunotto. In questo modo, la vettura, vista dall'alto acquisiva un \"look\"maggiormente dinamico. La coda non recava pi\u00f9 i vecchi gruppi ottici quadrangolari con angoli smussati della W210, ma dei nuovi gruppi ottici triangolari ed avvolgenti, tipici della produzione Mercedes-Benz a cavallo tra i due secoli (ma gi\u00e0 introdotti nel 1993 con il lancio della W202).\nGli interni della W211 davano l'impressione di essere a bordo di un altro genere di vettura, meno elevata come classe. Ci\u00f2 era dovuto alla strana scelta di rendere meno imponente il disegno di alcuni elementi, come per esempio la plancia, comunque elegante e sinuosa. In realt\u00e0, la qualit\u00e0 non mancava: i lussuosi inserti in radica erano finemente lavorati, mentre era particolarmente originale il disegno della strumentazione integrata nel cruscotto. Buona l'abitabilit\u00e0, anche se non al top, mentre l'ottima capienza del bagagliaio da 520 litri poteva essere integrata mediante l'abbattimento del divano posteriore.\nStruttura e meccanica.\nIl pianale della W211 era il medesimo di quello utilizzato per la roadster R230 della Classe SL, lanciata l'anno prima. Da quest'ultima erano state ereditate le principali soluzioni tecniche d'avanguardia, come il dispositivo \"SBC\" (Sensotronic Brake Control), praticamente un pedale del freno interfacciato direttamente con la centralina, la quale distribuiva in maniera ottimale la forza frenante sui quattro dischi (quelli anteriori erano autoventilanti). Mentre quelli anteriori misuravano 330 mm di diametro, quelli posteriori arrivavano a 300\u00a0mm. Erano presenti anche l'ABS ed il Brake Assist.\nPer quanto riguardava le sospensioni, la W211 proponeva novit\u00e0 significative all'avantreno, sempre a ruote indipendenti, che consisteva sempre in un quadrilatero alto ma ora ad asse sterzante semivirtuale sdoppiando lo snodo del triangolo inferiore con due bracci separati. Il retrotreno, invece, proponeva il classico schema multilink a 5 bracci. A richiesta, si poteva anche avere il sistema Airmatic Dual Control, praticamente un sistema di sospensioni pneumatiche sulla falsariga di quelle gi\u00e0 adottate dalla Classe S W220, ma ulteriormente affinate ed evolute. Tale sistema, di serie nelle versioni pi\u00f9 ricche, si avvaleva di una centralina elettronica che gestiva i volumi d'aria all'interno delle camere delle sospensioni, allo scopo di ottimizzare rollio e beccheggio, ed ottenere quindi una tenuta di strada ottimale ed in tutta sicurezza.\nDella W210 \u00e8 stato ripreso anche lo sterzo a cremagliera.\nMotorizzazioni.\nAl suo esordio, la W211 \u00e8 stata proposta in tre motorizzazioni a benzina pi\u00f9 due a gasolio, queste ultime di tipo common rail:\nMentre le motorizzazioni diesel e quella a benzina da 2.6 litri montavano un cambio manuale a 6 marce, le altre due motorizzazioni erano accoppiate ad un cambio automatico a 5 rapporti ed a controllo elettronico, con esclusione del convertitore di coppia.\nEvoluzione.\nLa W211 venne proposta al lancio in tre livelli di allestimento: \"Classic\", \"Elegance\" ed \"Avantgarde\", quest'ultima con una taratura pi\u00f9 sportiva dell'assetto.\nDurante il 2002, la W211 venne proposta solo per il mercato interno anche con un 2.2 turbodiesel common rail da 102 CV e destinata unicamente al trasporto pubblico (taxi).\nGi\u00e0 al Salone di Parigi del 2002 venne presentata la versione AMG, di cui furono diffuse le prime foto che ne anticiparono il \"look\"aggressivo. Denominata E55 AMG, questa vettura assai esclusiva (il prezzo al lancio era di 94.560 Euro) tradiva il suo carattere grazie ai suoi cerchi in lega da 18 pollici ed ai minacciosi doppi scarichi gemellati in coda. Il suo propulsore, un possente V8 da 5.4 litri sovralimentato mediante compressore volumetrico, erogava 476 CV di potenza massima.\nSempre alla fine del 2002 era gi\u00e0 possibile ordinare la E200 Kompressor, dotata di un 1.8 con compressore volumetrico da 163 CV, e la E320 CDI, mossa da un 3.2 litri turbodiesel common rail da 204 CV.\nIl 2003 fu l'anno di debutto della versione station wagon, ossia la \"S211\", che sanc\u00ec il pensionamento della precedente station wagon su base W210. Nello stesso anno venne introdotta anche la E400 CDI, equipaggiata da quello che all'epoca era il pi\u00f9 grosso turbodiesel mai montato su una vettura di serie, ossia un V8 da 4 litri e 260 CV di potenza massima. Sempre nel 2003, la \"E500 V8\" venne proposta anche in versione Guard, ossia blindata, la quale arrivava a costare quasi il doppio della \"E500 V8\" normale. Inoltre, entro la fine del 2003, le versioni con motori a benzina V6 e V8 (tranne la \"E55 AMG\") furono proposte anche con trazione integrale 4-Matic.\nNel 2004 la gamma si arricch\u00ec ulteriormente con l'arrivo della versione pi\u00f9 economica di tutte, ossia la E200 CDI, mossa da una versione depotenziata del 2.2 litri montato sulla \"E220 CDI\". In questo caso il propulsore scendeva da 150 a 122 CV. Lo stesso anno fu introdotta la E200 NGT, con alimentazione bi-fuel benzina-metano. Il motore era lo stesso della \"E200 Kompressor\". Questo modello avrebbe debuttato in Italia solo l'anno dopo.\nAll'inizio del 2005, la \"E270 CDI\" venne sostituita dalla E280 CDI, equipaggiata dallo stesso motore della \"E320 CDI\", ma depotenziato in modo da erogare 177 CV di potenza massima. Sempre nel 2005 debutt\u00f2 la E280 a benzina, mossa da un 3 litri della potenza di 231 CV. Tale versione sostitu\u00ec la \"E320\", rispetto alla quale spuntava prestazioni migliori. Ed ancora nel 2005, vi fu il lancio della E350, che andava a colmare il vuoto tra la \"E280\" e la \"E500\", grazie al suo V6 da 3.5 litri capace di sviluppare 272 CV. Sia la \"E280\" che la \"E350\" furono proposte anche in versione 4-Matic. Ma le novit\u00e0 per il 2005 non finirono qui: la \"E400 CDI\" venne infatti sostituita dalla \"E420 CDI\" che differiva dal modello precedente per le migliori prestazioni del suo 4 litri turbodiesel, ora portato a 314 CV. Inoltre, la \"E280 CDI\" venne affiancata dalla E280 CDI V6, spinta da un nuovo V6 turbodiesel common rail da 3 litri e 190 CV.\nNel maggio del 2006 vi fu il restyling di mezza et\u00e0: fino a quel momento, in un certo lotto di vetture si sono verificati problemi di affidabilit\u00e0 del sistema SBC ed altri problemi relativi soprattutto all'impianto di climatizzazione ed alla pompa del gasolio per le versioni diesel. L'aggiornamento del 2006 fu votato alla cancellazione di tali inconvenienti ed anzi all'ottimizzazione dei dispositivi interessati. Inoltre, venne introdotto il sistema Pre-Safe, gi\u00e0 inaugurato nel 2002 sulla pi\u00f9 grande e lussuosa \"W220\". Tale sistema, per mezzo di appositi sensori, avverte l'imminenza di un impatto ed allerta tutti i dispositivi di sicurezza passiva (airbag, cinture, ecc.) in modo che si preparino a fornire la massima protezione possibile agli occupanti. Fu installato inoltre un dispositivo di gestione \"intelligente\" del fascio luminoso dei fari, mentre lo sterzo a cremagliera, troppo poco diretto, venne integrato con il Direct Control Package, che ottimizzava la risposta dello sterzo stesso.\nPer quanto riguardava l'estetica, la W211 ricevette un nuovo paraurti anteriore ridisegnato, cos\u00ec come ridisegnate furono le plastiche dei gruppi ottici posteriori.\nPer quanto riguardava i motori, vi furono sostanziosi incrementi prestazionali a quasi tutte le motorizzazioni diesel, mentre sul fronte benzina, le migliorie riguardarono soprattutto i motori a 4 cilindri ed i motori V8. Il 2 litri sovralimentato pass\u00f2 da 163 a 184 CV (tranne la versione bi-fuel NGT, rimasta invariata), mentre la \"E500\" pension\u00f2 il 5 litri da 306 CV a favore di un nuovo 5.5 litri da 388 CV. La \"E55 AMG\" venne sostituita dalla E63 AMG, equipaggiata dal nuovo V8 da 6.2 litri, questa volta aspirato, ma in grado di erogare 514 CV di potenza massima.\nIn definitiva, la nuova gamma W211 si present\u00f2 come segue:\nI motori a benzina V6 e V8 continuarono ad essere proposti anche con trazione integrale 4-Matic, ma con il restyling anche i V6 a gasolio poterono usufruire della trazione sui due assi. In questo caso, tutti questi motori mantenevano il consueto cambio automatico a 5 rapporti, mentre le stesse motorizzazioni, ma a trazione posteriore, montavano un nuovo cambio automatico a 7 rapporti, il \"7G-Tronic\". Questo cambio venne infine adottato anche dalla \"E420 CDI\". Per quanto riguardava gli allestimenti, agli originari tre livelli se ne aggiunse un quarto, denominato \"Avantgarde Sport\", pi\u00f9 ricco del livello \"Avantgarde\" normale.\nNel 2007 non vi furono novit\u00e0 di rilievo, salvo l'ingresso in listino della E63 AMG V-Max, con limitatore di velocit\u00e0 spostato da 250 a 300\u00a0km/h. Nel 2008 vi fu invece l'introduzione della E300 CDI BlueTec, equipaggiata dallo stesso 3 litri turbodiesel common rail dei modelli \"E280 CDI\" ed \"E320 CDI\", ma con potenza di 211 CV ed una serie di accorgimenti volti all'abbattimento degli ossidi di azoto.\nLa S211.\nNel marzo del 2003 viene lanciata la station wagon su base W211, ossia la S211. Grande pressappoco come la precedente Classe E station wagon, la \"S211\" ne riprendeva la filosofia progettuale, ma con linee pi\u00f9 moderne. La parte pi\u00f9 caratterizzante era comunque, come sempre, quella posteriore, dove l'ultimo montante appariva massiccio e nello stesso tempo sinuoso, poich\u00e9 andava a raccordarsi armoniosamente con il tetto. Internamente, lo spazio regna sovrano, soprattutto nel vano bagagli, che in configurazione normale gi\u00e0 arrivava a 690 litri, ampliabili a 1.990 abbattendo lo schienale posteriore. La battuta del portellone del bagagliaio tagliava parzialmente il paraurti posteriore per poter ottenere una soglia di accesso bassa, cos\u00ec da rendere pi\u00f9 agevoli le operazioni di carico e scarico. A richiesta era possibile avere un piano di carico scorrevole per facilitare ulteriormente il carico di oggetti ingombranti e/o pesanti.\nTelaisticamente, la sola differenza tra la berlina e la SW era rappresentata dal regolatore di livello del retrotreno, un dispositivo di tipo pneumatico che adatta automaticamente l'altezza da terra della parte posteriore della vettura in funzione del carico.\nLe motorizzazioni d'esordio ricalcavano in gran parte quelle della berlina: mancavano solo il 2.2 litri da 122 CV, i motori V8 e la versione AMG, che sarebbero arrivate solo qualche mese dopo, con l'eccezione del V8 turbodisel da 4 litri, mai proposto sulla SW. Un'altra motorizzazione che non venne utilizzata nella \"S211\" fu il 1.8 bi-fuel sovralimentato.\nDi l\u00ec in avanti, la SW avrebbe subito le stesse evoluzioni della berlina, compreso il restyling, che ancora una volta non avrebbe portato il 4 litri turbodiesel in listino, n\u00e9 tanto meno il 1.8 bi-fuel, e neppure il 2.2 litri turbodiesel da 136 CV.\nFine produzione.\nNel marzo del 2009, la berlina venne sostituita dalla nuova W212, pi\u00f9 raffinata e moderna, mentre la versione SW rimase in listino ancora per qualche mese, fino al settembre dello stesso anno, quando anch'essa verr\u00e0 rimpiazzata dal nuovo modello, siglato \"S212\". In totale vennero prodotti circa 1.8 milioni di esemplari di W211/S211.\nRiepilogo caratteristiche.\nDi seguito vengono mostrate le caratteristiche delle varie versioni previste per le berline e le station wagon della serie W211/S211. I prezzi sono espressi in Euro e si riferiscono ai livelli di allestimento meno costoso ed al momento del debutto nel mercato italiano."}
{"id": "1307520", "revid": "367445", "url": "https://it.wikipedia.org/wiki?curid=1307520", "title": "Filtro attivo", "text": "Un filtro attivo \u00e8 un tipo di filtro analogico che \u00e8 contraddistinto dall'uso di uno o pi\u00f9 elementi attivi, come amplificatori o buffer. Tipicamente questi sono costituiti da una valvola termoionica, transistor o un amplificatore operazionale.\nDue sono i motivi principali per cui \u00e8 richiesto l'uso di filtri attivi. Il primo di questi \u00e8 che l'impiego di un amplificatore permette di modificare la risposta in frequenza del filtro, cio\u00e8 quanto velocemente riesce a passare dalla banda passante alla banda di interdizione. Per raggiungere lo stesso risultato con elementi passivi, \u00e8 necessario usare degli induttori, che hanno la propriet\u00e0 (in questo caso indesiderata) di captare i segnali elettromagnetici circostanti; inoltre sono spesso fisicamente ingombranti. Il secondo motivo \u00e8 che l'amplificatore pu\u00f2 essere usato come buffer tra il filtro e i componenti elettronici che pilota. Questo permette di limitare le interferenze di questi ultimi sul funzionamento del filtro.\nEsistono diverse tipologie di filtri attivi. Alcuni di essi, esistenti anche in configurazione passiva, sono i seguenti:\nAlcune note configurazioni di filtri attivi sono:"}
{"id": "1307522", "revid": "195924", "url": "https://it.wikipedia.org/wiki?curid=1307522", "title": "Simone Loria", "text": "Biografia.\nLoria \u00e8 nato e cresciuto nel quartiere torinese di Barriera di Milano, nel cui territorio ha aperto nel 2013 la \"Scuola Calcio Virtus Mercadante\" con l'obiettivo di far giocare e divertire i bambini del quartiere in un luogo accogliente e sicuro.\nCaratteristiche tecniche.\nDa calciatore \u00e8 stato un difensore centrale dotato di grande fisicit\u00e0, molto deciso nei suoi interventi e dotato di un senso del gol non comune per i giocatori del suo ruolo.\nCarriera.\nGiocatore.\nSi forma calcisticamente nelle giovanili del Vanchiglia per poi passare nelle file della ; ceduto dal club bianconero all'Olbia, Loria inizia una lunghissima gavetta nelle serie inferiori, che lo porta a vestire le maglie di Battipagliese, e Lecco.\nDopo due anni in Lombardia viene acquistato dal Cagliari. In Sardegna gioca per tre anni, e nella seconda annata realizza 7 reti.\nPassa quindi all'Atalanta, dove rimane per due anni mantenendo la media di 6 realizzazioni annuali.\nNell'estate del 2007 passa al per una cifra di 750.000 euro, e gioca in coppia con Daniele Portanova. Contribuisce alla stagione senese realizzando 5 reti al termine della quale viene acquistato dalla nell'ambito della trattativa che porta Artur Moraes in giallorosso e Ahmed Barusso (in prestito), Gianluca Curci (in compropriet\u00e0) e Daniele Galloppa (seconda met\u00e0 del cartellino) al Siena.\nRealizza la sua prima rete in maglia giallorossa il 21 marzo 2009 (Roma-Juventus 1-4) su un'azione partita da calcio d'angolo.\nIl 6 luglio 2009 viene ufficializzato il passaggio al , squadra di cui \u00e8 anche tifoso, con la formula del prestito. Segna il suo primo gol in granata nella gara contro il Mantova (finita 1-1), il 5 gennaio 2010.\nRitornato nei ranghi giallorossi (chiuso nel suo ruolo da Juan, Burdisso e Mexes), ritrova la panchina il 6 febbraio 2011 nella partita contro l', entra nel secondo tempo e segna il terzo ed ultimo gol dei giallorossi nella partita poi terminata 5-3 a favore dei neroazzurri.. Realizza il suo ultimo gol in maglia giallorossa nella partita Catania-Roma 2-1, segnando la rete del momentaneo vantaggio romanista.\nNel 2011 consegue il diploma da geometra. Il 24 agosto dello stesso anno viene acquistato dal Bologna a parametro zero con un contratto annuale. Il 30 ottobre segna la rete del definitivo 3-1 di testa su punizione contro la sua ex squadra, l'Atalanta. A fine stagione rimane svincolato.\nDopo alcuni mesi di inattivit\u00e0, nel febbraio 2013 si accasa al Cuneo, squadra di Lega Pro Prima Divisione.\nIl 5 luglio 2013 rescinde il contratto con il Cuneo rimanendo cos\u00ec svincolato. Il giorno seguente si ritira dal calcio giocato.\nAllenatore.\nIl 7 settembre 2017 supera con esito positivo l'esame da allenatore di seconda categoria UEFA A per poter allenare le giovanili, le prime squadre fino alla Serie C e per fare il vice in A e B.\nStatistiche.\nPresenze e reti nei club.\n\"Statistiche aggiornate al 13 maggio 2013.\""}
{"id": "1307527", "revid": "6923", "url": "https://it.wikipedia.org/wiki?curid=1307527", "title": "Mercedes W210", "text": ""}
{"id": "1307529", "revid": "6923", "url": "https://it.wikipedia.org/wiki?curid=1307529", "title": "Mercedes W211", "text": ""}
{"id": "1307535", "revid": "38666", "url": "https://it.wikipedia.org/wiki?curid=1307535", "title": "Elgamal", "text": ""}
{"id": "1307547", "revid": "729019", "url": "https://it.wikipedia.org/wiki?curid=1307547", "title": "Assedio di Belmonte", "text": "L'assedio di Belmonte Calabro del 1806-1807 rientr\u00f2 nell'estremo tentativo di resistenza contro-rivoluzionaria ai francesi messo in atto dai castelli del Tirreno cosentino, come Cirella, San Lucido, Fiumefreddo ed Amantea.\nLa conquista francese e la reazione anglo-borbonica.\nDopo la vittoria contro russi ed austriaci nella battaglia di Austerlitz (2 dicembre 1805), Napoleone Bonaparte si rivolse contro gli altri suoi nemici della Terza coalizione, i Borbone di Napoli spalleggiati dagli inglesi nel Mediterraneo.\nIl 15 febbraio 1806 le truppe francesi entrarono a Napoli, scacciandone il re Ferdinando IV, che ripar\u00f2 a Palermo. Napoleone nomin\u00f2 re di Napoli il fratello Giuseppe Bonaparte, che avvi\u00f2 alcune importanti riforme, come l'eversione della feudalit\u00e0, la sottomissione delle autonomie locali e l'emanazione di leggi moderne.\nNel mese di marzo, 30.000 soldati francesi guidati dai generali Guillaume Philibert Duhesme e Jean Reynier, scesero in Calabria per assicurare il controllo di quella terra difficile: gi\u00e0 sei anni prima, durante l'effimera esperienza della Repubblica Napoletana del 1799, si erano verificati eccidi e disordini in tutta la regione. La vicina cittadina di Amantea fu occupata il 12 marzo, e presidiata da un distaccamento di volteggiatori polacchi.\nL'occupazione francese dur\u00f2 fino alla sconfitta subita nella battaglia di Maida (4 luglio 1806), combattuta nella vicina piana di Sant'Eufemia: le truppe napoleoniche si ritirarono dai centri sulla costa verso Cosenza, ed una flotta anglo-borbonica comandata dall'ammiraglio britannico William Sidney Smith effettu\u00f2 lo sbarco di soldati inglesi e capimassa borboniani che presero il controllo del territorio: in particolare, ad Amantea sbarcarono Necco da Scalea e Michele Pezza da Itri, meglio noto come \"Fra' Diavolo\".\nAnche a Belmonte in contemporanea scoppi\u00f2 la rivolta borboniana. Il comando della piazza borbonica fu preso da Vincenzo Presta, mentre il coordinamento dei paesi in rivolta era affidato al Preside della Provincia Giovanni Battista De Micheli, che si trovava a Longobardi. Si verificarono a Belmonte e negli altri paesi i primi efferati delitti contro i filo-francesi o presunti tali, spesso motivati da rancori personali: qualcuno riusc\u00ec a salvarsi riparando nelle navi inglesi, che rimasero qualche giorno al largo di Amantea.\nLe incursioni francesi ed il primo assedio.\nI borboniani si accamparono in localit\u00e0 Potame, a dominio della strada che da Amantea portava a Cosenza via Lago e del passo di Vadi, che collega questa strada a Belmonte. Tre colonne francesi guidate dai generali Reynier, Julien Auguste Joseph Mermet e Jean Antoine Verdier marciarono su questa posizione il 24 agosto 1806, e si scontrarono con i borboniani alle pendici di Monte Cocuzzo; i borboniani resisterono, ma dovettero ripiegare ugualmente ad Amantea, che fu raggiunta il 28 agosto. Tuttavia i francesi si ritirarono a Cosenza.\nUn'altra incursione francese su Amantea si verific\u00f2 il 27 settembre, senza conseguenze. Un terzo attacco pi\u00f9 consistente contro la cittadina costiera fu condotto dal generale Verdier tra il 5 ed il 9 dicembre.\nI francesi tornarono in forze alla fine di dicembre. Il 26 dicembre 1806 sulle pendici di Monte Cocuzzo si scontrarono borboniani belmontesi ed un reggimento francese. Il grosso dell'armata francese arriv\u00f2 il giorno 29, comandata dal generale Luigi Peyri, e si accamp\u00f2 in localit\u00e0 Pianette, ad un miglio dall'abitato di Belmonte. Lo stesso giorno il generale Verdier inizi\u00f2 in forze l'assedio di Amantea.\nIl 30 dicembre i francesi occuparono il convento dei Cappuccini, quello del Carmine e la parte bassa dell'abitato (attuale piazza Eugenio Del Giudice)."}
{"id": "1307557", "revid": "2047062", "url": "https://it.wikipedia.org/wiki?curid=1307557", "title": "Festival di Napoli 1954", "text": "Il secondo festival della canzone napoletana si tenne a Napoli dal 20 al 22 maggio 1954.\nOrchestra.\nDiretta dai maestri: Luigi Vinci e Cinico Angelini.\nOrganizzazione.\nDella RAI"}
{"id": "1307558", "revid": "8596", "url": "https://it.wikipedia.org/wiki?curid=1307558", "title": "Katina Ranieri", "text": ""}
{"id": "1307560", "revid": "123972344", "url": "https://it.wikipedia.org/wiki?curid=1307560", "title": "UTC+3", "text": "UTC+3 \u00e8 il fuso orario in anticipo di 3 ore sull'UTC.\nUtilizzano questo fuso orario, che per natura rappresenta l'ora del Caucaso, due categorie di Stati: quelli che lo usano tutto l'anno, e quelli che ne fanno uso solo in estate come ora legale.\nGeografia.\nIn teoria UTC+3 concerne una zona del globo compresa tra 37,5\u00b0 E e 52,5\u00b0 E in cui il tempo corrisponde all'ora solare media del 45\u00ba meridiano est, riferimento integrato nel sistema UTC nel 1972. Per ragioni pratiche, i paesi in questo fuso orario coprono un'area molto pi\u00f9 estesa.\nOra di Mosca.\nL'ora di Mosca, utilizzata per tutto l'anno, \u00e8 stata introdotta a seguito della riforma del calcolo del tempo adottata dalla Federazione Russa nel 2014, . A differenza di quello europeo, l'attuale sistema orario russo non contempla il cambio dell'ora. A questo meccanismo \u00e8 legata anche la Bielorussia, sebbene questo stato sia attraversato dal 30\u00ba meridiano, e quindi per esso si tratti nei fatti di un caso di ora legale permanente.\nTale fuso orario \u00e8 utilizzato \"de facto\" anche dai seguenti Stati a riconoscimento limitato:\nAsia e Medio Oriente.\nIn Africa orientale e nel Medio Oriente il fuso \u00e8 chiamato, a seconda della zona, East Africa Time (EAT), Turkish Time (TRT) o Arabia Standard Time (AST) e viene utilizzato per tutto l'anno.\n\u00c8 utilizzato nei seguenti stati ed altri territori:\nEast Africa Time.\nTra i suddetti paesi, il Sudan del Sud, la Turchia e l'Uganda non dovrebbero appartenere, per la loro posizione geografica, a questo fuso orario, e si pu\u00f2 quindi affermare che adottino l'ora legale per tutto l'anno."}
{"id": "1307562", "revid": "819238", "url": "https://it.wikipedia.org/wiki?curid=1307562", "title": "Automotore FS 210", "text": "Gli automotori dei gruppi 210 e 211, pi\u00f9 comunemente conosciuti con il soprannome di \"sogliola\" e \"sogliolone\", sono una famiglia di automotori di costruzione ABL.\nVennero costruiti sulla base del progetto, su licenza della fabbrica tedesca Breuer, che aveva dato luogo alla precedente serie di \"sogliole\" 207-208 a partire dal 1945, per quanto riguarda il gruppo 210 e tra il 1949 e il 1952 per quanto concerne la serie pi\u00f9 \"grande\" e ultima del gruppo 211.\nIl nomignolo di \"sogliola\" venne loro conservato, come nelle precedenti serie, a causa della loro forma tipica: la cabina di manovra, unica e centrale che, stretta e verticale, era atta a occupare pochissimo spazio, come del resto tutto il rotabile.\nCome per le precedenti serie 207-208 i rotabili erano destinati alle manovre nei piccoli scali ferroviari, nei depositi, nei raccordi civili e militari.\nProdotti in numero di 24 unit\u00e0 della serie 210 e 55 unit\u00e0 della serie 211 hanno prestato servizio nelle Ferrovie dello Stato fino alla fine degli anni ottanta.\nLa motorizzazione a benzina o a nafta fu ancora della Fiat con vari tipi di propulsore Fiat 366 rispettivamente da 77 kW e da 83 kW. La trasmissione del moto era a catena di trasmissione e corona dentata con cambio a quattro velocit\u00e0. Il carrello era a ruote piccole da 500 mm per il tipo 210, che vennero maggiorate a 600 mm, nella serie 211, sempre a due assi motori. Il tutto permetteva una velocit\u00e0 massima molto modesta di 40 km/h ma ci\u00f2 era del tutto sufficiente allo scopo per cui il mezzo era stato costruito.\nGli automotori 210 e 211 hanno dimensioni e peso maggiori delle serie precedenti e nel caso dell'ultima serie questo ha sortito l'aggiornamento del soprannome da \"sogliola\" a \"sogliolone\"."}
{"id": "1307572", "revid": "74415", "url": "https://it.wikipedia.org/wiki?curid=1307572", "title": "Automotore FS 211", "text": ""}
{"id": "1307582", "revid": "158310", "url": "https://it.wikipedia.org/wiki?curid=1307582", "title": "1,1,1-Tricloroetano", "text": ""}
{"id": "1307586", "revid": "767487", "url": "https://it.wikipedia.org/wiki?curid=1307586", "title": "Mariano Mart\u00edn", "text": "Carriera.\nClub.\nCominci\u00f2 la sua carriera nel Pe\u00f1a Font di Barcellona. Dal 1936 al 1939 gioc\u00f2 nel Sant Andreu, squadra catalana, prima di trasferirsi al Barcellona.\nRaggiunse la notoriet\u00e0 giocando come centravanti nel Barcellona, squadra in cui milit\u00f2 tra il 1939 e il 1948. \u00c8 ritenuto uno dei migliori attaccanti che il team \"blaugrana\" abbia mai avuto: comprendendo tutte le partite che ha disputato con il Barcellona, ha collezionato 167 presenze e segnato 188 gol, con una media di 1,12 gol a gara, di cui 123 in competizioni ufficiali e 99 in campionato. I 123 gol ufficiali lo collocano all'undicesimo posto nella classifica dei cannonieri di sempre del Barcellona.\nVinse il Trofeo Pichichi come miglior marcatore della Primera Divisi\u00f3n nella stagione 1942-1943, segnando 32 reti. Durante l'esperienza al Barcellona contribu\u00ec con diversi gol decisivi alla conquista della Copa del General\u00edsimo 1942-43 e del campionato spagnolo 1944-1945.\nIl 14 febbraio 1944, al culmine della carriera, Mart\u00edn sub\u00ec una gravissima lesione al legamento del ginocchio: il brutto infortunio avvenne durante un'amichevole tra le rappresentative di Catalogna (per la quale stava giocando) e Valencia. Da quell'infortunio non riusc\u00ec pi\u00f9 a riprendersi completamente e, vista anche l'ascesa dell'altro centravanti C\u00e9sar, gioc\u00f2 sempre di meno, fino a lasciare la squadra nel 1948.\nTerminata l'esperienza al Barcellona, pass\u00f2 al Gimn\u00e0stic de Tarragona, militandovi dal 1948 al 1950, per poi ritornare al Sant Andreu, con cui chiuse la carriera nel 1951.\nNazionale.\nNel 1942, a 22 anni, Mart\u00edn debutt\u00f2 nella Nazionale spagnola. Con le Furie Rosse gioc\u00f2 in tutto soltanto tre partite ufficiali, esordendo il 12 aprile 1942 in un match contro la Germania (chiusosi 1-1). Una settimana dopo, il 19 aprile, gioc\u00f2 da titolare contro l'Italia. La sua ultima gara in nazionale fu il 23 giugno 1946 contro l'Irlanda (che vinse 0-1): in quelle tre partite Mart\u00edn non riusc\u00ec a segnare alcun gol.\nCome detto, ha giocato anche per la Nazionale catalana: ancora oggi \u00e8, insieme a Bojan Krki\u0107, il giocatore che ha segnato di pi\u00f9 con la maglia della \"Selecci\u00f3\", avendo messo a segno sei reti."}
{"id": "1307603", "revid": "438678", "url": "https://it.wikipedia.org/wiki?curid=1307603", "title": "Compatrono", "text": ""}
{"id": "1307604", "revid": "158310", "url": "https://it.wikipedia.org/wiki?curid=1307604", "title": "1,2-Dicloroetano", "text": ""}
{"id": "1307605", "revid": "395393", "url": "https://it.wikipedia.org/wiki?curid=1307605", "title": "Corso Salani", "text": "Biografia.\nDiplomatosi presso l'Istituto di Scienze Cinematografiche di Firenze nel 1984, esordisce nello stesso anno con il cortometraggio \"Zelda\", ambientato sull'isola di Capraia. Trasferitosi a Roma, \u00e8 assistente alla regia di Carlo Mazzacurati sul set di \"Notte italiana\" (1987), e nel 1989 realizza il proprio primo lungometraggio, \"Voci d'Europa\", premiato al RiminiCinema. Intraprende anche la carriera di attore, pur tenuta sempre secondaria rispetto a quella privilegiata di regista; molta popolarit\u00e0, tuttavia, gli dar\u00e0 il ruolo del giornalista Rocco Ferrante nel \"Muro di gomma\" (1991) di Marco Risi, dedicato alla strage di Ustica.\nDel 1989 \u00e8 anche il documentario dedicato alla rivoluzione romena, intitolato \"Eugen si Ramona\". Firma quindi i lungometraggi \"Gli ultimi giorni\" (1991), in cui \u00e8 anche attore, e \"Gli occhi stanchi\" (1995). Nei film, sceneggiati insieme a Monica Rametta, Salani interpreta sempre, nello stile morettiano, il protagonista maschile in una sorta di \"alter ego\" , di nome Alberto, che rappresenta anche il suo punto di vista sulla storia; in una scena de \"Gli occhi stanchi\", tuttavia, uno degli attori si rivolge a lui come \u00abCorso\u00bb invece che \u00abAlberto\u00bb, scena poi volutamente non tagliata e lasciata in produzione. Nel 1998 \u00e8 autore del documentario \"Cono Sur\", girato fra la Terra del fuoco e Buenos Aires, e premiato al San Benedetto Doc Filmfest del 1999. Particolarmente rilevante nell'opera di Salani \u00e8 l'incontro in questo periodo con l'attrice Paloma Calle, che diventer\u00e0 vera e propria musa per il regista e protagonista di ben quattro dei suoi lungometraggi.\nFra il 1995 e il 1999 \u00e8 anche docente all'Universidad del Cine di Buenos Aires e all'Accademia di Lingua e Letteratura Italiana di Varsavia.\nTra il 2006 e il 2007 cura l'esalogia di film dal titolo \"Confini d'Europa\", serie di sei lungometraggi dedicati ad zone poco conosciute sotto il profilo turistico, ma delle quali cerca di mostrare il fascino e la poetica, indagando al contempo l'umanit\u00e0 delle persone incontrate, usando anche, di volta in volta, l'occhio e il punto di vista di un'attrice, che funge da Virgilio femminile nell'opera. Il terzo lungometraggio, \"Imatra\", viene pubblicato anche in versione estesa con un prologo dal titolo \"Frammenti di un amore\", e vince il Premio speciale della giuria Cin\u00e9 Cin\u00e9ma al Festival di Locarno del 2007 e la nomination al Pardo d'oro.\nSalani muore improvvisamente a 48 anni a causa di un infarto cardiaco, la sera del 16 giugno 2010, mentre passeggiava con la moglie sul lungomare del quartiere romano di Ostia. In occasione della sua morte, il quotidiano La Stampa ne ha riassunto cos\u00ec lo stile: \u00abla cifra stilistica del suo cinema \u00e8 la commistione fra documentario e finzione, osservazione della realt\u00e0 e rielaborazione poetica, reportage d'autore e cinema narrativo: temi centrali sono il viaggio come mezzo programmatico di spaesamento e l'incomunicabilit\u00e0, resa attraverso lo straniamento linguistico fra i personaggi di nazionalit\u00e0 diverse\u00bb.\nNel 2011 il festival Alabarda d'oro gli conferisce un premio alla memoria. Nel 2014 \u00e8 pubblicato postumo il romanzo/diario scritto da Salani durante la lunga lavorazione del suo ultimo film, \"Mirna,\" edito da Goware. Nel 2021 la Rai gli dedica una doppia retrospettiva notturna, trasmettendo su Raitre l'esalogia di \"Confini d'Europa\" e il cortometraggio \"Danilo\", girato proprio per la serie Rai \"Passione mia\" alla fine degli anni '80.\nL'associazione Corso Salani.\nA novembre 2010 si \u00e8 costituita l'associazione Corso Salani, con il compito di restaurare, conservare e divulgare l'opera del regista toscano. A gennaio 2011 l'associazione, presieduta dalla moglie Margherita Salani, ha istituito in collaborazione con il Trieste Film Festival il Premio Corso Salani, dedicato al miglior progetto indipendente."}
{"id": "1307606", "revid": "1629429", "url": "https://it.wikipedia.org/wiki?curid=1307606", "title": "Cayetano R\u00e9", "text": "Carriera.\nGiocatore.\nClub.\nTrascorre gran parte della carriera professionistica in Spagna, dal 1959 al 1971, giocando per undici stagioni con squadre della Primera Divisi\u00f3n: Elche, Barcellona ed Espanyol. Si distingue soprattutto nel Barcellona, club in cui visse le sue annate migliori come goleador. Nella stagione 1964-1965 vinse il titolo di Pichichi realizzando 26 gol.\nNazionale.\nIn Nazionale ha collezionato 25 presenze, partecipando ai Mondiali del 1958 in Svezia, realizzando una rete nella vittoria contro la Scozia.\nAllenatore.\nCome allenatore fu commissario tecnico del anche in occasione dei Mondiali del 1986 e guid\u00f2, tra gli altri club, Olimpia Asunci\u00f3n e Deportivo Temuco."}
{"id": "1307608", "revid": "15756", "url": "https://it.wikipedia.org/wiki?curid=1307608", "title": "Palio di Santa Reparata", "text": "Il palio di Santa Reparata \u00e8 l'evento culturale caratteristico dell'antica citt\u00e0 di Terra del Sole (FC). Si tratta di una sfida tra i due borghi (le contrade) di Terra del Sole che si sfidano in una gara di tiro con la balestra antica. Oltre 2000 spettatori fanno da corollario a questa rievocazione alla quale partecipano circa 200 figuranti. La manifestazione \u00e8 organizzata dall'Ente Palio di Terra del Sole, con la collaborazione delle contrade.\nStoria.\nIl palio di Santa Reparata si svolge, in epoca moderna, dall'anno 1963. In quella prima edizione, diciamo sperimentale, vennero contrapposte la citt\u00e0 di Terra del Sole e quella di Castrocaro Terme distanti meno di 1\u00a0km. Dal 1971 la sfida si \u00e8 spostata internamente al paese di Terra del Sole, tra le 2 contrade in cui \u00e8 diviso, quella di Borgo Romano e quella di Borgo Fiorentino.\nLa sfida che assegna il gonfalone dipinto da un artista locale, consiste nel tiro con la balestra, preceduto da una sfilata di circa 500 figuranti (in costumi rinascimentali preparati negli anni dalle sarte dei due rioni), da esibizioni di sbandieratori e musici, compagnie d'armi che si cimentano in suggestive ricostruzioni di manovre militari. Fa da anteprima anche una gara di tiro alla fune tra le due contrade.\nNella serata precedente ha poi sempre assunto maggior seguito ed importanza la \"cena propiziatoria\" che ognuno dei due borghi organizza all'imbrunire: la strada principale della contrada viene allestita con tavoli all'aperto ed i volontari delle borgate servono tutti gli intervenuti, tra fiumi di vino, canti e fuochi d'artificio\nLa contrada di Borgo Romano.\nLa contrada di Borgo Romano prende il nome dalla porta verso la quale si affaccia, quella Romana appunto, che in epoca rinascimentale dava accesso alle vie di comunicazione verso lo Stato Pontificio. Il Borgo Romano contraddistinto dal simbolo araldico del leone rosso rampante in campo partito d'oro e d'azzurro, fu costituito nel 1971, allo scopo di preparare la disputa del \"palio di Santa Reparata\" fra le contrade di Borgo Romano e Borgo Fiorentino.\nIl palio ha inizio con l'ingresso nella piazza d'Armi dei cortei storici delle due contrade e del corteo del commissario granducale in costumi del cinquecento fiorentino e viene assegnato con una gara di tiro alla balestra a squadre. I confini della borgata si estendono dai palazzi che si affacciano sulla piazza d'Armi, sino al termine del comune di Castrocaro terme e Terra del Sole in direzione di Forl\u00ec, al loro interno si trova il castello di Monte Poggiolo, la cui insegna \u00e8 rappresentata nel corteo storico.\nIl Borgo Romano si preoccupa di formare la squadra di balestrieri che disputer\u00e0 il Palio, costruire le balestre, decorare il Borgo, realizzare la cena propiziatoria, confezionare e conservare i vari costumi. Il corteo storico del Borgo Romano, costituito da circo 80 costumi realizzati su modelli della fine del XVI secolo, \u00e8 formato dalle seguenti figure che sfilano in quest'ordine; Trombetti con Chiarine ornate d\u00ec drappelle della contrada; l'Araldo che porta la Grida di disfida; il Governatore Generale dell'Arme, capo supremo d\u00ec tutte le milizie della Citt\u00e0 Fortezza, con la scorta di quattro Fanti di Palazzo armati di pugnali e ronconi; il Corpo di Guardia di Porta Romana preceduto da! Sergente e da! Bandieraio, esso costituiva i! presidio armato addetto alla difesa della porta medesima; il Tamburino e l'Alfiere delle Fanterie erano due gradi delle compagnie di fanteria; il Provveditore delle Terre di Romagna si occupava di provvedere alla necessit\u00e0 delle fortezze di tutto il contado; il Medico Speziale immatricolato nella suddetta Arte, che figura presente a Terra del Sole sin dal 1603; il Maestro di Dogana che controllava le persone e le mercanzie in transito all'interno delle mura e ne riscuoteva il relativo dazio; Il Magistrato dell'Archivio Generale si occupava della manutenzione e della vigilanza dell'Archivio delle Scritture Pubbliche; Nobili, che indossano abiti, fedeli riproduzioni di quelli di Cosimo I De' Medici e della sua seconda moglie Camilla Martelli; il Rappresentante dell'Accademia dei Risorti, con Madonna, membro dell'omonima associazione culturale nata nel 1614 e voluta dalle antiche e nobili famiglie; i Balestrieri del Borgo Romano preceduti dal Sergente e dal Bandieraio, essi sono i protagonisti del Palio di Santa Reparata; chiudono il corteo i Messeri e le Madonne delle nobili casate che indossano splendidi costumi rinascimentali realizzati con stoffe pregiate come broccati, operati, damaschi, rasi e velluti.\nLa contrada di Borgo Fiorentino.\nNata nel 1970 la Contrada di Borgo Fiorentino prende il nome dalla Porta verso la quale si affaccia, che in epoca rinascimentale conduceva verso il Granducato di Toscana.\nLa Borgata, che si estende dal Castello del Capitano delle Artiglierie alla Piazza d\u2019Armi, ha come stendardo il Giglio Fiorentino nei colori rosso e bianco.\nLa Contrada si propone di valorizzare la storia e le bellezze architettoniche di Terra del Sole attraverso la rievocazione del Palio di Santa Reparata.\nDopo la settima edizione del Palio di Santa Reparata disputata tra Terra del Sole e Castrocaro Terme i primi contradaioli crearono la borgata, iniziando a lavorare all'edizione del Palio del 1971, sviluppando i primi costumi d'epoca e cominciando gli allenamenti dei neonati balestrieri gi\u00e0 esaltati all'idea di dar vita ad una disputa amichevole nella quale avrebbero sfidato l'altra parte di Terra del Sole, ovvero il Borgo Romano.\nOggi il Corteo \u00e8 molto ricco e numeroso, vanta un centinaio di figuranti tra cui Balestrieri, armigeri, notabili, dame, cavalieri, paggi e popolane che sfilano lungo la borgata per raggiungere la Piazza dove ogni anno viene conteso il vessillo. Apre la sfilata il Gonfalone di contrada, al suo fianco l'Ambasciatore o Araldo, seguono il Capitano del Castello delle Artiglierie, il Gonfaloniere dei Soldati, a fianco il Commissario di borgata. In doppia fila su un lato i Maestri d'Arme con in spalla la balestra e a seguire i soldati della Milizia e delle Artiglierie. Vengono poi il Notaio e il Giudice, seguiti dalle famiglie nobili e dalla loro popolazione.\nAbiti, bandiere e stendardi ripropongono fedelmente modelli fiorentini del tardo Cinquecento e sono stati realizzati negli anni dalle abili e pazienti mani delle sarte del Borgo.\nCoinvolgente e caratteristica \u00e8 anche la Cena Propiziatoria che i membri dell'Associazione organizzano la sera antecedente la disfida; tavolate imbandite lungo il Borgo, canti, balli e riti scaramantici coinvolgono i sostenitori e i visitatori giunti per l'occasione.\nL'albo d'oro.\nQuesto l'albo d'oro aggiornato dei Palii disputati tra i due Borghi (oltre al Borgo vincitore \u00e8 indicato il nome del concorrente che ha vinto il titolo di miglior Balestriere con contrada d'appartenenza), ad oggi sono 30 per il borgo fiorentino e 19 per il Borgo Romano\n1971 - BORGO FIORENTINO (Bartolini Celso - BF)\n1972 - BORGO ROMANO (Gurioli Lucio - BR)\n1973 - BORGO FIORENTINO (Gurioli Lucio - BR)\n1974 - BORGO ROMANO (Gramellini Arnaldo - BR)\n1975 - BORGO ROMANO (Gori Marcello - BR)\n1976 - BORGO FIORENTINO (Paolini Mario - BF)\n1977 - BORGO ROMANO (Sartoni Adriano - BF)\n1978 - BORGO FIORENTINO (Battistini Roberto - BF)\n1979 - BORGO ROMANO (Bandini Andrea - BR)\n1980 - BORGO FIORENTINO (Battistini Roberto - BF)\n1981 - BORGO FIORENTINO (Ciani Verino - BR)\n1982 - BORGO ROMANO (Viroli Imerio - BR)\n1983 - BORGO FIORENTINO (Benericetti Andrea - BF)\n1984 - BORGO FIORENTINO (Battistini Roberto - BF)\n1985 - BORGO ROMANO (Battistini Roberto - BF)\n1986 - BORGO FIORENTINO (Gurioli Lucio - BR)\n1987 - BORGO ROMANO (Ravaioli Anna - BF)\n1988 - BORGO FIORENTINO (Assirelli Alberto - BF)\n1989 - BORGO FIORENTINO (Liverani Agnese - BF)\n1990 - BORGO FIORENTINO (Bandini Andrea - BR)\n1991 - BORGO ROMANO (Assirelli Alberto - BF)\n1992 - BORGO FIORENTINO (Battistini Roberto - BF)\n1993 - BORGO FIORENTINO (Mazzoli Maurizio - BF)\n1994 - BORGO FIORENTINO (Agnoletti Luigi - BR)\n1995 - BORGO FIORENTINO (Fabbri Carlo - BF)\n1996 - BORGO FIORENTINO (Assirelli Fausto - BF)\n1997 - BORGO FIORENTINO (Fragorzi Paolo - BR)\n1998 - BORGO FIORENTINO (Fragorzi Paolo - BR)\n1999 - BORGO ROMANO (Gramellini Claudio - BR)\n2000 - BORGO FIORENTINO (Cappelli Enrico - BR)\n2001 - BORGO ROMANO (Assirelli Luca - BF)\n2002 - BORGO ROMANO (Cappelli Enrico - BR)\n2003 - BORGO ROMANO (Assirelli Luca - BF)\n2004 - BORGO ROMANO (Gramellini Claudio - BR)\n2005 - BORGO FIORENTINO (Olivucci Monica - BR)\n2006 - BORGO FIORENTINO (Assirelli Luca - BF)\n2007 - BORGO FIORENTINO (Fragorzi Paolo - BR)\n2008 - BORGO FIORENTINO (Assirelli Luca - BF)\n2009 - BORGO ROMANO (Fragorzi Paolo - BR)\n2010 - BORGO FIORENTINO (Gramellini Claudio - BR)\n2011 - BORGO ROMANO (Pieraccini Nicola - BR)\n2012 - BORGO ROMANO (Ragazzini Massimo - BR)\n2013 - BORGO FIORENTINO (Assirelli Luca - BF)\n2014 - BORGO FIORENTINO (Ferraresi Massimo - BF)\n2015 - BORGO FIORENTINO (Olivucci Monica - BR)\n2016 - BORGO ROMANO (Fragorzi Paolo - BR)\n2017 - BORGO FIORENTINO (Assirelli Luca - BF)\n2018 - NON DISPUTATO - Causa maltempo\n2019 - BORGO FIORENTINO (Assirelli Fausto - BF)\n2020- NON DISPUTATO - Causa Covid 19\n2021- BORGO ROMANO (Babini Lorenzo - BR)"}
{"id": "1307609", "revid": "158310", "url": "https://it.wikipedia.org/wiki?curid=1307609", "title": "Clorodifluorometano", "text": ""}
{"id": "1307610", "revid": "599013", "url": "https://it.wikipedia.org/wiki?curid=1307610", "title": "Jos\u00e9 Manuel Pesudo", "text": "Carriera.\nSi afferm\u00f2 inizialmente nel Valencia, con cui gioc\u00f2 per sette stagioni in due diversi periodi di tre e quattro anni ciascuno. In questi anni vinse una Liga e una Copa del General\u00edsimo. Ingaggiato dal Barcellona, vi gioc\u00f2 per cinque annate dal 1961 al 1966, conquistando due Coppe del General\u00edsimo e una Coppa delle Fiere. Nella stagione 1965-1966 fu insignito del Trofeo Zamora in qualit\u00e0 di portiere meno battuto della Liga (15 gol subiti in 30 giornate). Si ritir\u00f2 nel 1973, a 37 anni, dopo aver difeso per due stagioni la porta del Betis Siviglia.\n\u00c8 morto a 67 anni a causa di un infarto."}
{"id": "1307611", "revid": "767487", "url": "https://it.wikipedia.org/wiki?curid=1307611", "title": "Vispa", "text": "La Vispa (in francese \"Vi\u00e8ge\") \u00e8 un fiume del Canton Vallese in Svizzera.\nPercorso.\nNasce dalla confluenza della Matter Vispa, che scorre nella valle Mattertal, e della Saaser Vispa, che scorre nella Valle di Saas, nei pressi di Stalden. I suoi principali affluenti sono la Rohrbach, la Breiterbach, la Riedbach e la B\u00e4chji.\nCorre per la lunghezza di circa 9\u00a0km nella Valle della Vispa e si getta nel Rodano nei pressi di Visp.\nUna parte delle acque del fiume sono captate per l'impianto della Grande Dixence"}
{"id": "1307612", "revid": "1543377", "url": "https://it.wikipedia.org/wiki?curid=1307612", "title": "Houquan", "text": "L'Houquan (\u7334\u62f3, pugilato della scimmia) \u00e8 uno stile di arti marziali cinesi che appartiene alla categoria Xiangxingquan, in quanto imita le movenze della scimmia.\nSubstrato Culturale.\nUn membro importante della corte imperiale all'epoca della dinastia Han, esegu\u00ec una danza della scimmia (\u7315\u7334\u821e, Mihouwu o danza del macaco) sotto l'influenza dell'alcool durante una grande festa.\nIn una tomba risalente allo stesso periodo, ritrovata ad est di Changsha (\u957f\u6c99) in Hunan, \u00e8 stato ritrovato un dipinto in seta (\u5e1b\u753b, Bohua), chiamato Daoyintu (\u5bfc\u5f15\u56fe) in cui sono rappresentati fedelmente i movimenti della scimmia.\nLa scimmia (hou) \u00e8 anche uno degli animali del Wuqinxi.\nIl re delle scimmie \u00e8 un ruolo classico dell'opera cinese.\nLo Stile.\nIl Jixiao Xinshu (\u7eaa\u6548\u65b0\u4e66) di Qi Jiguang (\u621a\u7ee7\u5149) \u00e8 il primo testo a menzionare esplicitamente l'Houquan. \nWang Shixing (\u738b\u4e16\u6027) nel suo Songshan youji (\u5d69\u5c71\u6e38\u8bb0, appunti di viaggio al Songshan) racconta di aver visto un monaco del tempio Shaolin che si muoveva come una scimmia.\nUn altro letterato, Zheng Ruozeng (\u90d1\u82e5\u66fe) nel 1564 scrive il Jiangnan jinglue (\u6c5f\u5357\u7ecf\u7565) in cui riferisce di un Houquan sanshiliu lu (\u7334\u62f3\u4e09\u5341\u516d\u8def, 36 strade del pugilato della scimmia).\nIn seguito se ne trovano tracce durante l'epoca della dinastia Qing, in particolare nello Shaanxi (\u9655\u897f).\nIn questo secolo \u00e8 divenuto famoso il maestro Xiao Yingpeng (\u8096\u5e94\u9e4f), che ha imparato la variante Emei dell'Houquan (\u5ce8\u5d4b\u7334\u62f3) da Hu Jianqiu (\u80e1\u5065\u79cb), un vecchio maestro di Chongqing (\u91cd\u5e86).\nIl Dimostrativo Per Le Gare.\nIl maestro Xiao Yingpeng (\u8096\u5e94\u9e4f), soprannominato il re scimmia, ha creato una sintesi di questo stile per le gare del Wushu moderno o sportivo. Il nome del Taolu \u00e8 sempre Houquan e si divide in 8 duan (parti) per un totale di 49 movimenti principali, se non si contano le ripetizioni ed i passaggi.\nHouquan Ershisi Lu.\nNel libro \"Jintai Quanpu \u91d1\u53f0\u62f3\u8c31\" (Spartito del Pugilato di Jintai) viene descritta una sequenza chiamata \"Houquan Ershisi Lu \u7334\u62f3\u4e8c\u5341\u56db\u8def\" (Pugilato della Scimmia in 24 sequenze).\nShiliu Lu Houquan Shashou.\nShao Faming descrive una forma detta \"Shiliu Lu Houquan Shashou \u5341\u516d\u8def\u7334\u62f3\u6740\u624b\" .\nRiferimenti nell'intrattenimento.\nEileen, un personaggio di \"Virtua Fighter 5\", pratica l'Houquan."}
{"id": "1307613", "revid": "186864", "url": "https://it.wikipedia.org/wiki?curid=1307613", "title": "Alessandro di Mariano Filipepi", "text": ""}
{"id": "1307616", "revid": "1005847", "url": "https://it.wikipedia.org/wiki?curid=1307616", "title": "UTC+4", "text": "UTC+4 \u00e8 un fuso orario, in anticipo di 4 ore sull'UTC.\nUn tempo era chiamato Ora degli Urali dal nome dell'importante catena montuosa per il quale questo fuso rappresenterebbe l'ora naturale.\nZone.\n\u00c8 utilizzato nei seguenti territori:\nTra questi paesi le tre repubbliche caucasiche della Georgia, dell'Armenia e dell'Azerbaigian, essendo attraversate dal 45\u00ba meridiano, adottano questo fuso orario come una forma di ora legale permanente.\nGeografia.\nIn teoria UTC+4 concerne una zona del globo compresa tra 52,5\u00b0 e 67,5\u00b0 E e l'ora inizialmente utilizzata corrispondeva all'ora solare media del 60\u00ba meridiano est, riferimento integrato nel UTC nel 1972. Per ragioni pratiche, i paesi in questo fuso orario coprono un'area molto pi\u00f9 estesa.\nStoria.\nLa Georgia \u00e8 passata da UTC+4 a UTC+3 il 27 giugno 2004 ed \u00e8 ritornata a UTC+4 il 27 marzo 2005."}
{"id": "1307620", "revid": "122929275", "url": "https://it.wikipedia.org/wiki?curid=1307620", "title": "Piastrella", "text": "La piastrella (denominata anche \"mattonella\" o \"pianella\") \u00e8 un elemento architettonico usato per rivestire le superfici di pavimento e muri come rifinitura e anche con fini artistici. La figura professionale che si occupa della sua installazione \u00e8 detta piastrellista.\nLa piastrella rientra all'interno della categoria dei prodotti semilavorati edili.\nNel passato venivano usate le cementine al posto delle piastrelle.\nCaratteristiche.\nCaratterizzata da spessore ridotto (oggi lo spessore minimo va da 3 a 20 mm), pu\u00f2 presentare forme geometriche molteplici (quadrati, rettangoli, esagoni, ecc.), formati variabili (15x15 cm, 15x20 cm, 20x20 cm, ecc.) e pu\u00f2 essere realizzata con materiali diversi (laterizio, graniglia, marmo, ceramica, cemento, ecc. ).\nIn alcuni casi la tolleranza dimensionale della piastrella pu\u00f2 essere relativamente alta rispetto alla misura dichiarata, si tratta comunque di decimi di millimetro in pi\u00f9 o in meno, in questo caso il lotto di piastrelle riporter\u00e0 una lettera alfabetica correlata al calibro effettivo e dichiarato del lotto di piastrelle.\nLa resistenza all'abrasione superficiale della piastrella si misura in PEI (che va da 0 a 5) tramite il quale si misura la capacit\u00e0 dello smalto della piastrella di resistere al calpestio, al passaggio di persone, di mobili o di macchinari, senza perdere le caratteristiche estetiche originali.\nLa \"capacit\u00e0 di attrito\" di una piastrella (cio\u00e8 la resistenza allo scivolamento di un corpo sulla sua superficie) \u00e8 determinata dal processo di trattamento della superficie stessa, la quale potr\u00e0 essere levigata, bocciardata o lavorata in modo tale da non renderla del tutto liscia.\nPer ottenere piastrelle pi\u00f9 resistenti, l'impasto va cotto a temperature maggiori affinch\u00e9 l'argilla solidifichi con una maggiore densit\u00e0 molecolare.\nLavorazione.\nLa piastrella pi\u00f9 comune si ottiene da un impasto di materiali argillosi e sabbie quarzifere cotto in forni a una temperatura oscillante tra i 1060\u00a0\u00b0C e i 1220\u00a0\u00b0C a seconda della tipologia per 30-70 minuti. Quando poi viene lasciato raffreddare, si ottiene un materiale resistente, rigido, non pi\u00f9 solubile in acqua, con buona resistenza agli attacchi sia chimici che meccanici.\nLe categorie di piastrelle in ordine di resistenza fisica e meccanica:\nLa posa.\nLa posa su pavimento definito \"fresco su fresco\" (metodo tradizionale ma ormai obsoleto) consiste nello stendere un letto di magrone accuratamente livellato e compresso, con un successivo \"spolvero\" di cemento. Il magrone \u00e8 un impasto umido di sabbia e cemento, preparato con una modesta quantit\u00e0 d'acqua affinch\u00e9 abbia la stessa consistenza della sabbia umida, impalpabile ma non fluido. Si posano sopra le piastrelle preventivamente bagnate, livellandole uniformemente; poi si versa una certa quantit\u00e0 acqua sul pavimento e si procede con il livellamento finale. L'acqua penetra tra le fughe e viene assorbita dall'impasto secco, affinch\u00e9 il cemento del magrone e dello spolvero possa far presa. A posa terminata, si passa al riempimento delle fughe tra le mattonelle tramite la boiacca, un impasto semi-liquido di cemento o calce. Con questo metodo di posa si realizzano contemporaneamente il massetto ed il rivestimento, era largamente impiegato con le mattonelle in cemento chiamate \"marmette\".\nOggi, sia per il pavimento che per la copertura dei muri, prevale l'incollaggio della piastrella con prodotti specifici al fondo solido e asciutto preparato in precedenza e sufficientemente stagionato (massetto); a questo metodo si accompagna solitamente la realizzazione di fughe di larghezza appropriata al tipo e dimensione della piastrella. Questa tecnica ha il vantaggio di eliminare il rischio di presa non avvenuta in qualche punto del pavimento, e risulta pi\u00f9 sicura, perch\u00e9 i moderni adesivi contengono speciali additivi che li rendono pi\u00f9 elastici e tenaci del semplice cemento. In particolare, il cemento avrebbe scarsa adesione su materiali non porosi come il gr\u00e9s. Il materiale di riempimento della fuga \u00e8 costituito da miscele in polvere, ottimizzate nel colore e nella granulometria e aventi caratteristiche di elasticit\u00e0 ed impermeabilit\u00e0 migliorabili con l'uso di additivi (solitamente apportati dallo stesso produttore).\nPer garantire l'uniformit\u00e0 della distanza fra una piastrella e l'altra i piastrellisti usano distanziatori appositi. Sono solitamente di materiale plastico rigido, con forme a croce o a T, e sono disponibili di vario spessore in base alle esigenze di posa o del cliente. Prima della fugatura finale, i distanziatori pi\u00f9 alti vengono rimossi, mentre se ben schiacciati rimangono incorporati nel pavimento sotto la stuccatura.\nIl taglio.\nPer il taglio, operazione spesso necessaria lungo il perimetro dei muri, possono essere applicati due metodi:"}
{"id": "1307626", "revid": "158310", "url": "https://it.wikipedia.org/wiki?curid=1307626", "title": "Fluoroformio", "text": ""}
{"id": "1307627", "revid": "767487", "url": "https://it.wikipedia.org/wiki?curid=1307627", "title": "The Opposite of Sex - L'esatto contrario del sesso", "text": "The Opposite of Sex-L'esatto contrario del sesso (\"The Opposite of Sex\") \u00e8 un film del 1998 scritto e diretto da Don Roos.\nTrama.\nDopo essere scappata di casa, la sedicenne ribelle Deedee raggiunge il fratellastro Bill, sconvolgendogli la vita. Bill \u00e8 un tranquillo insegnante \"gay\", che cerca di rifarsi una vita con Matt, dopo la morte per AIDS del compagno Tom. La sorella di quest'ultimo, Lucia, cerca di difendere Bill dalla sorellastra, della quale non si fida; infatti Deedee \u00e8 attratta da Matt, lo circuisce convincendolo di non essere \"gay\". Quando Deedee scopre d'essere incinta, attribuisce la paternit\u00e0 a Matt e lo convince a sottrarre una notevole somma di denaro a Bill, per scappare insieme. Ma le cose non vanno come previsto e nel piccolo paese, dove abitano, scoppia lo scandalo."}
{"id": "1307628", "revid": "767487", "url": "https://it.wikipedia.org/wiki?curid=1307628", "title": "Miguel Reina", "text": "\u00c8 il padre di Pepe Reina, anche lui portiere.\nCarriera.\nClub.\nReina cominci\u00f2 la sua carriera nel 1962, al C\u00f3rdoba, squadra della sua citt\u00e0. Nella stagione 1961-1962 il C\u00f3rdoba si laure\u00f2 campione di Segunda Divisi\u00f3n A, venendo promosso in Primera Divisi\u00f3n. Debutt\u00f2 cos\u00ec in Primera l'11 ottobre 1962, in una gara contro l'Elche vinta dal C\u00f3rdoba 2-0. Reina gioc\u00f2 nella squadra andalusa fino al 1966, anno in cui si trasfer\u00ec al Barcellona: sarebbe rimasto in terra catalana fino al 1973. La prima stagione (1966-1967) lo vide scendere in campo solo due volte. Bench\u00e9 il ruolo di primo portiere fosse prima di Jos\u00e9 Manuel Pesudo e in seguito di Salvador Sadurn\u00ed, nella stagione 1968-1969 Reina riusc\u00ec a diventare titolare. Durante la militanza nelle file del \"Bar\u00e7a\" vinse due volte la Copa del General\u00edsimo (1968 e 1971).\nDal 1973 al 1980 Reina gioc\u00f2 nell'Atl\u00e9tico Madrid. Alla prima stagione con i \"Colchoneros\" fu vicecampione della Liga. In seguito i madrile\u00f1i conquistarono la Coppa Intercontinentale (1974), la Coppa del Re (1976) e il campionato spagnolo (1977). Nel 1980 Reina si ritir\u00f2 dall'attivit\u00e0.\nNella sua carriera Reina ha vinto due volte il Trofeo Zamora come portiere meno battuto della Primera Divisi\u00f3n: \u00e8 accaduto nella stagione 1972-1973 con il Barcellona e nella stagione 1976-1977 con l'Atl\u00e9tico Madrid. In totale ha giocato 312 incontri nella Primera Divisi\u00f3n.\nNazionale.\nReina ha disputato 5 partite per la , andando a far parte della selezione spagnola ai Mondiali 1966 in Inghilterra. Debutt\u00f2 in Nazionale tre anni dopo, il 15 ottobre 1969, in una gara contro la , vinta dagli iberici 6-0. Successivamente scese in campo anche contro il 9 maggio 1971, contro l' il 23 ottobre 1971, contro la il 21 febbraio 1973 e, da ultimo, contro i il 2 maggio 1973."}
{"id": "1307631", "revid": "1404372", "url": "https://it.wikipedia.org/wiki?curid=1307631", "title": "UTC+5", "text": "UTC+5 \u00e8 un fuso orario, in anticipo di 5 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+5 concerne una zona del globo compresa tra 67,5\u00b0 e 82,5\u00b0 E e l'ora inizialmente utilizzata corrispondeva all'ora solare media del 75\u00ba meridiano est (riferimento soppiantato dal UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa."}
{"id": "1307635", "revid": "287204", "url": "https://it.wikipedia.org/wiki?curid=1307635", "title": "Vigna", "text": ""}
{"id": "1307641", "revid": "131011", "url": "https://it.wikipedia.org/wiki?curid=1307641", "title": "Yusuke Urameshi", "text": ""}
{"id": "1307643", "revid": "628767", "url": "https://it.wikipedia.org/wiki?curid=1307643", "title": "UTC+6", "text": "UTC+6 \u00e8 un fuso orario, in anticipo di 6 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+6 concerne una zona del globo compresa tra 82,5 \u00b0 e 97,5 \u00b0 E l'ora inizialmente utilizzata corrispondeva all'ora solare media del 90\u00ba meridiano est (riferimento soppiantato dall'UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa.\nOra legale.\nReciprocamente, le zone a UTC+5 che osservano l'ora legale si ritrovano in estate a UTC+6.\nStoria.\nIl Kirghizistan ha abolito l'ora legale il 12 agosto 2005 ed \u00e8 allora passato da UTC+5 a UTC+6."}
{"id": "1307645", "revid": "798140", "url": "https://it.wikipedia.org/wiki?curid=1307645", "title": "BNC (azienda)", "text": "La BNC era una casa automobilistica francese attiva dal 1919 al 1931.\nStoria.\nLa sigla BNC era l'acronimo di \"Bollack, Netter et Cie\": le origini di tale Casa automobilistica risalgono al 1919, quando fu fondata da Jacques Muller, un personaggio gi\u00e0 con alcune esperienze nel settore automobilistico, avendo lavorato per l'ufficio tecnico della Hispano-Suiza.\nLa Casa francese esord\u00ec proponendo alcuni autocicli, semplici e di buona fattura, dotati di motori a 4 cilindri con distribuzione a valvole laterali.\nPoco dopo i primi consensi ottenuti, un nuovo personaggio, Lucien Bollack, entr\u00f2 nell'organigramma della Casa, acquistando una quota della societ\u00e0. Fu integrato come capo progettista.\nEntro il 1925 la gamma BNC divenne sempre pi\u00f9 varia e diversificata. Le versioni di maggior successo commerciale furono quelle sportiveggianti, come per esempio la Sport 1100, una vettura che ottenne anche qualche successo in alcune competizioni. Montava motori di varia origine (SCAP o Ruby), tutti da 1.1 litri e nelle versioni pi\u00f9 sportive riusciva ad arrivare a 160\u00a0km/h di velocit\u00e0 massima.\nAlla fine del 1925 fu proposta una vettura sportiva basata sulla meccanica delle 1100 Sport, ma con in pi\u00f9 la sovralimentazione tramite compressore volumetrico. Si tratt\u00f2 molto probabilmente della prima vettura francese sovralimentata della storia.\nNel 1927 l'intera gamma BNC acquis\u00ec il radiatore inclinato all'indietro, mentre nel 1929 fu tentata la scalata al mercato delle auto di lusso, lanciando la Aigle, una grossa limousine dotata di un grosso 8 cilindri che poteva essere da 4 o da 5 litri di cilindrata, a richiesta dell'acquirente. La vettura per\u00f2 non ottenne successo e ne furono perci\u00f2 realizzati pochi esemplari.\nNel 1928, Bollack si ritir\u00f2 dalla BNC e la Casa sub\u00ec un drastico declino: fu presentato un prototipo con carrozzeria coup\u00e9 denominato AER, che per\u00f2 non ebbe alcun seguito, e nel 1931 la BNC chiuse definitivamente i battenti."}
{"id": "1307648", "revid": "118270929", "url": "https://it.wikipedia.org/wiki?curid=1307648", "title": "Legge antifumo", "text": "Una legge antifumo \u00e8 una norma giuridica che regolamenta la pratica del fumo e indica i divieti, normalmente limitando la possibilit\u00e0 di fumare negli spazi pubblici e sui posti di lavoro.\nNel mondo.\nBhutan.\nIl Bhutan, a partire dal 2011, \u00e8 l'unico degli Stati del mondo ad aver completamente bandito la vendita e la pratica di fumare il tabacco.\nDanimarca.\nLa Danimarca ha ufficialmente adottato un divieto di fumo in bar, club e ristoranti a partire dal 15 agosto 2007.\nFrancia.\nLa Francia ha totalmente bandito il fumo dagli spazi chiusi, inclusi i bar, i pub e i club privati. Il divieto \u00e8 in vigore dal 1\u00ba gennaio 2008.\nGermania.\nIn Germania, Paese federale, non esiste una legge antifumo stringente ed omogenea a livello nazionale. Ci sono \"L\u00e4nder\" come ad esempio la Baviera che lo proibiscono completamente in tutti i luoghi pubblici chiusi e non ammettono eccezioni (nemmeno nei tendoni dell'Oktoberfest), mentre invece altri \"L\u00e4nder\" lasciano margini di discrezionalit\u00e0 ai gestori di bar e ristoranti permettendo loro di scegliere come comportarsi in base a logiche commerciali.\nIrlanda.\nL'Irlanda \u00e8 stata la prima nazione a bandire il fumo in tutti i luoghi di lavoro chiusi, nel marzo 2005\nItalia.\nNel 1972, su indicazione della CEE, \u00e8 stato introdotto in Italia il divieto di pubblicizzazione dei prodotti per fumatori. La legge 11 novembre 1975, n. 584 viet\u00f2 il fumo sui mezzi di trasporto pubblico (ad eccezione delle carrozze riservate ai fumatori) e in alcuni locali pubblici (ospedali, cinema, teatri, musei, universit\u00e0 e biblioteche). Nel 1986 l'allora Ministro della Sanit\u00e0 Costante Degan present\u00f2 un disegno di legge che tent\u00f2 di estendere i divieti anche ai ristoranti e ai luoghi di lavoro. Il progetto tuttavia suscit\u00f2 molte polemiche e venne presto accantonato. A partire dal 1991, su ogni prodotto da fumo compare per la prima volta in Italia la scritta a caratteri cubitali \"il fumo \u00e8 nocivo\". \nL'attuale disciplina normativa in tema \u00e8 stata emanata con la legge 16 gennaio 2003, n. 3; una modifica alla norma varata nel 2013 ha esteso il divieto anche alle aree all'aperto di pertinenza delle istituzioni scolastiche; a gennaio 2015, il ministro della salute Beatrice Lorenzin propone una modifica alla legge Sirchia che preveda un divieto di fumo esteso anche a spiagge attrezzate, parchi pubblici e auto private se sono a bordo minori. Inoltre, sempre al fine di ridurre l'attrazione verso il fumo di sigarette e seguendo la strategia fornita dall'Organizzazione Mondiale della Sanit\u00e0, il ministero della salute sta studiando la possibilit\u00e0 di aumentare costantemente il prezzo dei prodotti a base di tabacco tramite accise progressive. Il d.lgs. 12 gennaio 2016, n. 6 ha incluso nel divieto le pertinenze esterne delle strutture ospedaliere universitarie. Con tale norma l'Italia ha recepito la direttiva 2014/40/UE sul ravvicinamento delle disposizioni legislative, regolamentari e amministrative degli Stati membri relative alla lavorazione, alla presentazione e alla vendita dei prodotti del tabacco e dei prodotti correlati. In tal ottica ha legiferato ponendo ulteriori limiti antifumo: in particolare non \u00e8 pi\u00f9 concesso fumare in auto in presenza di minori o donne incinte, non \u00e8 pi\u00f9 consentito fumare presso le cliniche ospedaliere e i centri di ricerca, verr\u00e0 multato chi sorpreso a gettare mozziconi di sigaretta a terra; inoltre vengono inasprite le pene per coloro che vendono tabacco ai minori, vengono messi al bando i pacchetti contenenti 10 sigarette e viene imposto il limite massimo di 30 grammi per i pacchi di tabacco sfuso, si pongono limitazioni alla pubblicizzazione delle sigarette elettroniche, e si dispone che almeno il 65% dei pacchetti di sigarette venduti debbano essere rivestiti da immagini shock che propongano gli effetti dannosi del fumo.\nPaesi Bassi e Romania.\nPaesi Bassi e Romania hanno adottato simili divieti a partire dal 1\u00ba luglio 2008.\nRegno Unito.\nNel Regno Unito il divieto \u00e8 in vigore a partire dal 1\u00ba luglio del 2007, quando l'Inghilterra si \u00e8 unita a quanto avevano gi\u00e0 fatto Galles, Scozia e Irlanda del Nord.\nSpagna.\nA partire dal 2 gennaio 2011 la legge antifumo \u00e8 entrata in vigore anche in Spagna.\nStati Uniti d'America.\nNegli USA la California \u00e8 stato il primo al mondo ad introdurre una legge antifumo sui posti di lavoro nel 1994, e un divieto di fumo totale negli spazi chiusi nel 1998."}
{"id": "1307650", "revid": "287204", "url": "https://it.wikipedia.org/wiki?curid=1307650", "title": "Governatorato di Vil'na", "text": "Il governatorato di Vil'na () o governatorato di Vilna era una gubernija dell'Impero russo creato dopo la Terza spartizione della Confederazione Polacco-Lituana nel 1795 e unito al Kraj Nord-Occidentale. La sede era nella citt\u00e0 di Vilna.\nNome e cambiamenti territoriali.\nIl governatorato di Slonim fu unito a quello di Vil'na per ordine dello zar Paolo I, il 12 dicembre 1796. Da allora, il nuovo Governatorato di Lituania comprese all'incirca tutti i territori dell'ex Voivodato di Vilnius, di Trakai e della Samogizia nel Granducato di Lituania. Fu conosciuto come \"Governatorato di Lituania\" fino al 1801, quando fu diviso nel governatorato di Lituania-Vil'na e nel governatorato di Lituania-Grodno per ordine dello zar Alessandro I il 9 settembre 1801. Nel 1840 il nome torn\u00f2 ad essere \"governatorato di Vil'na\"; la sua parte occidentale fu staccata per andare a formare il Governatorato di Kovno nel 1843. Il territorio del governatorato rimase immutato fino alla Prima guerra mondiale; una parte di esso fu poi inclusa nell'Area Amministrativa di Wilna dell'Ober Ost, istituito dall'Impero tedesco occupante.\nGeografia antropica.\nSuddivisioni amministrative.\nIl governatorato di Vil'na (1801-1843) aveva undici uezdy:"}
{"id": "1307651", "revid": "1543377", "url": "https://it.wikipedia.org/wiki?curid=1307651", "title": "1,1,1,2-tetrafluoroetano", "text": "Il freon R-134a \u00e8 un alogenuro alchilico con formula F3C-CH2-F usato come fluido refrigerante nei cicli frigoriferi a compressione. Esso fa parte della famiglia degli HFC, refrigeranti a basso impatto ambientale sviluppati come sostituti dei clorofluorocarburi (CFC), conosciuti col nome Freon. Il suo nome IUPAC \u00e8 1,1,1,2-tetrafluoroetano, nella nomenclatura INN \u00e8 indicato come Norfluran. Viene commercializzato con il nome di Forane 134a, Genetron 134a, Florasol 134a, Suva 134a o HFC-134a.\nApplicazioni.\nL'1,1,1,2-tetrafluoroetano \u00e8 un gas compresso liquefatto con un punto di bolla di -26.3\u00a0\u00b0C. Esso ha caratteristiche termofisiche simili a quelle del diclorodifluorometano, ma senza il suo ODP quindi viene usato come fluido refrigerante nei cicli frigoriferi a compressione invece di quest'ultimo. \nL'R-134a viene impiegato sin dagli anni '90 come fluido refrigerante nei condizionatori delle automobili.\nLe bombole TPED contenenti R-134a sono colorate di verde mentre il colore delle bombole DOT \u00e8 azzurro. Viene usato inoltre nelle miscele refrigeranti R-404A, R-407A e R-407C. Trova applicazione anche come solvente, propellente per aerosol e come agente estinguente.\n\u00c8 stato usato anche come solvente per l'estrazione di aromi, in alternativa all'anidride carbonica supercritica\nViene usato in alcuni detector di particelle nell'LHC\nPu\u00f2 essere usato anche come alternativa all'esafluoruro di zolfo nella metallurgia del magnesio oppure come gas dielettrico nei trasformatori ad alta tensione.\nViene utilizzato come propellente negli inalatori medicali.\nProduzione.\nSi sintetizza a partire da 1,1,1-trifluoro-2-cloroetano per addizione di acido fluoridrico in presenza di un catalizzatore di pentafluoruro di antimonio\nImpatto Ambientale e Phasing Out.\nNegli ultimi 10 anni la concentrazione atmosferica di R-134a \u00e8 aumentata in modo significativo raddoppiando fra il 2001 ed il 2004. \nSono in corso dei tentativi per trovare un sostituto all'R-134a per via del suo alto GWP (1300).\nNell'unione europea l'uso dell'R-134a negli impianti di condizionamento delle automobili \u00e8 vietato a partire dal 2011. Il phase out completo avverr\u00e0 nel 2017\n. Il sostituto scelto \u00e8 l'HFO-1234yf\nEffetti sulla salute.\nAlte concentrazioni di vapore possono ridurre l'ossigeno disponibile per respirare. Nocivo se inalato. Pu\u00f2 decomporsi a contatto con fiamme o superfici metalliche estremamente calde e creare prodotti tossici e corrosivi quali acido fluoridrico e fluorofosgene. Questo prodotto non \u00e8 infiammabile a temperature ambiente e alla pressione atmosferica. Tuttavia questo materiale pu\u00f2 diventare combustibile quando \u00e8 mischiato con aria pressurizzata ed esposto a forti sorgenti di ignizione.\nIl contatto della pelle con il liquido pu\u00f2 causare congelamento. Indumenti comuni di lavoro e guanti (di cuoio) dovrebbero procurare la protezione adeguata. Se si prevede il contatto prolungato con il liquido o il gas, \u00e8 necessario usare guanti isolanti in acetato di polivinile (PVA), neoprene o gomma butilica. Gli indumenti contaminati devono essere rimossi immediatamente e lavati prima di riutilizzarli."}
{"id": "1307656", "revid": "1543377", "url": "https://it.wikipedia.org/wiki?curid=1307656", "title": "TILE64", "text": "TILE64 \u00e8 un microcontrollore sviluppato dalla Tilera Corporation. Il microcontrollore \u00e8 formato da 64 processori elementari chiamati \"Tile\" collegati da una rete a maglia. Ogni tile include un core di calcolo, una propria cache e un router non bloccante utilizzato per smistare le comunicazioni tra i tile del processore. La rete permette una velocit\u00e0 di comunicazione massima di 500 Gbit tra un tile e i quattro tile adiacenti.\nOgni core ha una pipeline corta a tre stadi in grado di eseguire un set di istruzioni in ordine derivate da quelle dell'architettura MIPS ma estese per essere istruzioni VLIW. Ogni core ha una serie di registro e tre unit\u00e0 funzionali, due ALU per gli interi e un'unit\u00e0 load-store. Ogni tile ha una cache L1 da 8 KB per i dati, 8 KB per le istruzioni e una cache L2 da 64 KB. I tile possono vedere una cache L3 formata da tutte le cache L2 dei core da 5 MB. Ogni tile pu\u00f2 eseguire un sistema operativo completo e pi\u00f9 core possono essere combinati per eseguire un sistema operativo in modalit\u00e0 SMP. Mediamente ogni tile consuma 300 milliWatt e il processore complessivamente pu\u00f2 sviluppare di picco 192 miliardi di operazioni su interi al secondo.\nIl TILE64 ha quattro controller DDR2, due interfacce Ethernet da 10 Gigabit, due interfacce PCI e un'interfaccia di input/output flessibile che pu\u00f2 essere programmata per gestire molteplici protocolli. Il processore \u00e8 prodotto con un processo a 90\u00a0nm e con frequenze di funzionamento comprese tra i 600 e i 900\u00a0MHz.\nSecondo il CTO e cofondatore Anant Agarwal, Tilera mira a produrre processori per dispositivi di rete e per dispositivi video, mercati che richiedono elevate potenze di calcolo e non necessitano di compatibilit\u00e0 con le architetture X86."}
{"id": "1307660", "revid": "486946", "url": "https://it.wikipedia.org/wiki?curid=1307660", "title": "1-cloro-2,2,2-trifluoroetano", "text": ""}
{"id": "1307662", "revid": "122400909", "url": "https://it.wikipedia.org/wiki?curid=1307662", "title": "UTC+7", "text": "UTC+7 \u00e8 un fuso orario, in anticipo di 7 ore sull'UTC.\nZone.\n\u00c8 utilizzato nei seguenti territori:\nGeografia.\nIn teoria UTC+7 concerne una zona del globo compresa tra 97,5\u00b0 e 112,5\u00b0 ed \u00e8 l'ora che inizialmente utilizzata corrispondeva all'ora solare media del 105\u00ba meridiano est (riferimento soppiantato dall'UTC nel 1972). Per ragioni pratiche, i paesi in questo fuso orario coprono un'area molto pi\u00f9 estesa.\nIn Australia, UTC+7 \u00e8 chiamato Christmas Island Time (CXT), in Indonesia \"Waktu Indonesia Barat\" (ora dell'Indonesia occidentale, abbreviato in WIB).\nOra legale.\nNessuna tra le zone a UTC+7 osserva l'ora legale, passando a UTC+8."}
{"id": "1307665", "revid": "1310927", "url": "https://it.wikipedia.org/wiki?curid=1307665", "title": "Vitorino Antunes", "text": "Caratteristiche tecniche.\nTerzino sinistro, dotato di buona spinta offensiva e un buon mancino avvolgente.\nCarriera.\nClub.\nDopo aver militato a livello giovanile nel , nel 2006 si \u00e8 trasferito al Pa\u00e7os de Ferreira, dove \u00e8 stato uno dei protagonisti della buona stagione della squadra nella massima serie del campionato portoghese di calcio. Il 29 agosto 2007 \u00e8 stato acquistato dalla Roma con la formula del prestito per 300.000 euro.\nIl 12 dicembre 2007 ha esordito in Champions League nella partita Roma- 1-1, giocando dal primo minuto e disputando una buona gara. Scende, poi, in campo nell'andata degli ottavi di finale di Coppa Italia, in -Roma 3-1. L'esordio in Serie A risale al 20 gennaio 2008 in Roma-Catania 2-0.\nIl 2 aprile 2008 la Roma ha acquistato l'intero cartellino del giocatore pagando 1,2 milioni di euro al Pa\u00e7os de Ferreira. La squadra capitolina aveva tempo fino al 15 aprile per decidere, ma ha preferito non aspettare la data limite, facendogli firmare un contratto fino al 2013.\nIl 17 luglio 2008 passa al Lecce con la formula del prestito. A fine stagione, dopo sole 10 presenze e un rendimento caratterizzato da lunghi infortuni e poca fiducia dell'allenatore, torna alla Roma.\nIl 31 gennaio 2010 la Roma lo cede in prestito al Leix\u00f5es.\nIl 31 gennaio 2011 passa, insieme al compagno di squadra Marco D'Alessandro, dalla al con la formula del prestito gratuito.\nDopo essere tornato a Roma, rimane ai margini della squadra e non gli viene assegnato neanche un numero di maglia. A gennaio 2012 passa in prestito ai greci del Panionios con cui esordisce il 5 febbraio.\nNel mercato invernale, il 31 gennaio 2013 passa in prestito al M\u00e1laga fino a giugno. Alla fine del prestito viene riscattato e rimane in Spagna.\nIl 1\u00ba febbraio 2015 viene acquistato dalla per circa 7 milioni di euro, firmando un contratto di quattro anni e mezzo.\nStatistiche.\nPresenze e reti nei club.\n\"Statistiche aggiornate al 12 maggio 2021.\""}
{"id": "1307667", "revid": "6923", "url": "https://it.wikipedia.org/wiki?curid=1307667", "title": "Mercedes Classe M", "text": ""}
{"id": "1307671", "revid": "31886", "url": "https://it.wikipedia.org/wiki?curid=1307671", "title": "Tilera Corporation", "text": "La Tilera Corporation \u00e8 stata un'azienda statunitense produttrice di microprocessori per computer e sistemi integrati.\nLa societ\u00e0 \u00e8 stata fondata dal professore Anant Agarwal del Massachusetts Institute of Technology sulla base dei suoi studi accademici sui sistemi di calcolo parallelo. Il principale prodotto della societ\u00e0 \u00e8 stato il processore TILE64.\nNel luglio 2014 Tilera \u00e8 stata acquisita da EZchip Semiconductor, azienda attiva nello sviluppo di processori multi-core ad alte prestazioni per reti di calcolo parallelo, per 130 milioni di dollari."}
{"id": "1307672", "revid": "287204", "url": "https://it.wikipedia.org/wiki?curid=1307672", "title": "Mercedes-Benz W163", "text": "W163 \u00e8 la sigla di un'autovettura SUV di lusso prodotta dalla Mercedes-Benz dal 1997 al 2005 e costituente la prima serie della cosiddetta Classe M, ossia la classe dei SUV di grossa taglia della Casa tedesca.\nStoria e profilo.\nGenesi.\nLe prime avvisaglie di una nuova vettura \"tuttoterreno\" nei progetti della Casa di Stoccarda si ebbero all'inizio del 1996, quando al Salone di Detroit venne presentata la concept AAV, sigla che stava per \"All Activity Vehicle\", che era il modo in cui la popolazione statunitense chiamava i SUV. Il riferimento agli americani era chiaro: sotto l'emblema della \"stella a tre punte\" doveva nascere un SUV dedicato ai mercati d'oltreoceano, ed in particolare a quello USA, dove i marchi locali la facevano da padroni per quanto riguardava i SUV di grossa taglia. Ovviamente, per\u00f2, la vettura doveva trovare un proprio posto anche in Europa, dove invece l'egemonia commerciale era limitata a pochi modelli, principalmente la Range Rover (in listino all'epoca da circa 25 anni) e la Jeep Grand Cherokee.\nLa \"AAV\" prefigurava chiaramente il futuro modello Mercedes-Benz, ma all'epoca fecero scalpore le sue linee arrotondate, aggressive ed imponenti, che la fecevano apparire quasi una vettura orientale, piuttosto che tedesca, sicuramente un'auto di rottura con i tradizionalismi teutonici. I vertici della Casa dichiararono subito che la futura SUV tedesca sarebbe stata prodotta proprio negli USA, ed in particolare nel nuovo stabilimento di Tuscaloosa (Alabama). Inoltre, venne dichiarato che sarebbe stata a trazione integrale, ma del tipo \"intelligente\", gestito cio\u00e8 dalla centralina elettronica.\nDebutto.\nLa vettura definitiva, contrassegnata dalla sigla di progetto W163, debutt\u00f2 nell'autunno del 1997 per il solo mercato statunitense, mentre in Europa sarebbe arrivata solo nei primi mesi dell'anno seguente. La vettura and\u00f2 ad inaugurare una nuova classe di modelli nella gi\u00e0 ampia gamma Mercedes-Benz, classe contrassegnata dalla lettera M, anche se poi tutti i modelli avrebbero avuto come prefisso la sigla ML. Rispetto alla concept \"AAV\" viene persa un po' di quella brillante aggressivit\u00e0 che le avrebbe dato un tocco di sportivit\u00e0 in pi\u00f9, ma la grinta non mancava affatto.\nLa W163 non andava a sostituire la gi\u00e0 anziana Classe G, che sarebbe rimasta regolarmente in produzione ancora per diversi anni, ma si proponeva come qualcosa di diverso e di nuovo, bench\u00e9 in Germania venisse classificata anch'essa tra i Gelandewagen (fuoristrada).\nLinea ed interni.\nLa linea arrotondata della Classe M W163 riuniva caratteristiche tipiche del fuoristrada puro, ma anche di una grande station wagon di lusso. Le linee arrotondate valsero alla vettura un Cx pari a 0.39, all'epoca un record per questa tipologia di vetture. Il frontale era caratterizzato dai grandi fari a forma di quarto d'ellisse che si stringevano verso il centro, dove invece trovava spazio la calandra di dimensioni generose che integrava l'emblema della \"stella a tre punte\". La vista laterale mostrava le pi\u00f9 grandi differenze con la concept AAV. Queste differenze stavano per esempio nel montante posteriore, molto meno inclinato nella W163 definitiva, cos\u00ec come meno inclinato era anche l'andamento della coda, dove trovava posto un ampio portellone dall'apertura verso l'alto che per la verit\u00e0 creava problemi alle persone di statura non molto elevata. Un'altra vistosa differenza stava nei parafanghi, non pi\u00f9 cos\u00ec larghi ed aggressivi come nella concept.\nL'abitacolo era ampio ed offriva spazio a volont\u00e0 anche per i bagagli, specie se veniva abbattuto il divano posteriore, comunque frazionabile poich\u00e9 composto da tre schienali separati. A richiesta era possibile avere una terza fila di due sedili, ripiegabili lateralmente. Le vere pecche stavano nei materiali utilizzati e nelle finiture, soluzione scelta per poter essere concorrenziali negli USA, ma che di fatto nel vecchio continente non giustificavano i prezzi di listino decisamente elevati.\nStruttura e meccanica.\nLa W163 nasceva su un telaio che univa soluzioni classiche ad altre pi\u00f9 moderne: la struttura a longheroni e traverse separata dalla scocca si sposava efficacemente con le sospensioni, del tipo a ruote indipendenti (schema inusuale per un veicolo off-road), che su entrambi gli assali prevedevano una raffinata geometria a triangoli sovrapposti, con retrotreno dotato di due bracci supplementari. L'impianto frenante era interamente del tipo a disco, con quelli anteriori autoventilanti.\nIn fase di progettazione, era stato dato spazio anche al fattore sicurezza, da sempre una spina nel fianco di questa tipologia di vetture. A dispetto di un telaio di tipo tradizionale, i tecnici della Casa erano riusciti a realizzare una scocca ad alto assorbimento d'urto. La dotazione prevedeva due airbag frontali, due laterali ed il dispositivo ABS. Ci\u00f2 ha consentito il raggiungimento di 4 stelle di valutazione EuroNCAP.\nLa trazione integrale permanente si attuava mediante tre differenziali: uno per ogni assale pi\u00f9 uno centrale che regolava l'erogazione della coppia motrice sui due assi. Questo tipo di gestione era affidato all'elettronica, che nella W163 era abbondante, ed impiegava diverse centraline che dialogavano tra loro mediante bus dati CAN. Il sistema di gestione della trazione era denominato \"4-ETS\", e provvedeva a frenare le ruote senza aderenza in caso di fondi scivolosi o comunque accidentati.\nMotorizzazioni.\nAl suo esordio, sia negli USA, sia in Europa, la W163 era disponibile in due motorizzazioni:\nMentre la prima motorizzazione era accoppiata ad un cambio manuale a 5 marce, la versione pi\u00f9 costosa e potente montava un automatico a 5 rapporti.\nEvoluzione.\nPer enfatizzare l'attesa intorno al primo SUV di Stoccarda, la Casa tedesca fece impiegare uno dei primi esemplari della W163 per il film di Steven Spielberg \"Il mondo perduto - Jurassic Park\", uscito nella sale proprio nel 1997 e rivelatosi un successo planetario come altri film di Spielberg.\nIl successo della vettura fu immediato: inizialmente la commercializzazione fu avviata nel solo continente nordamericano, nel settembre del 1997. Negli USA ed in Canada, fino all'agosto dell'anno seguente, vennero venduti circa 50\u00a0000 esemplari, pi\u00f9 3\u00a0000 destinati al mercato europeo, per il quale la commercializzazione cominci\u00f2 invece nel marzo del 1998. Dato il buon successo, i vertici Mercedes-Benz decisero di ampliare la capacit\u00e0 produttiva dell'impianto di Tuscaloosa per far fronte alle numerose richieste. Dall'iniziale capacit\u00e0 di 65\u00a0000 vetture l'anno si pass\u00f2 quindi a 80.000.\nNel gennaio del 1998, poco prima dell'inizio della commercializzazione in Europa, la gamma venne ampliata con l'arrivo dell ML430, dotata del V8 M113 da 4.3 litri (in Italia, per\u00f2, sarebbe arrivato diversi mesi dopo): tale modello era equipaggiato anche con i dispositivi elettronici di controllo della stabilit\u00e0 e di assistenza alla frenata d'emergenza, non previsti di serie negli altri due modelli. Per il suo primo anno e mezzo di commercializzazione, per\u00f2, questo modello venne previsto solo per il mercato nordamericano. Fu solo nel maggio del 1999 che la \"ML430\" approd\u00f2 anche nei listini europei. Sempre nel 1999, la produzione viene avviata anche nello stabilimento austriaco della Steyr-Daimler-Puch, a Graz, dove si contava di poter produrre ulteriori 30\u00a0000 unit\u00e0 annue in pi\u00f9, data la richiesta sempre pi\u00f9 pressante. Alla fine dello stesso anno, la gamma \"W163\" si ampli\u00f2 notevolmente con l'arrivo di due modelli assai significativi e praticamente opposti come destinazione commerciale: da una parte la relativamente economica ML270 CDI, dotata del 5 cilindri in linea turbodiesel common rail da 2.7 litri e 163 CV, prima \"W163\" a gasolio; dall'altra parte, invece, venne lanciata la versione sportiva ML55 AMG, tutt'altro che economica e destinata ad una fetta di clientela molto pi\u00f9 ristretta. Tale modello, il primo della gamma a portare la firma della AMG, era dotato di un V8 da 5.4 litri in grado di erogare 347 CV.\nNel marzo del 2000 venne tolta dal listino la \"ML230\", il cui rapporto peso potenza era indiscutibilmente inadeguato: da quel momento la gamma \"W163\" non prevedeva pi\u00f9 motori a 4 cilindri.\nNel luglio del 2001, dopo un totale di ben 300\u00a0000 unit\u00e0 vendute in poco meno di quattro anni, si ebbe il restyling, che per alcuni dettagli collide leggermente con la seconda natura \"tuttoterreno\" del veicolo: gli aggiornamenti riguardavano esteriormente il nuovo disegno dei paraurti, dotati anche di nuove grigliature, i proiettori antinebbia integrati nel paraurti ( e perci\u00f2 pi\u00f9 esposti a danni in fuoristrada), i gruppi ottici anteriori trasparenti con predisposizione per gli anabbaglianti allo xeno, gli indicatori di direzione integrati nei nuovi specchietti retrovisori di dimensioni pi\u00f9 contenute rispetto ai precedenti, i cerchi in lega di nuovo disegno e le nuove gommature, leggermente pi\u00f9 ribassate (di queste la 275/55/17, non essendo ottimale per i suddetti cerchi, troppo stretti, comporter\u00e0 sovente eccessiva rigidit\u00e0 e conseguenti giochi sul piantone dello sterzo, e conseguenti malfunzionamenti del sensore ESP). Internamente le modifiche furono meno di rilievo, quasi tutte concentrate nella plancia e nel sistema di climatizzazione. Degno di nota anche l'arrivo dei window-bags per una maggior sicurezza passiva. Le W163 di questa serie esistono anche nella versione a sette posti con 2 \"strapuntini\" in terza fila, pieghevoli di lato per lasciare libero il bagagliaio, non adeguati per passeggeri robusti, e a cui si accede in modo disagevole, nonostante sia stato previsto uno specifico meccanismo di ribaltamento in uno dei sedili della seconda fila. Lo spazio per i piedi \u00e8 reso disponibile rimuovendo i pianetti di livellamento del bagagliaio, che vengono riposti in tasche ricavate nello schienale dei sedili in questione. Gli strapuntini all'occorrenza sono completamente rimovibili dal bagagliaio. Le sedi per il loro bloccaggio al pavimento sono riconoscibili anche su tutte le versioni 5 posti.\nLe novit\u00e0 meccaniche consistettero invece nell'arrivo del V8 4 litri bi-turbodiesel da 250 CV (modello ML400 CDI) e dell'ancora pi\u00f9 potente V8 5 litri a benzina da 292 CV (modello ML500). Quest'ultimo a rimpiazzare la \"ML430\", non pi\u00f9 in listino.\nNel 2002 vi fu l'arrivo della ML350, che sostitu\u00ec la \"ML320\" solamente in alcuni mercati, tra cui quello italiano. Il nuovo modello montava un V6 da 3.7 litri (il motore M112 nella versione E37) erogante, a seconda della mappatura della centralina, 235 Cv/173 Kw nelle vetture prodotte per la Germania, e 245 /180Kw in quelle destinate ad altri mercati (italiano compreso). Nello stesso anno vi fu anche la commercializzazione della serie speciale \"Inspiration\".\nNello stesso anno venne realizzato per il Vaticano l'esemplare utilizzato come Papamobile chiusa, sebbene con la \"vecchia\" motorizzazione 430. Invano la VW aveva proposto alla Santa Sede una vettura nuova basata sul Touareg.\nLa gamma non sub\u00ec pi\u00f9 alcun aggiornamento di rilievo fino all'inizio del 2005: negli ultimi mesi di produzione, venne proposta una serie speciale di chiusura, denominata \"Final Edition,\" che riuniva le finiture e dotazioni pi\u00f9 ricercate, fino a quel momento previste soprattutto come optionals\nNel mese di aprile del 2005, la produzione della \"W163\" termin\u00f2 dopo una carriera decisamente positiva. Il modello venne sostituito dalla W164, la nuova serie del grosso SUV tedesco.\nRiepilogo caratteristiche.\nDi seguito vengono mostrate le caratteristiche delle principali versioni della gamma \"W163\": i prezzi riportati sono espressi in milioni di lire, poich\u00e9 le fasi salienti della sua carriera si sono avute ancora al di fuori del regime di moneta unica. L'unico modello entrato in produzione dopo l'entrata in vigore dell'Euro \u00e8 stata la \"ML350\", il cui reale prezzo di listino viene espresso in Euro a fondo tabella. I prezzi si riferiscono comunque al momento del debutto in Italia."}
{"id": "1307673", "revid": "120173492", "url": "https://it.wikipedia.org/wiki?curid=1307673", "title": "Mercedes-Benz W164", "text": "W164 \u00e8 la sigla di un'autovettura SUV di lusso prodotta dalla Mercedes-Benz dal 2005 al 2011 e costituente la seconda serie della cosiddetta Classe M, ossia la classe dei SUV di grossa taglia della Casa tedesca.\nStoria e profilo.\nDebutto.\nIl nuovo SUV Mercedes-Benz di grossa taglia \u00e8 stato presentato al Salone dell'automobile di Detroit nel gennaio 2005. Per realizzare il nuovo modello, la DaimlerChrysler ha investito ingenti cifre per il suo stabilimento di Tuscaloosa (Alabama): ben 600 milioni di dollari destinati alle catene di montaggio della W164, ma anche al crossover della Classe R, che avrebbe debuttato l'anno seguente e che condivideva gran parte della meccanica con la W164 stessa.\nDesign ed interni.\nRispetto al modello che andava a sostituire, la Classe M W164 appariva innanzitutto pi\u00f9 moderna, grazie all'evidente gioco di spigoli e curve che si poteva intravedere praticamente ovunque, osservandone il corpo vettura, il tutto in contrasto con le forme tondeggianti della precedente serie W163. Nel complesso, la vettura risulta pi\u00f9 larga, pi\u00f9 lunga e pi\u00f9 alta della vecchia Classe M. Il frontale si riconosce innanzitutto per la calandra, costituita da spessi listelli orizzontali forati, ai lati della quale campeggiano i fari, ora pi\u00f9 spigolosi e non pi\u00f9 a forma di goccia come in precedenza. Il tutto \u00e8 sottolineato da un robusto scudo paraurti munito di fendinebbia. Lateralmente, spiccano i passaruota sporgenti e dal bordo spigoloso. Un elemento oramai tradizionale presso le vetture della Casa tedesca stava negli specchietti retrovisori esterni con indicatore di direzione integrato. Ed ancora, del vecchio modello \u00e8 stato mantenuto il montante posteriore massiccio ed inclinato in avanti, con i finestrini laterali posteriori che vanno a formare un tutt'uno con il lunotto. La coda \u00e8 caratterizzata essenzialmente dai gruppi ottici di nuovo disegno.\nInternamente, il nuovo SUV tedesco spicca per il notevole aumento dello spazio e dell'abitabilit\u00e0: l'aumento del passo di circa 10 cm, ha favorito positivamente il comfort a bordo per cinque persone. L'ambiente interno \u00e8 pi\u00f9 rifinito e moderno, specie osservando la plancia dal disegno pi\u00f9 elegante ed impreziosito dal grande schermo del navigatore, nonch\u00e9 il cruscotto costituito essenzialmente dai due principali strumenti (tachimetro e contagiri), pi\u00f9 alcuni piccoli display che indicano altre informazioni aggiuntive. Posteriormente, si ha la possibilit\u00e0 di disporre una zona climatizzata separatamente, ma a differenza del modello precedente, i sedili non sono regolabili longitudinalmente. Il vano bagagli \u00e8 invece rimasto pressoch\u00e9 invariato come capacit\u00e0.\nStruttura, meccanica e motori.\nLa principale novit\u00e0 introdotta dalla seconda generazione della Classe M \u00e8 costituita dall'abbandono della struttura a telaio separato in favore della pi\u00f9 moderna scocca portante. Tale soluzione ha permesso tra l'altro di poter progettare una scocca a deformazione programmata, assente nella serie W163, e che assicura sul nuovo modello un livello di protezione per gli occupanti molto pi\u00f9 elevato in caso di impatto.\nLe sospensioni, a ruote indipendenti su entrambi gli assi, prevedono bracci trasversali, barre stabilizzatrici e molle elicoidali sia all'avantreno che al retrotreno. I freni sono a disco sulle quattro ruote, con quelli anteriori autoventilanti.\nLo sterzo \u00e8 a cremagliera e con servosterzo idraulico, ed \u00e8 stato rivisto in maniera tale da risultare pi\u00f9 diretto e preciso.\nAl suo debutto, la W164 era disponibile in quattro motorizzazioni, due a benzina e due a gasolio:\nTutte le motorizzazioni erano accoppiate ad un cambio automatico-sequenziale \"7G-Tronic\" a 7 rapporti. Per quanto riguarda la trasmissione, va detto che normalmente utilizza tre differenziali i quali ripartiscono la coppia motrice al 50% tra i due assi, con possibilit\u00e0 di selezionare un programma specifico per l'utilizzo off-road, grazie al quale vengono settati automaticamente dei parametri (erogazione di coppia, sensibilit\u00e0 dei dispositivo di controllo trazione e gestione della frenata, ecc.). Tale schema di trasmissione \u00e8 ampliabile con il pacchetto \"Offroad Pro\", descritto poco pi\u00f9 avanti.\nAllestimenti e dotazioni.\nI livelli di allestimento previsti per il debutto della W164 erano quattro:\nUna menzione particolare va data all'allestimento \"Offroad Pro\", che di fatto rende la vettura molto pi\u00f9 simile ad un fuoristrada che ad un SUV vero e proprio, poich\u00e9 con tale pacchetto si viene a disporre di un cambio \"7G-Tronic\" con in pi\u00f9 7 marce ridotte, dei differenziali centrale e posteriore bloccabili anche al 100%, di protezioni aggiuntive nella parte posteriore della carrozzeria e di strumenti come la bussola. Il pacchetto \"OffRoad Pro\", come del resto anche l'allestimento \"Sport\", offre inoltre il sistema di sospensioni pneumatiche a smorzamento controllato e selezionabile su tre livelli: \"Auto\", \"Sport\" e \"Confort\".\nIn ogni caso, l'equipaggiamento di serie comune ai quattro livelli di allestimento comprende: ABS, ESP, controllo della trazione, airbag per guidatore e passeggero, airbag laterali ed airbag per la testa, sistema Pre-Safe, autoradio, climatizzatore, vetri elettrici anteriori e posteriori, sedile guida regolabile in altezza, divano posteriore sdoppiabile, poggiatesta posteriori e retrovisori esterni elettrici e riscaldabili, fendinebbia e sensori di parcheggio.\nGli optional a pagamento comuni a tutta la gamma comprendevano invece l'antifurto, i fari allo xeno, i sedili anteriori regolabili longitudinalmente ed il tetto apribile.\nI livelli \"base\" e \"Chrome\" potevano essere ottenuti anch'essi con le sospensioni pneumatiche, ma a pagamento e non di serie. Il navigatore satellitare era di serie solo nell'allestimento \"Sport\", mentre era optional negli altri allestimenti. Infine, gli interni in pelle ed alcantara si potevano avere solo negli allestimenti \"Sport\"ed \"Offroad Pro\", mentre non erano previsti per gli altri allestimenti, neppure a pagamento.\nEvoluzione.\nEntro l'estate del 2005, la commercializzazione della W164 viene avviata a livello planetario o quasi. Nel 2006 vengono introdotte due nuove versioni: da una parte la \"ML63 AMG\", equipaggiata con il poderoso V8 da 6.2 litri in grado di erogare 510 CV; dall'altra parte la \"ML420 CDI\", spinta dal generoso turbodiesel da 4 litri capace di sviluppare 306 CV, con 700 Nm di coppia massima gi\u00e0 a 2200 giri/min. Gli interni in pelle possono essere richiesti con sovrapprezzo nelle versioni con allestimento \"Sport\".\nNel 2007 la \"ML63 AMG\" diventa disponibile anche con pacchetto \"V-Max\", grazie al quale la velocit\u00e0 massima pu\u00f2 raggiungere 275\u00a0km/h. Viene inoltre proposta un'edizione speciale, celebrativa del decimo compleanno della Classe M. Tale edizione, denominata appunto \"Edition 10\", \u00e8 caratterizzata tra l'altro da cerchi specifici da 20 pollici, fari allo xeno, verniciatura grigio-titanio e selleria in pelle bicolore.\nNell'aprile del 2008 si ha il restyling: viene leggermente ridisegnato il paraurti anteriore, mentre i gruppi ottici frontali beneficiano di una leggerissima \"appendice\" in pi\u00f9 nel lato inferiore, appendice che incorpora i nuovi indicatori di direzione. Viene ridisegnata anche la griglia della calandra. In coda, invece, vengono montati fari a led. Dal punto di vista meccanico vi \u00e8 una sola novit\u00e0, consistente nel pensionamento del motore da 5 litri utilizzato sulla \"ML500\": al suo posto viene montato un nuovo V8 da 5.5 litri, della potenza di 388 CV. Tra i livelli di allestimento, sparisce il livello \"Offroad Pro\", sostituito dall'allestimento \"Premium\", assai ricco e lussuoso.\nNel 2009 i modelli \"ML280 CDI\", \"ML320 CDI\" ed \"ML420 CDI\" vengono rispettivamente ribattezzati \"ML300 CDI\", \"ML350 CDI\" e \"ML450 CDI\" senza aggiornamenti di rilievo. Lo stesso anno viene introdotta la \"ML350 BlueTEC\", sempre mossa da 3 litri turbodiesel common rail, ma integrata con la tecnologia \"BlueTEC\", consistente in un piccolo serbatoio di additivo a base di urea chiamato \"AdBlue\", il quale viene iniettato a piccole dosi all'interno del tubo di scarico, nel tratto a monte del catalizzatore. Tale additivo, durante la catalisi, si fonde con gli ossidi di azoto trasformandosi in azoto e vapore acqueo, con ovvii benefici in termini di emissioni inquinanti.\nNel 2010 la \"ML300 CDI\" vede la sua potenza passare da 190 a 204 CV, mentre la \"ML350 CDI\" passa da 224 a 231 CV. Sempre nel 2010 sparisce la \"ML63 AMG V-Max\". Rimane invece in listino la \"ML63 AMG\" \"normale\".\nInfine, nel 2011, la produzione della \"W164\" termina per lasciare il posto alla terza generazione della Classe M, siglata W166\nRiepilogo caratteristiche.\nDi seguito vengono riepilogate le varie versioni previste per la gamma W164. I prezzi riportati si riferiscono al livello di allestimento pi\u00f9 basso, laddove ne siano previsti pi\u00f9 d'uno, ed al momento del debutto nel mercato italiano.\nLa ML450 Hybrid.\nUn capitolo a parte va dedicato ad una particolare versione della Classe M W164, che \u00e8 la \"ML450 Hybrid\": introdotta nel 2009 al Salone di New York, e destinata esclusivamente al mercato statunitense, la \"ML450 Hybrid\" \u00e8 equipaggiata con un V6 a benzina da 3498\u00a0cm\u00b3 e da 279 CV, accoppiato a due motori elettrici, da 85\u00a0CV ognuno, ma con valori di coppia massima rispettivamente di 235 e 260 Nm. Tali motori sono alimentati da una batteria al nichel-metallo idruro capaci di erogare fino a 45 kWh. La potenza combinata dei tre motori \u00e8 di 340 CV, mentre la coppia massima \u00e8 di 517 Nm. I due motori elettrici sono integrati nella scatola del cambio: quest'ultimo \u00e8 piuttosto singolare nella sua architettura, poich\u00e9 possiede quattro rapporti fissi e due a variazione continua, in maniera tale da poter passare dalla modalit\u00e0 elettrica a quella a scoppio senza praticamente che il conducente sia accorga di alcunch\u00e9, ma anche per permettere ai motori elettrici di poter funzionare come dispositivi \"Start &amp; Stop\". Per permettere a dispositivi come la pompa del servosterzo di funzionare anche in modalit\u00e0 elettrica, nella \"ML450 Hybrid\" il servosterzo non \u00e8 pi\u00f9 idraulico come nelle altre W164, ma elettrico. La particolare tecnologia utilizzata nella \"ML450 Hybrid\" ha permesso di eliminare alternatore e motorino di avviamento.\nLa \"ML450 Hybrid\" \u00e8 anche la pi\u00f9 pesante della gamma W164, con i suoi 2.380\u00a0kg, a causa della batteria utilizzata."}
{"id": "1307682", "revid": "1915706", "url": "https://it.wikipedia.org/wiki?curid=1307682", "title": "2-cloro-1,1,1-trifluoroetano", "text": "Il 2-cloro-1,1,1-trifluoroetano, noto anche come freon 133a o R-133a \u00e8 un alogenuro alchilico appartenente alla categoria dei clorofluorocarburi, avente formula chimica . In condizioni standard appare come un gas incolore, parzialmente solubile in acqua. \nTrova impiego a livello industriale come refrigerante, come solvente e come reagente nelle sintesi organiche."}
{"id": "1307685", "revid": "110157", "url": "https://it.wikipedia.org/wiki?curid=1307685", "title": "Hat Full of Stars", "text": "Hat Full Of Stars \u00e8 il quarto album di Cyndi Lauper pubblicato nel 1993 dalla Epic Records.\nIl disco.\nProduzione.\nPrimo album prodotto e pubblicato negli anni novanta (1993) dopo i clamori e il successo della cantante newyorchese negli anni ottanta. Si tratta di un disco maturo, sia nei temi che nei suoni, oltre che nell'uso della voce che in questo album raggiunge vette davvero eccellenti.\nLa Lauper \u00e8 autrice di tutti i brani, in collaborazione con artisti come Rob Hyman, gi\u00e0 coautore del classico \"Time After Time\", ed Eric Bazilian, dei Hooters, anche Junior Vasquez, Mary Chapin Carpenter e Nicky Holland.\nTematiche.\nI temi trattati comprendono le violenze domestiche (\"Broken Glass\"), gli aborti clandestini (\"Sally's Pigeons\"), il razzismo (\"Tear a Part Hate\"), e gli abusi sui minori (\"Lies\").\nBrani.\nIl disco \u00e8 trainato da singoli come l'elegante \"Who Let In The Rain\", riflessione sulla fine di un lungo rapporto sentimentale, e \"That's What I Think\", briosa ed edita anche in molte versioni remixate, e che segn\u00f2 il ritorno dell'artista alla musica con un look molto pi\u00f9 sobrio (come gi\u00e0 annuncia l'immagine di copertina in bianco e nero) e un piglio autoriale molto deciso e forte.\nSuccesso Commerciale e Critica.\nMalgrado le lodi della critica, l'album ha segnato il deciso (e voluto) abbandono delle logiche commerciali del mercato musicale da parte dell'artista. Stessa scia porter\u00e0 all'uscita dell'ottimo \"Sisters of Avalon\" 3 anni pi\u00f9 tardi."}
{"id": "1307689", "revid": "48344", "url": "https://it.wikipedia.org/wiki?curid=1307689", "title": "Tragico Controvoglia", "text": ""}
{"id": "1307692", "revid": "110157", "url": "https://it.wikipedia.org/wiki?curid=1307692", "title": "Museo civico di Albano Laziale", "text": "Il museo civico di Albano Laziale \u00e8 il principale museo della citt\u00e0 di Albano Laziale, in provincia di Roma, in Lazio. Fondato nel 1975, dal 1983 \u00e8 ospitato nell'edificio neoclassico di villa Ferrajoli, al centro di Albano Laziale nel quartiere Borgo Garibaldi.\nDescrizione.\nPreistoria.\nSala I.\nQuesta sala ricostruisce l'ambiente tipico del Quaternario al momento della comparsa dell'uomo sulla Terra, all'epoca della Glaciazione W\u00fcrm (110.000-9700 anni fa circa). Vi sono esposti modelli in sezione dei principali materiali vulcanici presenti sui Colli Albani (peperino, tufo, pozzolana, lava) e vi \u00e8 conservato un raro esemplare estratto di latiumite. Nella sala \u00e8 anche esposto un campione di rocce vulcaniche che avendo inglobato dei vegetali ha permesso, attraverso l'esame del carbonio-14, la datazione dell'ultima eruzione del Vulcano Laziale a 27.000 anni fa.\nSala II.\nIn questa sala sono conservati i primi reperti riguardanti la presenza dell'uomo nel territorio albanense, databile al periodo della glaciazione Riss (200.000-130.000 anni fa): i reperti constano in \"choppers\" ed amigdale, rudimentali strumenti litici scalpellati dall'uomo. Altri reperti conservati nella sala sono un molare e due zanne di elephas antiquus ed altri resti di fauna terrestre e marina.\nSala III.\nLa sala III \u00e8 adibita a sala conferenze ed aula didattica, ed all'occorrenza \u00e8 luogo di proiezione per filmati e video: infatti i soffitti sono decorati dagli affreschi a grottesca del pittore ottocentesco Giovanni Battista Caretti.\nSala IV.\nIn questa sala sono raccolti i reperti della presenza umana sui Colli Albani databile al Paleolitico medio (120.000-36.000 anni fa): in particolare, alcuni manufatti in selce, frammenti di ceramica impressa rinvenuti nelle necropoli albanensi di Colle dei Cappuccini ed in localit\u00e0 Montagnano, un grosso frammento litico riconducibile ad un aratro ed alcuni resti animali tra cui un molare di mammuth.\nSala V.\nQuesta sala \u00e8 completamente dedicata al \"villaggio delle macine\", il singolare centro abitato palafitticolo rinvenuto sotto le acque del lago Albano in territorio di Castel Gandolfo: un tempo sommerso, con il riflusso delle acque oggi i resti del villaggio sono completamente all'asciutto. Il nome deriva all'abitato dalla presenza nel sito archeologico di numerose macine: tra i resti pi\u00f9 interessanti, punte di lance in bronzo, punte di frecce in selce, pesi da rete e ceramiche. La vita del villaggio probabilmente cess\u00f2 attorno al XV secolo a.C., ovvero con la fine dell'et\u00e0 del bronzo antica e l'approssimarsi della cultura appenninica.\nSala VI.\nQuesta sala conserva i reperti rinvenuti sul Colle della Mola, in comune di Rocca Priora presso la localit\u00e0 Pratoni del Vivaro. Qui doveva sorgere un villaggio che prosper\u00f2 nel primo periodo della cultura appenninica attorno al XIV secolo a.C.: nel sito si sono trovate numerose ceramiche, un pugnale di bronzo, frammenti di bollitoi e di telai ad alto liccio. Altri reperti estranei al villaggio rocchigiano sono una fibula ad arco di violino, considerata caratteristica della civilt\u00e0 laziale.\nProtostoria.\nSala VII.\nQuesta sala raccoglie reperti varii come un'offerta votiva rinvenuta a Castel Savello e costituita da due vasi di ceramica, una fibula a navicella, perle di una collana in pasta vitrea e due catini bronzei: altri reperti, tra cui due spade di bronzo ed alcune punte di lance e di frecce, appartenevano a dei guerrieri latini del V o del VI secolo a.C. Nella sala \u00e8 conservato anche il famoso reperto della testa di guerriero latino in terracotta policroma, rinvenuta sempre a Castel Savello, attribuita alla decorazione acroteriale di un tempio.\nSala VIII.\nIn questa sala sono raccolti diversi materiali votivi rinvenuti nel centro di Albano Laziale, in via Sant'Ambrogio, nel numero di quasi un migliaio: fra essi miniature di membra sanate o da sanare, \"maschere\" e teste maschili e femminili in miniatura. Altri reperti provengono da altre localit\u00e0 e soprattutto dalla sponda sud-occidentale del lago Albano, dove si ipotizza sorgesse un tempio. Tra le ceramiche, abbondano le tazzette e le lucerne.\nEt\u00e0 arcaico-repubblicana.\nSala IX.\nIn questa sala \u00e8 esposto materiale ceramico a vernice nera rinvenuto soprattutto in localit\u00e0 Valle Pozzo, datata al III secolo a.C. Valle Pozzo \u00e8 indicata da alcuni studiosi come il sito del \"Locus Ferentinum\", il luogo di adunanza della Lega Latina dopo la distruzione di Alba Longa, altrimenti identificato a Marino in localit\u00e0 Prato della Corte o, recentemente, a Cecchina o Genzano di Roma.\nSala XI.\nIn questa sala sono esposti i reperti della villa di Gneo Pompeo Magno, costruita nel I secolo a.C. ma frequentata come residenza imperiale fino al II secolo e parzialmente scavata nel sito dell'attuale parco pubblico di villa Doria. Tra i ritrovamenti di maggior pregio, da notare una testa femminile in peperino con chiome ondulate, la parte inferiore di una statua togata ed una testa-ritratto marmorea attribuita a Tiberio Gemello, nipote di Tiberio.\nSala XII.\nQuesta sala \u00e8 dedicata alle altre ville romane rinvenute nel territorio albanense, prima tra tutte quella in localit\u00e0 Cavallacci, dalla quale provengono numerose ceramiche ed altri oggetti di uso quotidiano: dalla villa in localit\u00e0 Cancelliera proviene una testa-ritratto molto consunta attribuita a Faustina maggiore, moglie di Marco Aurelio, mentre dalla villa rinvenuta sulla sponda nord-orientale del lago Albano proviene altro materiale ceramico o di uso quotidiano."}
{"id": "1307699", "revid": "767487", "url": "https://it.wikipedia.org/wiki?curid=1307699", "title": "1,1,2-tricloro-1-fluoroetano", "text": "Il 1,1,2-tricloro-1-fluoroetano, noto anche come freon 131a o R-131a, \u00e8 un intermedio chimico liquido di formula CH2ClCFCl2, sintetizzato a partire da trielina per addizione elettrofila di acido fluoridrico\nApplicazioni.\nIl freon 131a \u00e8 usato come intermedio chimico nella produzione di R-134a:\nR-131a \u2192 R-132b \u2192 R-133a \u2192 R-134a"}
{"id": "1307702", "revid": "1031941", "url": "https://it.wikipedia.org/wiki?curid=1307702", "title": "Governatorato di Grodno", "text": "Il governatorato di Grodno () \u00e8 stato un gubernija dell'Impero russo.\nIl governatorato fu istituito nel 1796, alla fine delle spartizioni della Polonia, ed era originariamente conosciuto come Governatorato di Slonim; quest'ultimo esistette fino al 12 dicembre 1796, quando lo zar Paolo I lo un\u00ec al Governatorato di Vil'na per formare il Governatorato lituano.\nDopo la morte di Paolo, Alessandro I annull\u00f2 i cambiamenti amministrativi introdotti dal suo predecessore. Il Governatorato lituano fu abolito e ri-suddiviso nei governatorati di Vilna e Slonim il 9 settembre 1801. Il governatorato di Grodno fu re-istituito con i confini del 1796. Il capoluogo era a Grodno (Hrodna)."}
{"id": "1307703", "revid": "1031941", "url": "https://it.wikipedia.org/wiki?curid=1307703", "title": "Governatorato di Slonim", "text": "Il governatorato di Slonim () \u00e8 stato un gubernija dell'Impero Russo. Istituito dopo la terza spartizione polacca, aveva come capoluogo la citt\u00e0 Slonim. Il 12 dicembre nel 1796 per decisione dello zar Paolo I fu unito al governatorato di Vil'na e form\u00f2 il governatorato di Lituania.\nUezd.\nIl governatorato era diviso in otto uezd:"}
{"id": "1307705", "revid": "119651799", "url": "https://it.wikipedia.org/wiki?curid=1307705", "title": "Massiccio degli \u00c9crins", "text": "Il massiccio degli \u00c9crins (detto anche \"massiccio del Pelvoux\" - in francese \"massif des \u00c9crins\" oppure \"massif du Pelvoux\") \u00e8 un massiccio montuoso francese delle Alpi del Delfinato, uno dei 4000 delle Alpi, posto nel cuore del parco nazionale degli \u00c9crins. \nStoria.\nIn ragione della sua grandezza e della sua complessit\u00e0, il massiccio \u00e8 stato per lungo tempo poco conosciuto. Non ha avuto un nome preciso fino al 1973. Per lungo tempo \u00e8 stato conosciuto come \"massif de l'Oisans\", la valle solcata dalla Romanche che lo delimita a nord. Nel Brian\u00e7onnais invece il nome pi\u00f9 comune era quello di una vetta: \"massif du Pelvoux\", rinforzato dalla creazione di un parco demaniale in questa zona, ma non si impose molto. L'ambiguit\u00e0 dell'utilizzo di due nomi ha portato nel 1880 Henry Duhamel e William Auguste Coolidge a definirlo arbitrariamente \"massif du Haut-Dauphin\u00e9\", ma non sortirono l'effetto sperato. Anche \"massif de la Meije\" \u00e8 stato utilizzato a volte, ma solo per riferirsi alla porzione settentrionale.\nLa creazione del Parco nazionale degli \u00c9crins nel 1973 \u00e8 riuscita a mettere d'accordo tutti, imponendo il nome attuale (sebbene ci sia ancora qualche sacca di resistenza: nel 1978 \u00e8 stato edito un libro intitolato \"Le grand Oisans sauvage\" di Samivel).\nDescrizione.\nDefinizione.\nIl massiccio pu\u00f2 essere inteso in modo pi\u00f9 o meno ampio. Nel senso pi\u00f9 ampio comprende anche le sottosezioni delle Alpi del Delfinato: massiccio dell'Embrunais, massiccio del Champsaur e Monti orientali di Gap.\nTerritorio.\nIl massiccio \u00e8 situato nei dipartimenti delle Alte Alpi e dell'Is\u00e8re.\nConfina:\nRuotando in senso orario i limiti geografici sono: colle del Lautaret, fiume Guisane, Brian\u00e7on, fiume Durance, torrente Fournel, passo de la Cavale, colle di Vallonpierre, Valgaudemar, fiume Drac, fiume Bonne, Col d'Ornon, fiume Romanche, colle del Lautaret.\nSuddivisione.\nSecondo la SOIUSA il massiccio \u00e8 suddiviso in cinque supergruppi, diciotto gruppi e 28 sottogruppi:\nLa catena \u00c9crins-Grande Ruine-Agneaux raccoglie la parte nord-orientale del massiccio; la catena Meije-R\u00e2teau-Soreiller si trova nella zona nord; la catena Pelvoux-Bans-Sirac \u00e8 collocato a sud-est; la catena Olan-Rouies \u00e8 a sud-ovest ed, infine, la catena Arias-Muzelle \u00e8 ad est.\nOrografia.\nLe montagne principali del massiccio sono:\nGhiacciai principali.\nIl massiccio a causa dell'altezza delle sue montagne raccoglie un gran numero di ghiacciai. Tra questi si ricordano:"}
{"id": "1307708", "revid": "765341", "url": "https://it.wikipedia.org/wiki?curid=1307708", "title": "Festival di Napoli 1955", "text": "Il terzo festival della canzone napoletana si tenne a Napoli dal 16 al 18 giugno 1955.\nOrchestra.\nDiretta dai maestri: Giuseppe Anepeta e Cinico Angelini.\nOrganizzazione.\nDella RAI"}
{"id": "1307711", "revid": "132266", "url": "https://it.wikipedia.org/wiki?curid=1307711", "title": "C\u00f6lestin Joseph Ganglbauer", "text": ""}
{"id": "1307719", "revid": "196390", "url": "https://it.wikipedia.org/wiki?curid=1307719", "title": "Too short", "text": ""}
{"id": "1307721", "revid": "729019", "url": "https://it.wikipedia.org/wiki?curid=1307721", "title": "Private Media Group", "text": "Private Media Group \u00e8 una societ\u00e0 di produzione e distribuzione di produzioni pornografiche con sede operativa in Spagna. La Private distribuisce intrattenimento per adulti tramite riviste, DVD, internet e telefonia mobile.\nStoria.\nNel 1965 l'imprenditore svedese Berth Milton, Sr. fonda a Stoccolma \"Private\", la prima rivista pornografica a colori al mondo. Nei primi anni novanta suo figlio Berth Milton, Jr. prende il suo posto e sposta il quartier generale della societ\u00e0 a Sant Cugat del Vall\u00e8s, nella provincia di Barcellona, anche se l'azienda \u00e8 registrata in Nevada, negli Stati Uniti d'America.\nMilton inizia a produrre film e contenuti per internet e, nel 1999, Private Media Group diventa la prima societ\u00e0 di intrattenimento per adulti ad essere ammessa al NASDAQ, dove era quotata con il simbolo PRVT.\nIl 21 marzo 2005 ha lanciato Private Channel, un servizio di trasmissione di film per adulti via satellite e via cavo."}
{"id": "1307725", "revid": "1504506", "url": "https://it.wikipedia.org/wiki?curid=1307725", "title": "Giuseppe Pardini", "text": "Biografia.\n\"Nacque da Giovanni Pardini e da Annunziata Domenici. Comp\u00ec studi classici presso la scuola dei Chierici Regolari di Santa Maria in Corte Orlandini a Lucca. Nel 1817 si trasfer\u00ec a Roma per seguire i corsi dell'Accademia di San Luca, frequentando le tre classi di Architettura Elementare, Architettura Pratica ed Architettura Teorica, dove fu allievo di Raffaele Stern. Nel 1818 ottenne il premio di Architettura Elementare, nel 1819 quello di Ornato, nel 1820 quello di Architettura Superiore. Nel 1821 fece ritorno a Lucca dove si perfezion\u00f2 presso il Regio Liceo (vedi Universit\u00e0 di Lucca), seguendo i corsi di meccanica, idraulica, fisica e matematica. Nel 1824 fu di nuovo a Roma per approfondire gli studi presso l'Accademia di San Luca, conseguendo nel 1826 un attestato di lode per il Saggio Architettonico. In questi anni visit\u00f2 i centri archeologici del Lazio e della Campania e comp\u00ec viaggi nell'Italia settentrionale in particolare nel Regno Sabaudo, dove soggiorn\u00f2 a Genova e poi a Torino (1829). Si rec\u00f2 a Parigi ed in Inghilterra (1830), dove gli fu offerto l'incarico di Architetto Imperiale del nuovo stato del Brasile, incarico che fu per\u00f2 costretto a rifiutare.\nNel 1834 torn\u00f2 definitivamente a Lucca dove fu nominato Maestro di Architettura e membro della Commissione di Incoraggiamento di Belle Arti, Arti e Manifatture; nel 1835 fu chiamato a far parte della Commissione Consultiva di Belle Arti e Monumenti; nel 1837 consegu\u00ec la Cattedra di Architettura all'Accademia di Belle Arti e fu chiamato ad insegnare alla Scuola di Incoraggiamento di Belle Arti. Sempre nel 1837 fu nominato Consultore ed Ispettore di tutte le fabbriche pubbliche del Ducato di Lucca escluse quelle dipendenti dal Regio Architetto Lorenzo Nottolini e Segretario della Deputazione degli Edili del Circondario dei Bagni Termali. Nel 1838 divenne Professore di Architettura, Prospettiva ed Ornato presso il Regio Liceo.\nLa prima opera architettonica eseguita fu la nuova Pieve di Marlia (1833-44), per la quale realizz\u00f2 negli anni successivi gli altari a parete (1854), il pulpito (1858), l'organo (1867-73), oltre ai lavori al campanile e al progetto di una nuova Canonica. \nIn questi anni esegu\u00ec a Lucca altri importanti interventi quali: il Catafalco e il Monumento funerario a Lazzaro Papi in San Frediano (1834), il progetto per un Teatro Diurno (1834), l'Altare di Sant'Agnello nella Sagrestia della Cattedrale (1835), la Lampada votiva per la Cappella del Volto Santo sempre nella Cattedrale (1836-56), il Monumento funerario a Marianna Crump Giovannetti (1837), quello alla Contessa di Montgelas in San Frediano (1842-43), il progetto per la Villa Ducale di Carlo Lodovico di Borbone alla Pieve Santo Stefano presso Lucca (1842 e 1866).\nNei decenni 1830-40 svolse un'intensa attivit\u00e0 di rinnovamento e trasformazione di case e palazzi esistenti, espressione della politica di decoro urbano promossa da Carlo Lodovico di Borbone. Ricordiamo in tal senso nella citt\u00e0 di Lucca la Casa Zubbani (1833), la Casa Petri (1835), il progetto di Casa De Crequy (1835), la Casa Calandrini (1836), la Casa Ricci (1836-40), le Case Cristofani (1838), la Casa Tess\u00e0ndori (1839), la Casa Lunardi (1840-41); ed ancora le Case Sesti (1840-42), la Casa Dalli (1841), la Casa Barsanti (1842), la Casa Castiglioni e Benvenuti (1843), la Casa Frugoli Raffaelli (1845-46), il rinnovamento del Palazzo Andreozzi (1845-47), la Casa Stefani e Lucchesi (1846), la Casa Micheli (1846-47), la Casa Tucci (1848).\nNel territorio del Ducato: la Casa Borrini a Compito (1844-45), la Villa della Contessa de' Nobili a Monte San Quirico (1844-45), la Villa Buzzaccherini a San Lorenzo a Vaccoli (1846), le Case Cherubini (1847) e la Casa Amadei (1849) ai Bagni di Lucca. Nel Granducato di Toscana lavor\u00f2 al Palazzo Magnani a Pescia (1835-37).\nProprio ai Bagni di Lucca, localit\u00e0 di villeggiatura di fama internazionale, lavor\u00f2 a una serie di interventi per la colonia di stranieri ivi presente: il progetto di Casa colonica neogotica (1836), il Regio Casino dei Giuochi al Ponte a Serraglio (1837-39), la Casa di Jules Janin (1838-43), la Casa Niccolai o Hotel de Russie al Ponte a Serraglio (1839-40), la neogotica Chiesa Inglese al Bagno alla Villa (1839-42), il Pulpito nella Chiesa del Bagno alla Villa (1841), il progetto per il Foro Carlo Lodovico o Piazza Borbonica al Ponte a Serraglio (1841), il progetto per le Terme Carlo Lodovico al Bagno alla Villa (1841-44), la Villa Gregory (1851), il Ponte dell'Ospedale Demidoff sul Torrente Camaione (1851-52).\nCoevi agli interventi ai Bagni il Teatro Animosi a Carrara (1836-40), i Teatri Pantera (1838-46) e Castiglioncelli (1845) a Lucca e quello non realizzato per Castelnuovo Garfagnana (1846).\nIl 5 maggio 1837 mor\u00ec a Mosca il fratello Cosimo; il 22 maggio 1838 mor\u00ec a Lucca la madre. \nNel 1840 spos\u00f2 Luisa Bongi dalla quale ebbe tre figli: Guido, Leonello e Bona.\nSempre a Lucca lavor\u00f2 all'Accademia delle Stanze Civiche (1836-63) e al Regio Liceo (1843-46), al Real Collegio dove costru\u00ec il Salone delle Adunanze in occasione del Congresso degli Scienziati Italiani del 1843; comp\u00ec lavori alle Scuole infantili in Santa Giustina (1840) e all'Orto Botanico (1842-43); realizz\u00f2 la Stazione Ferroviaria (1841-47) e la nuova sede del Tribunale e Camera di Commercio (1845-47); ide\u00f2 i progetti di un grande ospizio sulla strada modenese (circa 1840), della Scuderia Ducale di Camaiore (circa 1840) e del Conservatorio di Seravezza (circa 1840-45).\nOper\u00f2 nel campo dell'architettura religiosa con il Pulpito di Sant'Andrea di Compito (circa 1840) e quello di San Pietro a Vico (circa 1840), l'Altare nella Chiesa di San Cassiano a Controne (1841-42) e quello nella Chiesa di Montefegatesi (1841-42), il progetto per la nuova Chiesa del Castello di Nozzano (1841) e quello per l'ampliamento della Chiesa di San Pietro a Castelnuovo Garfagnana (1844-49), i lavori alla Chiesa di Toringo (1849).\nFu architetto degli Ospedali ed Ospizi della citt\u00e0 di Lucca; nel 1844 si rec\u00f2 nel Regno Sabaudo per visitare gli ospedali di Torino; esegu\u00ec lavori all'Ospedale di Camaiore (1844-47) e negli anni successivi a quello di Pietrasanta (1856), all'Ospizio per i Bagni Marini di Viareggio (1862-69) e all'Ospedale di Carrara (1873).\nA seguito della cessione del Ducato di Lucca al Granducato di Toscana, avvenuta nel 1847, assistiamo ad un periodo di relativa stasi costruttiva. Di fatto, come buona parte dei personaggi legati al vecchio Ducato, il Pardini fu epurato. Malgrado le istanze presentate al Granduca di Toscana e al Direttore dello Scrittoio delle Regie Fabbriche, non fu confermato nella carica di Consultore ed Ispettore di tutte le fabbriche pubbliche dell'ex Ducato. In questi anni continu\u00f2 ad insegnare presso l'Accademia di Belle Arti e si dedic\u00f2 alla stesura di un'importante opera storiografica, rimasta per\u00f2 inedita, il \"Saggio sull'Architettura degli Etruschi\" (1857-58). L'attivit\u00e0 si ridusse a pochi interventi: i lavori alla Villa del Barone Tossizza al Pian della Rocca presso Segromigno in Piano (1851-52), la Casa Giovannetti (1854) e la Casa Paoli (1856) a Lucca.\nL'Unit\u00e0 d'Italia segn\u00f2 una ripresa dell'attivit\u00e0 architettonica: risalgono a questi anni la nuova sede dell'Accademia di Belle Arti (1861-62), il Palazzo Paoli (1865) e il progetto di Palazzo Chelini (1865) a Lucca, il progetto per il Monumento a Cavour a Torino (1863).\nNel 1868 in qualit\u00e0 di architetto degli Ospedali ed Ospizi fu incaricato di realizzare il nuovo Manicomio di Fregionaia presso Lucca, per il quale aveva gi\u00e0 eseguito vari interventi di manutenzione e di trasformazione: fu questo uno dei cantieri pi\u00f9 impegnativi, che lo vide impegnato fino agli anni Ottanta.\nContemporaneamente gli fu affidata la realizzazione del nuovo Ospedale Civico di Lucca (1869-84) che fu edificato nell'area prospiciente il Piazzale di San Donato, occupata da costruzioni appartenenti all'ex Convento di Santa Giustina. Legati alla costruzione dell'Ospedale Civico sono i lavori all'Ospizio di San Luca (1869-71), per traslocarvi le Orfane di Santa Giustina, quelli di riparazione alle Case Carelli (1871), Gelli (1879), Ricci (1879) e il Monumento a Caterina Nicolai Secchi all'interno dell'Ospedale (1880).\nNel territorio dell'antico Ducato esegu\u00ec l'Altare nella Chiesa di San Michele a Moriano (1859), il Campanile della Chiesa di Sant'Andrea di Compito (1862), il progetto di una nuova Chiesa a Segromigno in Piano (1863-65), la Chiesa a Corsena (1864), il progetto degli arredi per la Chiesa di Monte San Quirico (1864-68), il progetto di Tabernacolo per la Badia di Camaiore (1868), il progetto per la Chiesa e il Campanile di Mutigliano (1870-71), la Chiesa di Montuolo (1875), il progetto per San Donato di Controne (circa 1878), il progetto di Croce Votiva per Segromigno al Monte (circa 1880). In provincia di Pisa si occup\u00f2 del progetto di ampliamento della Chiesa Primaziale di Buti (1873),\nUna parte consistente della sua attivit\u00e0 architettonica si svolse nell'ambito del restauro dei monumenti, con una serie di interventi che interessarono la citt\u00e0 di Lucca e il suo territorio in un arco temporale compreso tra la fine degli anni Quaranta e la fine degli anni Settanta.\nA Lucca cur\u00f2 i restauri delle Chiese di San Pellegrino (1836), Sant'Agostino (1839), San Pietro Somaldi (1841 e 1874), San Giovanni (1842), San Cristoforo (1842-44), Santa Maria Forisportam (1874-77) e soprattutto della Basilica di San Frediano (1840-70) e della Chiesa di San Michele in Foro (1849-76).\nNel territorio restaur\u00f2 le Chiese di San Michele a Fondagno (1839-42), di Anchiano (1839-44), di San Gemignano di Controne (1840-48), di San Martino a Pietrasanta (1852 e 1874), di San Pietro a Castelnuovo Garfagnana (1859); restaur\u00f2 anche la Badia di Camaiore (1864), il Campanile della Pieve di Diecimo (1856 o 1863), la Torre campanaria di Altopascio (1866), San Giovanni Battista a Santa Maria del Giudice (1873-77), la Chiesa di San Lorenzo a Vaccoli (1871-73) e quella di San Ginese di Compito (1864-69).\nFu Cavaliere dell'Ordine Mauriziano, membro della Societ\u00e0 d'Incoraggiamento per le Arti, i Mestieri e l'Agricoltura, della Guardia Civica di Lucca, della Societ\u00e0 Mineralogica Nerici e Compagni. Fece parte della R. Accademia Lucchese di Belle Arti, della Commissione Consultiva di Belle Arti della Provincia di Lucca e dell'Accademia Lucchese di Scienze, Lettere ed Arti. Nel 1872 fu nominato Membro Onorario dal Collegio dei Costruttori Italiani di Milano. Nel 1880 fu insignito del titolo di Accademico di Merito dall'Accademia di San Luca, alla quale invi\u00f2 in omaggio il progetto di Villa per facoltoso Signore (1881).\nPer i Borbone comp\u00ec lavori al Regio Palazzo nella Tenuta di Viareggio (1866) e alla Villa di Maria Teresa di Savoia Borbone a San Martino in Vignale (1866-68); esegu\u00ec inoltre il Monumento funerario di Maria Luisa e della Augusta Bambina (circa 1880) e la trasformazione della Cappella di famiglia nella Tenuta di Viareggio (1881-83).\nMor\u00ec a Lucca il 27 giugno 1884. Nello stesso anno furono pubblicate le monografie di Enrico Del Carlo \"Sul feretro del Professore Architetto Cav. Giuseppe Pardini\" e di Bernardino Poli \"Alla cara memoria del Cav. Architetto Giuseppe Pardini\" di Lucca\".\nTratto da C. Cordoni, Scheda su Giuseppe Pardini, in Guida agli Archivi di architetti e ingegneri del Novecento in Toscana, Edifir, Firenze 2007, pp.\u00a0265\u2013271."}
{"id": "1307726", "revid": "228587", "url": "https://it.wikipedia.org/wiki?curid=1307726", "title": "List\u00edn Diario", "text": "List\u00edn Diario \u00e8 uno dei pi\u00f9 antichi quotidiani della Repubblica Dominicana, l'unico ancora esistente fra quelli fondati nella sua epoca.\nStoria.\n\"List\u00edn Diario\" fu fondato il 1\u00ba agosto 1889 da Arturo Joaqu\u00edn Pellerano Alfau e Juli\u00e1n Atiles."}
{"id": "1307734", "revid": "1573940", "url": "https://it.wikipedia.org/wiki?curid=1307734", "title": "Chiesa dei Santi Jacopo e Verano alla Costa d'acqua", "text": "L'eremo o di Costa d'Acqua \u00e8 uno dei pi\u00f9 antichi eremi dei Monti Pisani ed \u00e8 situato nei pressi di Calci.\nL'eremo fu prima dei Camaldolesi, poi degli Agostiniani di Pisa. L'eremo inizialmente intitolato ai santi Jacopo e Verano (o Veriaco), fu dedicato nel 1212 anche a Bernardo di Chiaravalle.\nIl 20 agosto di ogni anno il Prevosto di Calci vi celebra la messa dedicata a san Bernardo.\nPosizione geografica.\nL'eremo si trova sui Monti Pisani a circa 300m sul livello del mare, in una valle ricca di numerose sorgenti, e per questo nota come \"Costa d'Acqua\".\nL'eremo si trova in un castagneto.\nArchitettura.\nL'eremo dei Santi Jacopo e Verano \u00e8 di piccole dimensioni, in stile romanico pisano, presenta una sola navata, non ha abside. \u00c8 privo di torre campanaria, ma ha campanile a vela.\nSulla facciata sono visibili i resti di alcune mensole che sorreggevano il portico antistante. L'architrave del portale di ingresso \u00e8 appoggiato a due mensole scolpite. La Chiesa \u00e8 costruita in di verrucano squadrati e lavorati a punta. L'architettura di questo eremo \u00e8 tipica degli edifici del tempo. L'eremo di Mirteto presenta forti analogie sia nella fattura che nell'iconografia.\nStoria.\nLe origini della piccola chiesa, dedicata a Bernardo di Chiaravalle, sono antichissime ma non storicamente documentate, per cui \u00e8 difficile dare una datazione precisa.\nSi ritiene che la costruzione della chiesa risalga ad epoca precedente il Mille. L'eremo dei Santi Japoco e Verano \u00e8 considerato uno dei pi\u00f9 antichi dei Monti Pisani, insieme all'Eremo di Santa Maria ad Martyres.\nAlcuni studiosi hanno invece sostenuto la sua fondazione ad opera di Sant'Antonio, prete ed eremita lucchese, primo martire nell'area del Monte Pisano.\nAmpliamento dell'eremo.\nNel 1211 frate Bernardo avvi\u00f2 l'ampliamento e la ristrutturazione dell'eremo, grazie alla generosit\u00e0 dei figli di Spinello e di Bonagiunta. Oltre alla costruzione di due cenobi, quello di Caprile di Sopra e quello di Caprile di Sotto, egli fece costruire una chiesa sul colle detto Costa Feminicola, oggi noto come Sant'Antonio. La chiesa inizialmente dedicata ai Santi Jacopo e Verano (oggi tale chiesa \u00e8 intitolata a Sant'Antonio abate). A seguito di questo ampliamento, la chiesa pi\u00f9 antica fu dedicata a Bernardo di Chiaravalle.\nLa vicinanza della nuova chiesa all'abitato di Calci fece nascere discordie con il pievano Bene di Calci e con il cappellano Argomento di Sant'Andrea a Lama. Il pievano e il cappellano volevano la nuova chiesa sottomessa alla Pieve, mentre frate Bernardo sosteneva che gli eremiti non erano sottoposti alla loro giurisdizione.\nL'Arcivescovo nomin\u00f2 una commissione da lui presieduta e della quale facevano parte anche Luca, abate di San Paolo a Ripa d'Arno, della Congregazione Vallombrosana e Jacopo, abate di San Michele degli Scalzi, della congregazione dei monaci benedettini di Santa Maria da Pulsano.\nNel 1212 la commissione stabil\u00ec che la nuova chiesa era propriet\u00e0 dei romiti ma:\nAl termine dei lavori di ristrutturazione, frate Bernardo chiese ed ottenne da papa Innocenzo III l'annessione della sua comunit\u00e0 al monastero di San Michele in Borgo, accettando definitivamente la regola benedettina. Frate Bernardo rimase Priore fino al 1252.\nTrasformazione del romitaggio.\nAll'inizio del Duecento le comunit\u00e0 eremitiche stavano attraversando una grave crisi, e la comunit\u00e0 dell'eremo di Costa d'Acqua non fece eccezione.\nSi ebbe cos\u00ec un processo di trasformazione del romitaggio, favorito a quell'epoca dallo stesso Papato, che tendeva ad una evoluzione della vita eremitica improntata non pi\u00f9 al severo isolamento dell'asceta bens\u00ec sull'organizzazione a carattere comunitario. Nel 1243 papa Innocenzo IV invit\u00f2 gli eremiti toscani a riunirsi per costituire un unico ordine religioso, noto come Eremiti dell'Ordine di Sant'Agostino.\nOlivetani.\nNel 1287 l'eremo passa agli Agostiniani del Romitorio di Agnano. Con un atto del 6 giugno, stipulato nel portico della chiesa di San Bernardo alla presenza di alcuni frati della Congregazione dei Camaldolesi, frate Salvi del Romitorio di Agnano costituisce Procuratori Generali dell'eremo fra'Giovanni di Cipriano, fra' Tommeo e fra' Michele. La nomina di tre procuratori era dovuta al fatto che ormai anche i cenobi di Caprile di Sopra e Caprile di Sotto avevano assunto un ruolo rilevante.\nGli Olivetani tennero l'eremo di Costa d'Acqua sino alla fine del XVIII secolo, epoca in cui i suoi beni, chiese comprese, passarono alla propriet\u00e0 privata.\nSconsacrazione e restauro.\nNel 1819 l'arcivescovo di Pisa Ranieri Alliata constatato il degrado dell'eremo, lo priva della prerogativa di essere luogo di culto. La chiesa apparteneva alla famiglia Giusti di Pisa.\nSuccessivamente, dopo essere passata in propriet\u00e0 alla famiglia Buonafalce, fu restaurata e riaperta al culto il 20 agosto 1880, festivit\u00e0 di san Bernardo.\nOggi l'eremo di Costa d'Acqua \u00e8 propriet\u00e0 della famiglia Benedetti ed \u00e8 condotto da una cooperativa agrituristica.\nLa chiesa di Sant'Antonio da Padova, in Costa Feminicola, venne trovata \u201cin ottimo grado\u201d dall'arcivescovo Alliata e, dopo essere passata dalle propriet\u00e0 Caprili, Barbieri Pandolfini e Buonafalce, attualmente fa parte dell'azienda agricola Dott. Sbrana.\nMonumento nazionale.\nNel 1969 la Soprintendenza ai beni culturali di Pisa avvi\u00f2 un sostanziale restauro dopo che la chiesa era stata dichiarata monumento nazionale.\nPersone legate all'eremo.\nLa fama degli eremiti del Monte Pisano era largamente diffusa nell'antichit\u00e0 e molti sono i pellegrini famosi che sono rimasti per periodi pi\u00f9 o meno lunghi presso queste comunit\u00e0.\nBibliografia.\nLaura Benassi, Roberto Castiglia, \"Mirteto - Storia e trasformazione di un complesso monastico nel monte Pisano\". Edizioni Plus, 2005."}
{"id": "1307738", "revid": "767487", "url": "https://it.wikipedia.org/wiki?curid=1307738", "title": "Fratelli per la pelle", "text": "Fratelli per la pelle (\"Stuck on You\") \u00e8 un film del 2003 diretto da Peter e Bobby Farrelly.\nTrama.\nBob e Walt sono due gemelli siamesi di Martha's Vineyard. Molto amati dai loro concittadini, gestiscono un fast food e riscuotono successo anche nello sport. I due fratelli sono molto diversi tra loro: Bob \u00e8 timido e riservato, mentre Walt \u00e8 estroverso ed esuberante, tanto da decidere di tentare la fortuna come attore a Hollywood, costringendo Bob a seguirlo.\nCast.\nMolte celebrit\u00e0 compaiono nel ruolo di se stesse in piccole parti: alcune sono accreditate (Cher, Griffin Dunne, Jay Leno, Ricky Williams e Ben Carson), altre no (Mary Hart, Fernanda Lima, Frankie Muniz, Meryl Streep e Jesse Ventura). Nel film appaiono anche Dane Cook, Rhona Mitra, Luke Wilson, Seymour Cassel, Nancy Carlsson-Paige (madre di Matt Damon) e molti sportivi statunitensi."}
{"id": "1307742", "revid": "547034", "url": "https://it.wikipedia.org/wiki?curid=1307742", "title": "Festival di Napoli 1956", "text": "Il quarto festival della canzone napoletana si tenne a Napoli dal 21 al 23 giugno 1956.\nOrchestra.\nDiretta dai maestri: Giuseppe Anepeta e Mario Migliardi.\nOrganizzazione.\nDella RAI"}
{"id": "1307745", "revid": "81195", "url": "https://it.wikipedia.org/wiki?curid=1307745", "title": "1,1,2-tricloro-1-fluoro-etano", "text": ""}
{"id": "1307747", "revid": "125994404", "url": "https://it.wikipedia.org/wiki?curid=1307747", "title": "Cesare Rossi", "text": "Fascista della prima ora, fu coinvolto nello scandalo seguito al delitto Matteotti.\nBiografia.\nL'esperienza sindacale.\nTra il 1905 e il 1915 Cesare Rossi fu collaboratore di diverse testate socialiste e direttore della \"Voce Proletaria\" di Piacenza. Collabor\u00f2 con \"l'Internazionale\", organo della Camera del Lavoro \"sindacalista rivoluzionaria\" di Parma, che prese poi rilevanza quasi nazionale con Michele Bianchi, Alceste De Ambris e Amilcare De Ambris, Tullio Masotti, Umberto Pasella, Romualdo Rossi, Angelo Oliviero Olivetti, Paolo Mantica, tutti sindacalisti rivoluzionari o comunque vicini al movimento.\nIl 27 ottobre 1914 Cesare Rossi fond\u00f2 con Filippo Corridoni ed un folto gruppo di interventisti e sindacalisti rivoluzionari (Decio Bacchi, Michele Bianchi, Ugo Clerici, Amilcare De Ambris, Attilio Deffenu, Aurelio Galassi, A.O. Olivetti, Decio Papa, Silvio Rossi, Sincero Rugarli, Libero Tancredi) il \"Fascio rivoluzionario d'azione internazionalista\" e ne sottoscrisse il manifesto programmatico. Fu fra i fondatori nel dicembre 1914 del Fascio d'azione rivoluzionaria, con Benito Mussolini e Alceste de Ambris, aderendo al fronte interventista di sinistra.\nRossi aderiva alla massoneria, comunione della Gran Loggia di Piazza del Ges\u00f9, dalla quale si dimetter\u00e0 con lettera il 18 febbraio 1923. Nel 1914 venne chiamato da Mussolini a collaborare al \"Il Popolo d'Italia\".\nL'adesione al fascismo.\nIl 23 marzo 1919 partecip\u00f2 all'adunata di piazza Sansepolcro, momento di fondazione dei fasci italiani di combattimento e del movimento fascista. Fu tra i protagonisti della Marcia su Roma e, durante il primo governo Mussolini, venne chiamato a ricoprire la carica di capo dell'ufficio stampa della Presidenza del Consiglio dei ministri. Nel 1923 divenne membro del Gran consiglio del fascismo e vicesegretario del PNF. Fu uno dei pi\u00f9 fidati collaboratori di Mussolini, che gli affid\u00f2 l'incarico di organizzare la \"\u010ceka\" fascista, una polizia segreta agli ordini diretti di Mussolini, insieme al segretario amministrativo del Partito Nazionale Fascista (PNF), Giovanni Marinelli.\nDal 23 aprile al 16 giugno 1924 fece parte del \"quadrumvirato\" con Roberto Forges Davanzati, Giovanni Marinelli e Alessandro Melchiori al vertice del Partito Nazionale Fascista.\nIl \u00abMemoriale Rossi\u00bb e il carcere.\nIl 10 giugno fu sequestrato a Roma il parlamentare socialista Giacomo Matteotti. Coinvolto dalle prime indagini nel sequestro, Cesare Rossi si dimise dal 16 giugno da tutte le cariche. Ricercato, si fece latitante, per poi costituirsi spontaneamente alle autorit\u00e0 giudiziarie il 22 giugno. Il 16 agosto fu ritrovato il corpo senza vita del parlamentare. Scoppi\u00f2 uno scandalo; Mussolini si dimise da ministro degli Interni, fece dimettere Emilio De Bono da direttore generale della polizia, pur mantenendolo comandante generale della milizia, ed esoner\u00f2 il questore di Roma. Vennero sospesi i lavori parlamentari.\nIl 27 dicembre 1924 il quotidiano indipendente \"Il Mondo\" pubblic\u00f2 un memoriale difensivo del Rossi, scritto presumibilmente nei giorni della latitanza. Il documento era composto da 18 cartelle di appunti. L'ex capo dell'ufficio stampa della Presidenza del Consiglio, oltre a proclamare la propria estraneit\u00e0 rispetto al delitto Matteotti e ad altre azioni violente e a delitti perpetrati dal regime, accus\u00f2 direttamente Mussolini per l'omicidio del \"leader\" socialista. Nel documento scrisse infatti che Mussolini gli avrebbe detto \"Quest'uomo non deve pi\u00f9 circolare\u201d, in seguito all'intervento parlamentare di Matteotti del 30 maggio 1924, nel quale si denunciavano i brogli elettorali e le violenze del 6 aprile.\nCesare Rossi fu prosciolto in istruttoria (l'indagine fu condotta dai magistrati Del Vasto e Albertini). Liberato nel dicembre 1925, nel febbraio 1926, per timore di vendette, si rifugi\u00f2 in Francia. Pochi mesi dopo gli fu tolta la cittadinanza italiana. Attirato con un tranello a Campione d'Italia, fu arrestato dalla polizia fascista nell'agosto 1928 per attivit\u00e0 antifascista all'estero, e condannato nel 1929 a 30 anni di carcere dal Tribunale Speciale. Dopo 11 anni di carcere, nel 1940 fu inviato al confino nell'isola di Ponza.\nIl dopoguerra.\nNel 1947, arrestato nell'ambito dell'istruttoria del processo-bis del delitto Matteotti, venne assolto per insufficienza di prove. Nel dopoguerra produsse diverse opere memorialistiche. \u00c8 morto a Roma, a 79 anni, nel 1967."}
{"id": "1307754", "revid": "95993", "url": "https://it.wikipedia.org/wiki?curid=1307754", "title": "Zuijiuquan", "text": ""}
{"id": "1307761", "revid": "95993", "url": "https://it.wikipedia.org/wiki?curid=1307761", "title": "Choygar", "text": ""}
{"id": "1307764", "revid": "2047062", "url": "https://it.wikipedia.org/wiki?curid=1307764", "title": "Festival di Napoli 1957", "text": "Il quinto festival della canzone napoletana si tenne a Napoli dal 16 al 18 maggio 1957.\nOrchestra.\nDiretta dal maestro Giuseppe Anepeta. Riepiloghi per i chitarristi Ugo Calise, Sergio Centi, Fausto Cigliano, Amedeo Pariante e Armando Romeo.\nDiscografia.\nNon finaliste"}
{"id": "1307766", "revid": "95993", "url": "https://it.wikipedia.org/wiki?curid=1307766", "title": "Choygarkuen", "text": ""}
{"id": "1307771", "revid": "95993", "url": "https://it.wikipedia.org/wiki?curid=1307771", "title": "Choy li fut", "text": ""}
{"id": "1307773", "revid": "1393243", "url": "https://it.wikipedia.org/wiki?curid=1307773", "title": "Goblin (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", i goblin sono una razza molto comune di umanoidi malvagi piuttosto deboli. I goblin e i coboldi sono spesso il primo genere di mostri non umani che i personaggi affrontano ai primi livelli. In \"D&amp;D\", diversamente da altri giochi di ruolo fantasy, i goblin non sono i cugini piccoli degli orchi, ma fanno parte del genere dei goblinoidi, che comprende hobgoblin, bugbear e altri.\nDescrizione.\nI goblin sono piccoli mostri umanoidi. Variano in altezza da 90\u00a0cm a poco pi\u00f9 di un metro, e in peso da 18 a 20\u00a0kg. Camminano eretti anche se le loro braccia arrivano quasi alle ginocchia.\nIl colore degli occhi varia tra il rosso e il giallo. Hanno un naso schiacciato e una faccia piatta, orecchie a punta e una larga bocca con piccole ma affilate zanne. La pelle pu\u00f2 variare da un rosso scuro a varie gradazioni di arancione fino al giallo, a seconda della trib\u00f9 di appartenenza.\nBasandosi sulle statistiche del gioco di ruolo, un goblin medio \u00e8 capace di sollevare sulla sua testa fino a 27\u00a0kg, quasi una volta e mezzo la sua massa corporea.\nSociet\u00e0.\nI goblin di solito vivono in trib\u00f9, che possono andare da gang di una decina di individui a colonie di 400 goblin; in queste trib\u00f9 \u00e8 sempre il goblin pi\u00f9 forte a comandare.\nLe trib\u00f9 di maggiori dimensioni possono allevare lupi o lupi crudeli come cavalcature, o allearsi con i worg dai quali vengono portati in battaglia.\nI goblin normalmente si stabiliscono vicino alle aree civilizzati per razziare cibo, attrezzi, armi e altri rifornimenti necessari alla vita della trib\u00f9. Alcuni clan di goblin possono anche sottostare al controllo di goblinoidi pi\u00f9 forti o di altri mostri, dei quali sono servi.\nNella maggior parte delle ambientazioni la divinit\u00e0 patrona dei goblin \u00e8 Maglubiyet. Altre divinit\u00e0 adorate sono Khurgorbaeyag, dio della schiavit\u00f9 e dell'oppressione, e Bargrivyek, dio del territorio e della cooperazione."}
{"id": "1307774", "revid": "95993", "url": "https://it.wikipedia.org/wiki?curid=1307774", "title": "Zhang Qingpo", "text": ""}
{"id": "1307778", "revid": "110157", "url": "https://it.wikipedia.org/wiki?curid=1307778", "title": "Meije", "text": "La Meije (3.983\u00a0m) \u00e8 una montagna del Massiccio des \u00c9crins, nelle Alpi del Delfinato. \u00c8 situata al limite dei dipartimenti delle Alte Alpi e dell'Is\u00e8re.\nToponimo.\nMeije deriva da \"meidjo\" che in lingua occitana significa mezzogiorno. Cos\u00ec avevano l'abitudine di chiamare la montagna gli abitanti di La Grave essendo collocata a sud del loro villaggio.\nCaratteristiche.\nLa montagna \u00e8 composta di tre principali sommit\u00e0 disposte da est verso ovest:\nDalla vetta della montagna una cresta si abbassa verso ovest e passando alla \"Breccia della Meije\" (3.357 m) risale verso Le R\u00e2teau. Una seconda cresta dalla Meije orientale si abbassa verso nord-est e passando per la T\u00eate des Corridors (3.734 m), la \"Bec de l'Aigle\" (3.411 m) e la \"Bec de l'Homme\" (3.454 m) separa il \"ghiacciaio de l'Homme\" dal \"ghiacciaio di Tabuchet\". Una terza cresta scende verso sud-est e passando per la \"breccia Maximin Gaspard\" risale verso Le Pav\u00e9 (3.823 m) ed il Pic Gaspard (3.881 m).\nPer la sua particolare collocazione viene denominata la \"Regina dell'Oisans\".\nAscensioni.\nPrima ascensione.\nIl Picco Centrale fu raggiunto per la prima volta da Meta Brevoort, William Auguste Coolidge e le loro guide Christian e Ulrich Almer e Christian Gertsch il 28 giugno 1870.\nLa prima ascensione del Gran Picco fu effettuata il 16 agosto 1877 da Emmanuel Boileau de Castelnau con Pierre Gaspard e figlio; la salita avvenne lungo la cresta del Promontorio sul versante sud, l'attuale via normale. Il Gran Picco \u00e8 una delle vette pi\u00f9 difficili delle Alpi e non esiste un itinerario di salita \"facile\".\nVie alpinistiche.\nVia normale.\nLa via normale sale lungo la cresta del Promontorio, sul versante sud. La salita parte dal Rifugio del Promontoire (3.092\u00a0m), e prevede 4 o 5 ore di arrampicata impegnativa su ripida cresta rocciosa (III grado continuo), con l'attraversanento di un ghiacciaio sospeso. Questa traversata \u00e8 facile ma pericolosa in cattive condizioni perch\u00e9 domina la parete meridionale della montagna. La salita \u00e8 valutata di grado di difficolt\u00e0 AD.\nTraversata integrale della Meije.\nDi particolare risalto alpinistico \u00e8 questa traversata che tocca le varie sommit\u00e0 della montagna. Normalmente si sale per la via normale al \"Grande Picco\", poi si scende alla \"breccia Zsigmondy\", si contorna a nord il \"Dent Zsigmondy\" e si sale al \"Dito di Dio\"; infine scendendo sul \"ghiacciaio di Tabuchet\" si arriva al Refuge de l'Aigle.\nRifugi alpini.\nPer facilitare l'ascensione al gruppo montuoso vi sono due rifugio alpino:"}
{"id": "1307779", "revid": "550667", "url": "https://it.wikipedia.org/wiki?curid=1307779", "title": "Regio Parco", "text": "Regio Parco (\"Regi Parch\" in piemontese) \u00e8 un quartiere semiperiferico che fa parte della Circoscrizione 6 di Torino, collocato nella zona nord-est della citt\u00e0 di Torino nei pressi della confluenza della Stura di Lanzo nel fiume Po.\n\u00c8 delimitato:\nTalvolta viene ricordato insieme ai quartieri Barca e Bertolla dai quali \u00e8 diviso dal fiume Stura.\nStoria.\nOrigini del nome.\nPer ripercorre la storia del quartiere Regio Parco bisogna risalire alle origini del suo nome che appare curioso per indicare un quartiere operaio. Una volta, dove adesso ci sono palazzi popolari, sorgeva un castello. Infatti, intorno alla fine del 1568 Emanuele Filiberto volle espandere le sue residenze oltre le mura verso nord, ed acquist\u00f2 da diversi proprietari terrieri 81 giornate di terreno boscoso, successivamente trasformato in parco, in un'area compresa tra le confluenze dei fiumi Dora e Stura di Lanzo nel Po. Il luogo fu dapprima chiamato \"Viboccone\", con riferimento al preesistente e popoloso \"Vicus bocconis\" a cui si appoggiarono i servizi \"logistici ed ecologici\" della tenuta del Regio Parco; in seguito, attorno al 1530, venne eretto ad opera dell'architetto milanese Croce il castello del Viboccone, detto anche \u201c\"Palazzo di Delizie\"\u201d. \nL'interno del castello era ornato da affreschi opera del pittore casalese Guglielmo Caccia, detto il Moncalvo. Tutto il castello era delimitato da scaloni, portici, colonne e sovrastato da una grande cupola. \nIl castello fu poi distrutto dai francesi nel 1706, durante l'assedio di Torino del 1706 mentre stava gi\u00e0 andando in rovina. Il Regio Parco torinese ebbe comunque una notevole importanza nello sviluppo delle residenze di piacere in Italia.\nDella \"delizia\" non resta che il nome Regio Parco, che ha dato nome all'intero quartiere ed al corso lungo 3,4 km. che lo attraversa tutto, dal Rond\u00f2 Rivella sino a Piazza Sofia, costituendo anche il confine nord del Cimitero monumentale di Torino.\nSviluppo del quartiere e la Manifattura Tabacchi.\nA seguito della distruzione del Regio Parco e dell'annesso Palazzo delle delizie, la zona fu lasciata in completo abbandono. Dal 1829 al posto del parco si decise la costruzione di quello che \u00e8 ora il cimitero monumentale di Torino ed al posto del palazzo delle delizie si inizi\u00f2 a costruire nel 1758 la Regia Fabbrica dei Tabacchi, poi completata nel 1760. La fabbrica doveva contenere in un unico luogo sicuro \"la piantagione, il semenzaio e pendaggio delle foglie di tabacco\" nonch\u00e9 la lavorazione (tritatura e pestaggio) affinch\u00e9 si riducesse la foglia in macinato da fumo o in polverina da fiuto.\nLa lavorazione del tabacco, era strettamente controllata e rappresentava l'iniziativa diretta dello Stato. Doveva quindi essere specchio della magnificenza del re e dell'efficienza del potere centrale. Il progetto del complesso industriale fu affidato all'architetto Giovanni Battista Feroggio. Si decise che la palazzina delle delizie, al centro del nuovo edificio, diventasse la cappella, affiancata da due grandi cortili per la semina e il pendaggio, delimitati dai fabbricati per la lavorazione e per l'alloggio degli operai. Per assicurare la forza motrice idraulica necessaria alle \"peste\" ed alle altre macchine per la lavorazione del tabacco venne scavata una derivazione ad hoc, detta canale del Regio Parco. L'edificio nel 1840 divenne una vera e propria fabbrica di tabacchi con annessa una cartiera. Successivi ampliamenti ebbero luogo tra il 1855 e il 1858 con la chiusura del cortile centrale con due maniche e con l'estensione della zona delle tettoie e dei depositi. In seguito, al fine di permettere la sistemazione della centrale elettrica, si dovette provvedere all'abbattimento della cappella che sorgeva all'ingresso principale. La predominante presenza femminile \u00e8 stata una particolare caratteristiche di questa fabbrica: i dipendenti erano in gran parte operaie che provenivano quasi tutte, oltre che da Regio Parco, anche dai vicini quartieri Barca e Bertolla.\nAl servizio delle famiglie delle operaie e dei residenti del borgo, nel 1880 fu costruito l'Asilo Infantile, dedicato al re Umberto I di Savoia, nella piazza adiacente all'ingresso della Manifattura, asilo ancora oggi esistente e funzionante e la scuola elementare \"G.C. Abba\" nel 1882.\nAlla fine della seconda guerra mondiale, le operaie della manifattura tabacchi furono protagoniste di un episodio glorioso, perch\u00e9 tagliarono i copertoni dei camion, respingendo cos\u00ec le brigate nere fasciste che avevano occupato la fabbrica per rappresaglia contro una colletta raccolta a favore delle milizie partigiane.\nOggi la Manifattura, dopo un lungo periodo di crisi, ha definitivamente chiuso i battenti nel 1996 e dopo anni di progressivo decadimento strutturale \u00e8 stato redatto uno studio progettuale di riqualificazione per destinare l'area a strutture universitarie, ma esso \u00e8 stato definitivamente abbandonato dall'Universit\u00e0 di Torino nel 2017.\nNel febbraio 2019 il Comune di Torino ha espresso parere favorevole ad un nuovo progetto di fattibilit\u00e0 per la costruzione di una residenza sanitaria ed altri servizi alla persona, oltre ad una area pubblica e nuovi spazi verdi. \nLa direttrice storica di sviluppo della zona \u00e8 ancor oggi costituita dalla antica strada delle Maddalene, ora pedonalizzata, come pure piazza Cesare Abba, presso quello che \u00e8 stato l'ingresso principale della Regia Fabbrica dei Tabacchi.\nChiesa di San Gaetano da Thiene.\nNell'Ottocento la popolazione del borgo Regio Parco utilizzava per i servizi religiosi la chiesa dedicata al Beato Amedeo IX di Savoia, edificata nel 1765 all'interno della Regia Manifattura Tabacchi. Nel 1883 la Direzione della Manifattura fece presente alla Curia che non intendeva pi\u00f9 far entrare degli estranei e quindi avrebbe dovuto chiudere la cappella.Si decise di costruire una nuova chiesa dedicata a San Gaetano da Thiene in onore del Cardinal Gaetano Alimonda, Arcivescovo di Torino tra il 1883 e il 1891. \nIl progetto fu affidato al marchese Ferdinando Scarampi di Villanova insieme all'ing. Lorenzo Rivetti. I lavori iniziarono nell'agosto del 1887 e la chiesa venne consacrata il 6 agosto 1889 e inaugurata dal Cardinale il 7 agosto 1889.La chiesa, lunga 54 metri, larga 22 e alta 18, con un campanile alto 40 metri, \u00e8 un esempio di architettura eclettica di fine Ottocento. Lo stesso stile caratterizza anche le vicine chiese di San Gioacchino e di Nostra Signora della Pace.\u00c8 molto singolare che la chiesa volga le spalle al borgo del Regio Parco, ma al momento della costruzione l'espansione urbana era prevista sull'asse del corso Regio Parco. I successivi ampliamenti del cimitero, la costruzione dello scalo Vanchiglia e la completa apertura della via Bologna modificarono le direttrici dello sviluppo urbano lasciando ampie zone non edificate appunto davanti alla chiesa.L'interno \u00e8 a tre navate, gli affreschi sono di Giuseppe Rollini di Intra, il catino absidale \u00e8 la riproduzione di un mosaico bizantineggiante. La chiesa conserva anche due quadri pi\u00f9 antichi, una Madonna del Rosario del Settecento, forse di Felice Cervetti, e una Nativit\u00e0 di Pietro Giuseppe Metey del 1754."}
{"id": "1307785", "revid": "767487", "url": "https://it.wikipedia.org/wiki?curid=1307785", "title": "Pedro Mar\u00eda Artola", "text": "Carriera.\nDifese la porta della Real Sociedad dal 1970 al 1975, ma fu titolare solo nella stagione 1974-1975. Acquistato dal Barcellona, fu titolare per otto stagioni. Gioc\u00f2 311 partite ufficiali con la squadra blaugrana. La migliore annata fu il 1978-1979, quando vinse, a livello personale, il Trofeo Zamora, grazie al minor numero di gol subiti tra i portieri del campionato (solo 25 in 29 incontri). Divenne cos\u00ec il quinto calciatore del Barcellona a conquistare questo premio, dopo Antoni Ramallets, Jos\u00e9 Manuel Pesudo, Salvador Sadurn\u00ed e Miguel Reina. Si aggiudic\u00f2 anche tre Coppe di Spagna, una Copa de la Liga e una Supercoppa di Spagna. Nell'ultima stagione con il Barcellona, campionato 1983-1984, perse il posto da titolare a beneficio di Urruti, anch'egli vincitore del Zamora in quella stagione.\nNon vest\u00ec mai la maglia della Nazionale spagnola, ma fu tra i convocati per il in Italia."}
{"id": "1307786", "revid": "599013", "url": "https://it.wikipedia.org/wiki?curid=1307786", "title": "Emil Hallfre\u00f0sson", "text": "Caratteristiche tecniche.\nDotato di una discreta tecnica di base, centrocampista mancino, molto duttile tatticamente dal fisico potente, per cui \u00e8 portato all'interdizione, pu\u00f2 giocare sia come interno di centrocampo (ruolo prediletto) sia a 3 che a 4, oltre a poter giocare da esterno di centrocampo. Dinamico e disciplinato tatticamente, le sue doti migliori sono il tiro dalla distanza, possiede un buon dribbling ma soprattutto \u00e8 molto abile nell'effettuare cross ed assist ai compagni. Si distingue anche per la foga agonistica con cui scende in campo.\nCarriera.\nClub.\nEsordi, Tottenham, Malm\u00f6 FF.\nDopo aver fatto la trafila alle giovanili del Fimleikaf\u00e9lag Hafnarfj\u00f6r\u00f0ar, \u00e8 aggregato in prima squadra dove resta due anni, prima d'essere acquistato dagli inglesi del Tottenham Hotspur. Regolarmente impiegato nel torneo dedicato alle riserve, non debutta in Premier League e nel 2006 va in prestito al , in Svezia, dove totalizza 19 presenze e 5 reti.\nRitorno al Tottenham, Lyn Oslo, Reggina.\nTornato al Tottenham Hotspur, a luglio 2007 \u00e8 venduto a titolo definitivo alla squadra norvegese del Lyn Oslo, dove per\u00f2 gioca una sola partita, prima d'essere ceduto a titolo definitivo alla . Dopo quasi due anni d'attesa, segna il suo primo goal in Serie A il 26 aprile 2009 in Reggina- 2-2, battendo Buffon.\nBarnsley, Hellas Verona.\nIl 9 agosto 2009 il Barnsley lo preleva dalla in prestito con diritto di riscatto. Tornato alla , \u00e8 messo fuori squadra il 31 agosto 2010 e dopo pochi giorni va in prestito al Verona con diritto di riscatto a favore del club scaligero, con cui gioca in Prima Divisione nel 2010-2011 e raggiunge la promozione in serie B ai play-off. Il 22 giugno 2011 il neo-promosso Verona riscatta totalmente il cartellino e nella stagione 2011-2012, in Serie B, conquista 78 punti e il quarto posto in classifica, perdendo la semifinale play-off contro il Varese, trovando anche 6 volte la via del goal. Nella stagione successiva 2012-2013 dopo un girone d'andata sottotono, torna in forma fisica nel girone di ritorno contribuendo alla promozione del Verona in Serie A. Il 26 gennaio 2014 segna il suo primo gol in Serie A con la maglia giallobl\u00f9 nella gara Verona-Roma (1-3), siglando il momentaneo pareggio del club veneto.\nUdinese.\nIl 30 gennaio 2016 durante il mercato invernale, passa a titolo definitivo all'Udinese, con cui firma un contratto della durata di due anni e mezzo. Il 22 dicembre 2017 prolunga ulteriormente il suo contratto con la societ\u00e0 friulana fino al giugno 2020.\nFrosinone e ritorno all'Udinese.\nIl 31 luglio 2018 viene ingaggiato a titolo definitivo dal Frosinone, con cui firma un contratto biennale con opzione sul terzo anno. Il 22 gennaio 2019 dopo sole 6 presenze risolve ufficialmente il suo contratto con il club ciociaro. Il 1\u00ba marzo successivo torna all'Udinese, firmando fino a giugno.\nIl successivo 26 maggio torna a segnare, all'ultima giornata, nella vittoria per 2-1 sul campo del Cagliari, siglando cos\u00ec il suo primo gol con la maglia bianconera.\nPadova e Virtus Verona.\nDall'11 dicembre 2019 si \u00e8 allenato da svincolato con il Padova, con l'obiettivo di mantenere la forma in vista del mercato di gennaio e gli impegni con la propria nazionale (impegnata nei play-off di qualificazione a Euro 2020). Il 4 gennaio 2020, dopo circa un mese, viene tesserato fino a fine stagione dalla squadra patavina.\nIl 16 settembre 2020 rinnova il suo contratto coi veneti per un altro anno.\nRimasto svincolato dopo 40 presenze e 3 gol, il 31 agosto 2021 firma un precontratto per il Sona, club emergente di Serie D.Tuttavia il contratto non si concretizza ed il 7 ottobre firma per il club di Serie C della Virtus Verona\nNazionale.\nDopo avere giocato per le selezioni Under-17, Under-19 e Under-21, il debutto con la nazionale maggiore islandese avviene contro l'Italia, il 30 marzo 2005 in amichevole, subentrando all'89\u00b0 di gioco. Ha all'attivo oltre 70 presenze ed una sola rete siglata nell'1-1 contro la Spagna alle qualificazioni a Euro 2008 (giocata l'8 settembre 2007).\nIl 31 marzo 2015 veste per la prima volta la fascia da capitano della sua Nazionale in amichevole contro l'. \nDopo l'assenza a Euro 2012 per mancata qualificazione, l'allenatore Lars Lagerb\u00e4ck lo convoca per gli Europei 2016 in Francia. Questa sar\u00e0 la prima partecipazione assoluta sia per Emil sia per la nazionale islandese ad una fase finale di un Campionato europeo di calcio. Dopo avere disputato solo una delle cinque partite a Euro 2016 (precisamente quella ai gironi contro l'Ungheria), viene convocato per i Mondiali 2018 in cui gioca (da titolare) due delle tre partite della squadra eliminata al primo turno.\nStatistiche.\nPresenze e reti nei club.\n\"Statistiche aggiornate al 30 maggio 2021.\""}
{"id": "1307789", "revid": "767487", "url": "https://it.wikipedia.org/wiki?curid=1307789", "title": "Boll\u00e9e", "text": "Quella dei Boll\u00e9e \u00e8 stata una breve dinastia di costruttori di autovetture a vapore attiva dal 1872 al 1933.\nStoria.\nIn effetti, Boll\u00e9e non \u00e8 mai stato il nome di una Casa automobilistica vera e propria. Non \u00e8 mai esistita una ragione sociale denominata \"Boll\u00e9e\", in quanto il fondatore, Am\u00e9d\u00e9e Boll\u00e9e, utilizzava semplicemente il proprio nome e cognome.\nNel 1872, all'et\u00e0 di 28 anni, Am\u00e9d\u00e9e Boll\u00e9e costru\u00ec il suo primo veicolo, un mezzo dotato di motore a vapore.\nNel periodo immediatamente successivo, mise a punto e brevett\u00f2 un sistema sterzante per le ruote anteriori che all'epoca era considerato molto efficace e preciso. Nel 1875, tale sistema fu applicato alla prima vettura che fece conoscere finalmente il giovane costruttore al pubblico: nacque cos\u00ec la \"Obeissante\" (in francese, \"obbediente\"). Tale vettura, spinta da due motori a vapore, riusciva a raggiungere la velocit\u00e0 massima di 40\u00a0km/h, un buon risultato, se si pensa che la massa della vettura a vuoto era di 4.8 t.\nLa vettura suscit\u00f2 molto clamore nella Francia del tardo Ottocento. In effetti, la vettura introdusse per la prima volta dei concetti applicati largamente anche nelle vetture odierne, come per esempio le sospensioni a ruote indipendenti, oppure i comandi e le strumentazioni tutte raggruppate attorno al volante. Persino diverse persone chiesero a Boll\u00e9e di fare un giro sulla sua vettura a vapore, che peraltro era in grado di trasportare fino a 12 persone. Ma nessuno ordin\u00f2 mai questa vettura.\nNel 1878 fu la volta della \"Mancelle\" (dal francese, \"mansueta\"), con caratteristiche simili a quelle della \"Obeissante\", ma molto meno pesante (2.75 t). Il motore era posizionato a sbalzo oltre l'asse anteriore e un lungo albero portava la trasmissione al differenziale posteriore collegato con due catene alle ruote. La caldaia invece era posteriore sistemata su una sorta di ballatoio coperto da un baldacchino dove trovava posto il fuochista. Dopo essere stata esposta ad alcune fiere, finalmente un primo cliente si present\u00f2 ed ordin\u00f2 una Mancelle. Nonostante i pochi ordini che scaturirono da l\u00ec, la notizia della Mancelle fece il giro di mezza Europa, ed arriv\u00f2 in Austria, dove l'imperatore Francesco Giuseppe pot\u00e9 assistere ad una dimostrazione delle qualit\u00e0 della vettura, dimostrazione tenutasi a Vienna.\nSubito dopo, rientrato in Francia, Am\u00e9d\u00e9e Boll\u00e9e acquist\u00f2 un terreno confinante con quello della fonderia del padre e l\u00ec si dedic\u00f2 alla costruzione di veicoli a vapore specificamente progettati per il servizio pubblico, una sorta di antichi autobus a vapore. Nel 1879 present\u00f2 anche una specie di locomotiva in grado di circolare su strada trainando carichi pesanti: questo mezzo venne chiamato \"La Marie-Anne\".\nNel 1880 fu commercializzata la \"Avant-Courri\u00e8re\", un'evoluzione della \"Mancelle\". Nello stesso periodo fu proposta anche la \"Nouvelle\", un veicolo a vapore con carrozzeria chiusa in grado di trasportare fino a 6 persone.\nPoco tempo dopo, Am\u00e9d\u00e9e Boll\u00e9e riusc\u00ec ad avere alcune filiali sparse in Germania, Austria, Inghilterra e persino in Russia. Nonostante il successo, la situazione economica non migliorer\u00e0 di molto ed anzi, le filiali finiranno per chiudere.\nNel 1881 fu lanciata la \"Rapide\", una vettura a vapore accreditata di 58\u00a0km/h di velocit\u00e0 massima; intanto la produzione proseguiva con piccoli successi alternati a momenti di crisi profonda.\nAlla fine del secolo, le redini dell'azienda furono affidate al figlio di Am\u00e9d\u00e9e Boll\u00e9e, Am\u00e9d\u00e9e Jr., che continu\u00f2 l'attivit\u00e0 proponendo, per la prima volta nella storia dell'azienda, vetture dotate di motore a scoppio e diffondendone le qualit\u00e0 al pubblico anche tramite gare disputate addirittura in concorrenza con il fratello minore L\u00e9on, anch'egli lanciatosi nel mondo automobilistico, e che propose all'inizio un triciclo con trazione su una sola ruota posteriore.\nBen presto L\u00e9on trasfer\u00ec la produzione nei pressi di Le Mans, mentre Am\u00e9d\u00e9e Jr. rimase nel capannone originario. Le vetture di Am\u00e9d\u00e9e Jr., incontrarono un discreto successo, dovuto al clamore suscitato dall'avvento delle autovetture mosse da motore a scoppio. Pur non essendo eclatanti, tali risultati commerciali erano comunque migliori rispetto a quelli ottenuti a suo tempo dal padre.\nNel 1903, L\u00e9on Boll\u00e9e vendette un suo progetto alla Darracq, che prefer\u00ec i lavori di quest'ultimo a quelli di Am\u00e9d\u00e9e Jr., per via della modernit\u00e0 delle soluzioni tecniche: il peggior difetto delle vetture di Am\u00e9d\u00e9e Jr. era infatti quello di proporre soluzioni tecniche superate gi\u00e0 all'epoca e tale difetto fu riscontrato anche nei modelli \"30 CV\" e \"16 CV\", lanciati rispettivamente nel 1907 e nel 1912.\nTornando indietro al 1904, L\u00e9on dal canto suo vende le sue vetture ottenendo risultati commerciali migliori rispetto a quelli ottenuti dal fratello maggiore. La sua gamma consisteva in vetture di lusso e di gran lusso. Capisaldi della sua produzione furono modelli da 4.6, 8 ed addirittura 10 litri di cilindrata.\nNel 1911 la produzione arriv\u00f2 a 600 esemplari, una cifra pi\u00f9 che positiva, considerando l'epoca e la fascia di mercato cui erano destinati tali modelli.\nNel 1913 L\u00e9on mor\u00ec prematuramente e l'azienda fu rilevata dall'inglese Morris. Nel 1925 la ragione sociale fu cambiata in \"Morris-L\u00e9on Boll\u00e9e\", ma nel 1931 fu nuovamente venduta, questa volta ad una societ\u00e0 belga, la quale nel 1933 la metter\u00e0 in liquidazione.\nQuanto ad Am\u00e9d\u00e9e Jr., egli continu\u00f2 a produrre vetture, anch'esse di lusso e ad un ritmo di 50 esemplari l'anno. Tale attivit\u00e0 cess\u00f2 nel 1923: a partire da quell'anno smise la produzione di autovetture, e cominci\u00f2 quella di produttore di componenti meccaniche."}
{"id": "1307790", "revid": "287204", "url": "https://it.wikipedia.org/wiki?curid=1307790", "title": "Next (romanzo)", "text": "Next \u00e8 un libro fantascientifico di Michael Crichton scritto nel 2006. \u00c8 stato pubblicato in Italia per la prima volta nel giugno del 2007.\n\"Next\" \u00e8 ambientato nel presente e mostra un mondo nel quale sia i governi sia gli investitori privati spendono miliardi di dollari sulla ricerca genetica. Il romanzo presenta molti personaggi, compresi animali transgenici, impegnati nella lotta per sopravvivere in un mondo dominato dalla ricerca genetica, dall'avidit\u00e0 delle grandi \"corporation\" e dalle lotte giudiziarie riguardanti questi temi. Nel romanzo, Crichton esplora le questioni legali che circondano la ricerca genetica, e mette in discussione il controllo che le autorit\u00e0 giudiziarie possono esercitare sugli individui.\nTrama.\nLa \"BioGen\" \u00e8 un importante gruppo nel campo della ricerca genetica, coinvolto in un'azione giudiziaria da Frank Burnet, un sopravvissuto al cancro cui erano state asportate alcune cellule senza che lui ne sapesse niente. La BioGen sostiene di aver acquistato i diritti sulle cellule e che Frank non ha pi\u00f9 il diritto di trarre profitto dalla vendita di esse. Dopo la decisione della corte, che si pronuncia in favore della BioGen, Frank scompare e la societ\u00e0 di ricerca rivendica diritti sulle cellule della discendenza di Frank, incluse quelle di sua figlia e di suo nipote. La BioGen decide di raccogliere le cellule dei due (Alex e Jamie Burnet), anche senza il loro consenso. Per sottrarsi alle pretese della BioGen, Jamie e Alex scappano.\nLa BioGen conduce anche ricerche su ci\u00f2 che chiama il \"gene della maturit\u00e0\", e gli effetti che l'esposizione a questo gene ha sui ratti di laboratorio. Josh, un ricercatore della BioGen, espone involontariamente suo fratello, tossicodipendente, al gene. Suo fratello diventa un individuo sobrio e responsabile, e la madre di Josh inizia a diffondere la notizia della \"cura miracolosa\" tra amici e parenti. Josh si trova a dover decidere se utilizzare questo gene illegalmente, ma la decisione \u00e8 difficile, perch\u00e9 sebbene egli sia sicuro dell'efficacia che il gene ha nella cura della tossicodipendenza, non sa nulla degli effetti che il trattamento potrebbe avere nel lungo periodo.\nAnche Henry Kendall \u00e8 un ricercatore nel campo della genetica. Egli apprende che l'embrione di una scimmia, fecondato dal suo sperma ed impiantato in un'altra scimmia alcuni anni prima, ha dato vita ad una scimmia transgenica, con alcune caratteristiche umane e la psiche di un bambino. Henry e la sua famiglia lottano per poter crescere l'essere, chiamato Dave, e cercano di nascondere le sue origini genetiche. Altri personaggi transgenici appaiono nel romanzo, compresi un pappagallo chiamato Gerard, che pu\u00f2 eseguire elementari operazioni aritmetiche e recitare scene di film con meticolosa esattezza, un orangutan di Sumatra in grado di parlare correntemente in francese e olandese, e alcune tartarughe di mare i cui gusci sono caratterizzati da una misteriosa bioluminescenza notturna, che serve a tenere lontani i predatori."}
{"id": "1307793", "revid": "94647", "url": "https://it.wikipedia.org/wiki?curid=1307793", "title": "Neogotico", "text": ""}
{"id": "1307795", "revid": "6923", "url": "https://it.wikipedia.org/wiki?curid=1307795", "title": "Mercedes Classe S", "text": ""}
{"id": "1307800", "revid": "2047062", "url": "https://it.wikipedia.org/wiki?curid=1307800", "title": "Festival di Napoli 1958", "text": "Il sesto festival della canzone napoletana si tenne a Napoli dal 12 al 14 giugno 1958.\nOrchestra.\nDiretta dai maestri: Giuseppe Anepeta e Carlo Esposito.\nOrganizzazione.\nDella Associazione Napoletana della Stampa"}
{"id": "1307807", "revid": "6923", "url": "https://it.wikipedia.org/wiki?curid=1307807", "title": "Mercedes Classe SL", "text": ""}
{"id": "1307809", "revid": "124992072", "url": "https://it.wikipedia.org/wiki?curid=1307809", "title": "Associazione italiana dei costituzionalisti", "text": "L'Associazione italiana dei costituzionalisti (AIC) \u00e8 stata fondata l'11 ottobre 1985 per iniziativa di alcuni professori universitari con lo scopo dichiarato di \u00abfavorire l'approfondimento dello studio e dei metodi d'insegnamento del diritto costituzionale, promuovendo e coordinando incontri tra studiosi e ricerche collettive\u00bb.\nRuolo pubblico.\nCol tempo ha assunto sempre di pi\u00f9 una funzione consultiva, divenendo spesso oggetto dell'attenzione dei vari poteri statuali e, pi\u00f9 in generale, del mondo politico (si pensi, ad esempio, all'appello di 100 firme raccolte in occasione del cosiddetto \"Lodo Alfano\"). \nAi sensi dell'art. 3, comma 1, dello Statuto dell'Associazione, \"Hanno il diritto di far parte dell'Associazione i Professori straordinari e ordinari, anche fuori ruolo ed in pensione, che insegnino o abbiano insegnato, in tali qualit\u00e0, discipline rientranti nei raggruppamenti per i concorsi universitari di prima fascia del diritto costituzionale e del diritto costituzionale italiano e comparato, nonch\u00e9 i Professori ordinari, anche fuori ruolo ed in pensione, che, pur insegnando o avendo insegnato discipline diverse, siano stati vincitori di concorso per professore di ruolo di prima fascia in materie rientranti in detti raggruppamenti\"; in tal caso, \"l'ammissione \u00e8 dichiarata dal Consiglio direttivo a seguito di richiesta scritta dell'interessato\" e \"sul diniego di ammissione si pronuncia, a voto segreto, l'Assemblea, ove richiesto dall'interessato\". Il comma 2 del medesimo articolo, poi, prevede che \"Hanno comunque diritto a far parte dell'Associazione i Professori che sono stati presenti a una delle riunioni preparatorie per la costituzione dell'Associazione del 14 maggio 1984 e del 18 marzo 1985 ovvero hanno aderito all'iniziativa entro quest'ultima data\".\nSecondo l'art. 4 dello Statuto, \"Possono inoltre far parte dell'Associazione, per cooptazione, proposta dal consiglio direttivo: \"a)\" i Professori di prima e di seconda fascia di materie inquadrate nel raggruppamento di istituzioni di diritto pubblico, la cui produzione afferisca specificamente al settore del diritto costituzionale; \"b)\" i professori di seconda fascia di materie inquadrate nel\u00a0 raggruppamento di diritto costituzionale o in quello di diritto costituzionale italiano e comparato; \"c)\" insigni studiosi che abbiano dato un rilevante contributo alla scienza del diritto costituzionale\". In tal caso, l'ammissione \"\u00e8 deliberata dall'Assemblea, a scrutinio segreto\" e \"non \u00e8 efficace se, entro trenta giorni dalla comunicazione all'interessato, non \u00e8 pervenuta all'A.I.C. l'accettazione accompagnata dalla prova dell'avvenuto pagamento della quota\".\nOggi gran parte della sua attivit\u00e0 \u00e8 conoscibile via Internet attraverso il sito web dell'associazione.\nL'attuale presidente \u00e8 Gaetano Silvestri. Hanno presieduto l'associazione anche Vezio Crisafulli (1984-1985), Alessandro Pace (nel 1985 e dal 2006 al 2009), Leopoldo Elia (1985-1988), Livio Paladin (1988-1991), Antonio La Pergola (1991-1994), Temistocle Martines (1994-1996), Paolo Barile (1996-1997), Federico Sorrentino (1997-2000), Sergio P. Panunzio (2000-2003), Sergio Bartole (2003-2006), Valerio Onida (2009-2012), Antonio D'Atena (2012-2015), Massimo Luciani (2015-2018) e Gaetano Silvestri (2018-2021).\nIl Consiglio direttivo per il triennio 2021-2024 \u00e8 composto dai seguenti soci:\nL'A.I.C. aderisce all'lnternational Association of Constitutional Law (IACL).\nAlcune aree tematiche dell'A.I.C..\nL'A.I.C. sviluppa approfondimenti anche sui seguenti argomenti:\nI campi di attivit\u00e0 dell'A.I.C..\nNel dettaglio, l'A.I.C. si interessa e si applica in svariati ambiti socio-politici tra cui il multiculturalismo all'interno di uno Stato democratico relativamente alle disposizioni costituzionali.\nEssa discute delle problematiche legate alla Costituzione italiana ed a quelle straniere. Interviene quando s'ipotizza o \u00e8 in corso un procedimento di modificazione della nostra Costituzione e si fa promotrice di dibattiti, congressi e meeting per affrontare l'esigenza del cambiamento civile e sociale dello Stato e, conseguentemente, degli organi costituzionali dello stesso.\n\u00c8 anche attiva nei dibattiti relativi alla diatriba sui conflitti tra Costituzione nazionale e diritto dell'Unione europea (con particolare riguardo alla Costituzione europea) e sulle ingerenze dell'una sull'altra in materia di politica estera, interna o restrittiva in vari campi sociali o economici.\n\u00c8 impegnata altres\u00ec nel ritrovamento e nello studio delle situazioni e degli avvenimenti storici legati alle Costituzioni di tutto il mondo.\nDal 2007 l'Associazione organizza il premio nazionale \"Opera prima - Sergio P. Panunzio\" per giovani studiosi di diritto costituzionale.\nLe riviste.\nDal 2010 l'Associazione pubblica una rivista telematica (intitolata inizialmente con lo stesso nome dell'Associazione e, successivamente, Rivista AIC). Dal 2013, inoltre, l'Associazione pubblica anche \"Osservatorio costituzionale\" (\"Osservatorio AIC\"), rivista telematica iscritta nel Registro Operatori della Comunicazione tenuto dall'AgCom."}
{"id": "1307811", "revid": "1318658", "url": "https://it.wikipedia.org/wiki?curid=1307811", "title": "Bad Moon Rising/Lodi", "text": "Bad Moon Rising/Lodi \u00e8 un singolo dei Creedence Clearwater Revival pubblicato nel 1969 dalla Fantasy Records.\nDescrizione.\n\u00c8 stato il primo singolo estratto dall'album Green River ed \u00e8 stato pubblicato anche con i lati invertiti.\nAccoglienza.\nRaggiunse la seconda posizione della Billboard Hot 100 singles chart e la prima posizione della Official Singles Chart per tre settimane nel settembre 1969, la n. 3 in Norvegia, Australia e Svezia, la n. 5 in Canada, la n. 8 in Austria e Germania, la n. 9 in Svizzera e la n. 10 nei Paesi Bassi.\nDescrizione.\nBad Moon Rising\nIl brano \u00e8 scritto da John Fogerty. \u00c8 stato utilizzato inoltre come musica di sottofondo nella serie Criminal Minds. Nel capitolo 22 \"Sul furgone\" del romanzo \"Shining\" di Stephen King i protagonisti Wendy e Danny ascoltano alla radio questa canzone. La canzone \u00e8 stata anche inserita nella colonna sonora ufficiale del film \"Un lupo mannaro americano a Londra\".\nCover.\nIl brano \u00e8 stato reinterpretato dal vivo dai 16 Horsepower ed inserito nell'album \"Hoarse\"."}
{"id": "1307817", "revid": "6923", "url": "https://it.wikipedia.org/wiki?curid=1307817", "title": "Mercedes Classe SLK", "text": ""}
{"id": "1307819", "revid": "1305772", "url": "https://it.wikipedia.org/wiki?curid=1307819", "title": "Heisenberg (disambigua)", "text": ""}
{"id": "1307823", "revid": "2177249", "url": "https://it.wikipedia.org/wiki?curid=1307823", "title": "Castello (sestiere di Venezia)", "text": "Castello (\"Caste\u0142o\" in veneto) \u00e8 il pi\u00f9 orientale dei sestieri di Venezia.\nGeografia.\nIl sestiere di Castello \u00e8 il pi\u00f9 esteso (la numerazione civica arriva fino al numero 6828, in corrispondenza del Ponte Bosso, vicino al campo Santi Giovanni e Paolo) e il secondo per popolazione della citt\u00e0. Paragonando la forma di Venezia a quella di un pesce, Castello pu\u00f2 rappresentarne la \"coda\", essendo posto all'estremit\u00e0 est della citt\u00e0 e vista la sua forma stretta prima quindi allargata e biforcuta infine.\nConfina a nord-ovest con il sestiere di Cannaregio nel tratto compreso fra le Fondamente Nove e campo Santa Marina, e a sud-ovest con il sestiere di San Marco nel tratto compreso fra la parrocchia di San Lio e Piazza San Marco.\nUno dei ponti che uniscono Castello col sestiere di San Marco \u00e8 il ponte della Paglia che mette in comunicazione il molo della piazzetta San Marco con la riva degli Schiavoni, scavalcando il rio di Palazzo adiacente al Palazzo Ducale.\nIl sestiere di Castello \u00e8 collegato a quello di Cannaregio tramite il ponte dei Santi Giovanni e Paolo che, di fronte all'omonima basilica, scavalca il rio dei Mendicanti a pochi passi dal monumento equestre a Bartolomeo Colleoni del Verrocchio.\nCastello \u00e8 anche l'unico dei sestieri veneziani a non affacciarsi sul Canal Grande.\nStoria.\nCome tutta la citt\u00e0 di Venezia, Castello si \u00e8 formata nell'alto medioevo a partire da insediamenti distinti.\nIl centro abitato pi\u00f9 rilevante era Olivolo (probabilmente da pronunciare Ol\u00ecvolo anzich\u00e9 Oliv\u00f2lo), corrispondente alla sua estremit\u00e0 orientale. Fu sede della prima diocesi propriamente veneziana e della sua cattedrale dedicata a san Pietro, ma ebbe anche importanza militare essendovi stato costruito un fortilizio (da cui il nome dell'odierno sestiere) che doveva sorgere dove oggi si trova l'arsenale. Fondato come sede di un comando bizantino esarcale lungo la via navigabile endolitoranea che sin dall'et\u00e0 imperiale collegava Ravenna con Aquileia, faceva probabilmente parte di un sistema difensivo pi\u00f9 articolato comprendente un secondo castello presso il palazzo Ducale, nonch\u00e9 una cinta muraria \u2014 proseguita da una catena di ferro in acqua \u2014 fatta erigere dal doge Pietro Tribuno in occasione dell'invasione degli Ungari (IX-X secolo).\nIl toponimo \u00e8 citato per la prima volta nel \"Pactum Lotharii\" dell'840 in cui si parla del \"castri Helibolis\" (al genitivo nella fonte). Sulla base di ci\u00f2, Giovan Battista Pellegrini ha ritenuto poco credibili le vecchie teorie etimologiche che lo avvicinavano a \"oliva\" (per la forma dell'isola), a \"ulivo\" (per la presenza di questo albero) o a \"pagos oligos\" (\"piccolo castello\"); va piuttosto avvicinato al greco \"\u1ffe\u0397\u03bb\u03b9\u03cc\u03b2\u03bf\u03bb\u03bf\u03da\" \"esposto al sole\", ma anche \"a levante\".\nUn'altra localit\u00e0 era Gemine, corrispondente alla zona di San Martino. Il toponimo sembra alludere alla presenza di due isole vicine o di due canali paralleli.\nNumerosi documenti del IX-X secolo, perlopi\u00f9 privilegi imperiali o fonti letterarie, riportano elenchi dettagliati dei centri abitati lagunari. Il nome \"Olivolo\" non compare pi\u00f9 a partire dal diploma di Ottone II del 983, segno che era ormai considerata parte integrante della \"civitas Rivoalti\" che si stava espandendo verso est. Attorno all'anno Mille, se Rialto aveva assunto il ruolo di quartiere degli affari e San Marco di centro del potere civile, Olivolo-Castello rappresentava, oltre che la sede del vescovo, la zona industriale e portuale della nascente Venezia.\nMonumenti e chiese.\nDi grandissima importanza per la storia della citt\u00e0 la chiesa di San Zaccaria, luogo di attentati a vari dogi prima dell'anno mille, posta alle spalle di Piazza San Marco.\nA nord la basilica dei Santi Giovanni e Paolo, accoglie le tombe di numerosi dogi fra cui Nicol\u00f2 Marcello, Pietro Mocenigo, e di Andrea Vendramin.\nRivestiva un'importanza letteralmente vitale per la Serenissima l'Arsenale di Venezia, ora in parte di propriet\u00e0 della Marina Militare, centro strategico della sua potenza e importantissima fabbrica di navi. Questo enorme complesso, di cui una parte fu progettata e realizzata dal Sansovino, occupa una porzione significativa del sestiere e all'incirca un sesto dell'intera superficie del nucleo cittadino insulare.\nNel lato rivolto verso la parte sud della laguna si trova la riva degli Schiavoni, che prende il nome dai mercanti della Dalmazia, allora chiamata Schiavonia, che qui ormeggiavano le loro navi e svolgevano i loro commerci.\nNel corso del XX secolo, durante il ventennio fascista vennero demoliti i cantieri navali che si affacciavano nel tratto compreso tra via Garibaldi e i giardini della Biennale per realizzare un prolungamento ideale della riva degli Schiavoni e chiamato originariamente \"riva dell'Impero\". Oggi questo tratto si chiama riva dei Sette Martiri, a ricordo di un tragico episodio di rappresaglia contro la popolazione civile da parte delle truppe di occupazione tedesca avvenuto proprio in questo punto durante la seconda guerra mondiale.\nIn questo sestiere si trovavano due \"scuole\": la Scuola di San Giorgio degli Schiavoni e la Scuola Grande di San Marco. Quest'ultima fu riadattata da Napoleone in ospedale militare e costituisce oggi l'ingresso principale dell'ospedale civile cittadino dei \"Santi Giovanni e Paolo\", cos\u00ec chiamato perch\u00e9 include l'antico monastero che dipendeva dalla basilica omonima."}
{"id": "1307824", "revid": "155634", "url": "https://it.wikipedia.org/wiki?curid=1307824", "title": "Zisa (Palermo)", "text": "La Zisa \u00e8 il sesto quartiere di Palermo; prende il nome dall'omonimo castello sito al suo interno.\nIl quartiere \u00e8 compreso nella V Circoscrizione.\nDescrizione.\nIl quartiere \u00e8 situato nella parte centrale della citt\u00e0 che in origine faceva parte dell'antico parco normanno, denominato il \"Genoard\" (o Paradiso in Terra). L'intera area era luogo di villeggiatura e di caccia dei sovrani: infatti, in origine, l'intero parco si estendeva subito fuori dalla cinta muraria ed era costituito da piccoli nuclei di case, intorno ai mulini per grano e sale costruiti lungo il corso del torrente Gabriele, l'area era abbastanza popolata, tanto che al suo interno vi abitavano pi\u00f9 di mille persone.\nDa rigoglioso giardino che era, l'area crebbe velocemente e divent\u00f2 un popoloso quartiere inglobato dalla citt\u00e0: la rapidit\u00e0 dello sviluppo del quartiere facilit\u00f2 l'incremento dell'edilizia popolare. In epoca recente \u00e8 stato delimitato dalla nuova circonvallazione, lato monte, che lo separa dagli altri quartieri, cui in origine era unito. Attualmente, oltre al classico stile del primo novecento, conserva il Palazzo della Zisa, il parco omonimo e il villino Florio in stile \"Art Nouveau\", fatto costruire nel 1899 da Ernesto Basile su commissione della ricca famiglia palermitana.\nNel 2005 \u00e8 stato inaugurato il nuovo parco di fronte alla Zisa, composto da una serie di fontane che ricordano l'arte araba.\nConfini.\nIl quartiere confina:"}
{"id": "1307825", "revid": "726373", "url": "https://it.wikipedia.org/wiki?curid=1307825", "title": "Manuale del guerriero della luce", "text": "Manuale del guerriero della luce \u00e8 un libro di Paulo Coelho del 1997. Il volume, ad eccezione del prologo e dell'epilogo, \u00e8 una raccolta di testi pubblicati nella rubrica \"Maktub\" del quotidiano \"A Folha de Sao Paulo\" e su vari giornali brasiliani e stranieri, dal 1993 al 1996. Il libro include proverbi, estratti dal \"Tao Te Ching\" di Laozi e da Chuang Tzu, dalla Bibbia, dal \"Talmud\" e altre varie fonti ed \u00e8 scritto sotto forma di brevi enunciati filosofici.\nIl libro si apre con un prologo, dove una misteriosa donna invita un bambino a scoprire un antico tempio che sorge su di un'isola. Una leggenda dice che le campane del tempio, ormai sprofondato negli abissi del mare, continuino a suonare. Il suono si manifesta dopo che il bambino si abitua ai vari suoni dell'ambiente circostante e quando egli, diventato adulto, torna sulla spiaggia della sua infanzia, incontra nuovamente la donna che gli consegna un quaderno azzurro e lo invita a prendere nota. \nIl libro procede come un manuale guida per il \"guerriero della luce\", ovvero un'entit\u00e0 latente presente in tutti gli uomini, che si risveglia in noi quando vogliamo perseguire un sogno e comprendere il miracolo della vita. Il manuale descrive le varie sfide a cui i guerrieri sono sottoposti e le soluzioni ai problemi utilizzando numerosi paradossi (\"Un guerriero della luce pensa contemporaneamente alla guerra e alla pace\")."}
{"id": "1307826", "revid": "72396", "url": "https://it.wikipedia.org/wiki?curid=1307826", "title": "Collezione Burri", "text": ""}
{"id": "1307835", "revid": "181699", "url": "https://it.wikipedia.org/wiki?curid=1307835", "title": "Profezia sui papi", "text": ""}
{"id": "1307837", "revid": "767487", "url": "https://it.wikipedia.org/wiki?curid=1307837", "title": "Stu Cook", "text": "\u00c8 conosciuto principalmente per aver fatto parte del gruppo rock statunitense Creedence Clearwater Revival.\nBiografia.\n\u00c8 laureato in Giurisprudenza. La sua carriera musicale inizia nel 1959 con i The Blue Velvets, trio strumentale formato da lui al piano, John Fogerty alla chitarra e Doug Clifford alla batteria. Il gruppo, a cui si aggiunge nel 1960 Tom Fogerty alla voce, cambia nome nel 1964 in The Golliwogs, ma il successo tarda ad arrivare.\nNel 1967 John prende il controllo del gruppo, divenendo il cantante e registrando una serie di canzoni. Il gruppo cambia inoltre nome in Creedence Clearwater Revival, con cui incidono un primo album omonimo. I primi successi iniziano ad arrivare, e in breve il gruppo si afferma sulla scena rock. Dopo aver inciso sei album nel giro di tre anni, Tom abbandona per\u00f2 il gruppo per alcuni screzi con il fratello John.\nPer il nuovo album il cantante decide che occorre cambiare formula: costringe cos\u00ec Doug e Stu a scrivere canzoni loro. Se in un primo tempo i due respingono la cosa, alla fine si trovano costretti ad accettare. Stu realizza cos\u00ec le sue prime tre canzoni nei Creedence: \"\"Take It Like a Friend\", \"Sail Away\" e \"Door to Door\"\". L'album, intitolato \"Mardi Gras\" e uscito nel 1972, risulta il peggiore del gruppo, e John decide quindi di sciogliere i Creedence.\nDoug e Stu presero quindi parte alla Don Harrison Band. Assieme a Don Harrison e Russell DaShiell alla chitarra, incisero due album: \"The Don Harrison Band\" nel 1976 e \"Red Hot\" nel 1977. A seguito del secondo album, Don Harrison decise di sciogliere il gruppo. Russel, Doug e Stu decisero in un primo momento di continuare a suonare assieme mantenendo lo stesso nome, ma infine decisero che chiamare il gruppo 'Don Harrison Band' avrebbe fatto pensare che con loro cantava ancora Harrison.\nNel 1979 Cook entr\u00f2 nei The Aliens, gruppo di Rocky Ericksons, e successivamente nei Southern Pacific nel 1986, sostituendo Jerry Scheff. Cook rimase nei Southern Pacific fino a quando, nel 1991, non si sciolsero.\nNel 1995, Clifford e Cook formano i Creedence Clearwater Revisited, gruppo rock che ripropone cover dei Creedence Clearwater Revival in giro per il mondo."}
{"id": "1307838", "revid": "1318658", "url": "https://it.wikipedia.org/wiki?curid=1307838", "title": "Templi di Chola", "text": "I templi della dinastia Chola sono edifici che si trovano nel sud dell'India, costruiti durante la dinastia Chola.\nI templi.\nIl sito dei templi di Chola comprende:\nIl primo di queste tre costruzioni \u00e8 stato inserito nell'elenco dei Patrimoni dell'umanit\u00e0 dell'UNESCO nel 1987 mentre gli altri due sono stati inseriti nel 2004, come estensione del sito archeologico."}
{"id": "1307843", "revid": "767487", "url": "https://it.wikipedia.org/wiki?curid=1307843", "title": "Governatorato di Che\u0142m", "text": "Il governatorato di Che\u0142m (in polacco: \"gubernia che\u0142mska\") era una \"gubernija\" dell'Impero russo, con capoluogo a Che\u0142m.\nFu creata nelle parti orientali dei governatorati di Siedlce e di Lublino nel 1912. Era separata dalla Nazione della Vistola (la Polonia) e collegato al governatorato di Kiev come \"cuore del territorio russo\", ."}
{"id": "1307850", "revid": "6923", "url": "https://it.wikipedia.org/wiki?curid=1307850", "title": "Governatorato di Siedlce", "text": "Il governatorato di Siedlce (in polacco: \"Gubernia siedlecka\") fu un'unit\u00e0 amministrativa (governatorato) del Regno del Congresso (Polonia).\nStoria.\nFu creato nel 1867 dalla divisione del governatorato di Lublino, e fu pertanto ricreato l'ex governatorato di Podlachia, ridenominato governatorato di Siedlce."}
{"id": "1307852", "revid": "287204", "url": "https://it.wikipedia.org/wiki?curid=1307852", "title": "Governatorato di Chelm", "text": ""}
{"id": "1307853", "revid": "2108561", "url": "https://it.wikipedia.org/wiki?curid=1307853", "title": "TAG Heuer", "text": "TAG Heuer \u00e8 una societ\u00e0 svizzera del settore dell'orologeria, particolarmente conosciuta per i suoi orologi e cronografi di lusso. \u00c8 una divisione della holding LVMH.\nStoria.\nL'azienda \u00e8 nata dall'acquisizione di Heuer da parte di Techniques d'Avant Garde (TAG), societ\u00e0 di propriet\u00e0 dell'imprenditore franco-saudita Mansour Ojjeh.\nIl marchio deve parte della notoriet\u00e0 alla partecipazione nel mondo delle corse automobilistiche, principalmente la Formula 1, in cui \u00e8 stato il fornitore ufficiale dei sistemi di cronometraggio in numerose stagioni, oltre ad avere fornito supporto economico dapprima a Williams, poi a McLaren e quindi, dal 2016, a Red Bull.\nDal 1983 al 1987 ha prestato il nome TAG ai motori Porsche utilizzati dalla McLaren. La stessa cosa si \u00e8 ripetuta dal 2016 con i motori Renault della Red Bull, dopo aver concluso la partnership trentennale con la McLaren.\nDal 2017 al 2019 \u00e8 partner e cronometrista delle corse ciclistiche organizzate da RCS, tra cui il Giro d'Italia.\nTra i vari testimonial si ricordano Patrick Dempsey il quale \u00e8 anche ambasciatore ufficiale, Steve McQueen, Leonardo DiCaprio, Cara Delevigne, Jo Siffert, Ayrton Senna, Kimi R\u00e4ikk\u00f6nen, Cristiano Ronaldo, Lewis Hamilton e Martin Garrix.\nProfilo.\nTAG Heuer \u00e8 specializzata nei cronografi. I nomi di alcune delle linee sono: Monaco, Carrera, Monza, Link, Aquaracer, Kirium, Autavia.\nI movimenti montati sugli orologi TAG Heuer sono a carica automatica, al quarzo e a movimento elettro-meccanico; quest'ultimo \u00e8 brevettato dalla stessa TAG Heuer ed \u00e8 presente, per esempio, sul modello Link Calibre S o Aquaracer Calibre S."}
{"id": "1307857", "revid": "125236649", "url": "https://it.wikipedia.org/wiki?curid=1307857", "title": "Louis Cartier", "text": "Biografia.\nFiglio di Alfred Cartier e nipote di Louis (l'apprendista gemmologo della bottega di Picard, che apre il primo negozio ad insegna Cartier a Parigi). Louis era un appassionato di orologi da tasca e desiderava creare una sua linea. Louis Cartier ebbe il merito di rendere popolare l\u2019orologio da polso a scapito dell'orologio da taschino.\nLouis Cartier fu l'anima della maison, un geniale innovatore che seppe circondarsi dei migliori talenti nell'arte grafica e gioielliera. \nInsieme ai fratelli Pierre e Alfred, pose le basi di Cartier Monde, fondando le filiali di Londra e New York. \nViaggiatore instancabile ed uomo di mondo, Louis coltiv\u00f2 relazioni con la Russia, l'India e la Cina, fonti di ispirazioni di alcune collezioni Cartier di grande successo. \nNel 1904, l'amico Alberto Santos-Dumont, pioniere dell'aviazione, domand\u00f2 a Cartier di disegnargli un orologio che potesse utilizzare durante i voli. Dal momento che gli orologi da polso prodotti all'epoca non erano abbastanza pratici, Louis Cartier cre\u00f2 il \"Santos\", che fu anche il primo orologio da polso per uomo e che entr\u00f2 in produzione nel 1911. Da quel momento Cartier inaugur\u00f2 la linea di produzione di orologi da polso in Rue de la Paix, a Parigi, con il supporto tecnico dei Edmond Jaeger (Jaeger-LeCoultre) che forniva a Cartier i movimenti."}
{"id": "1307860", "revid": "1565034", "url": "https://it.wikipedia.org/wiki?curid=1307860", "title": "Villana delle Botti", "text": "Biografia.\nEssa fu una penitente del XIV secolo, figlia di Andrea di Messer Lapo delle Botti, un ricco mercante.\nNel 1333, quando essa aveva appena un anno, Firenze sub\u00ec l'inondazione, nei dieci anni successivi la tirannia del Duca di Atene port\u00f2 i fiorentini alla rivolta, con conseguente cacciata del Duca, segu\u00ec il fallimento dei banchieri Bardi e Peruzzi e poi, nel 1348 la peste nera. Quando questi terribili momenti furono passati, alcuni si dedicavano ai piaceri della vita, vivendo nel lusso, altri furono portati alla piet\u00e0 religiosa, seguendo la vita cristiana.\nLa beata Villana, in questo contesto, dopo un'infanzia nella quale aveva dimostrato favore per la vita contemplativa e per la penitenza, nel 1350 si spos\u00f2 con Rosso di Piero di Stefano Benintendi, fiorentino benestante, e prese ad apprezzare il divertimento e l'eleganza nel vestire. Un giorno, secondo la tradizione, Villana vide riflessa un'immagine mostruosa nello specchio del quale si serviva molto spesso: essa si rec\u00f2 allora nella chiesa di Santa Maria Novella dove si confess\u00f2 e si propose di vivere per espiare i propri peccati. Dopo aver venduto tutte le sue sostanze, divenne terziaria domenicana e convert\u00ec il padre e il marito. La malattia dalla quale fu colpita, la condusse alla morte non ancora trentenne e fu sepolta nella basilica di Santa Maria Novella. La sua tomba, commissionata dal nipote - figlio del figlio - fra Sebastiano di Iacopo di Rosso Benintendi, fu scolpita da Bernardo Rossellino nel 1451 e si trova tuttora nella navata sinistra della chiesa. Fra Sebastiano, passato dall'ordine domenicano a quello benedettino, commission\u00f2 al Beato Angelico anche il \"Compianto di Cristo\" per l'Oratorio di Santa Maria Vergine della Croce al Tempio: l'opera fu eseguita nel 1436 e raffigura, tra gli altri santi, la beata Villana vestita e velata di nero con le mani al petto, incrociate.\nCulto.\nIl culto, nato spontaneamente dopo la morte e ininterrotto, che spinse l'autore della sua prima biografia, un discendente, a chiamarla prematuramente una beata, fu confermato da papa Leone XII nel marzo 1824."}
{"id": "1307861", "revid": "29774", "url": "https://it.wikipedia.org/wiki?curid=1307861", "title": "Geografia della Repubblica dello Zaire", "text": ""}
{"id": "1307862", "revid": "6923", "url": "https://it.wikipedia.org/wiki?curid=1307862", "title": "Governatorato di Podlachia", "text": "Il governatorato di Podlachia (in polacco: \"Gubernia podlaska\") fu un'unit\u00e0 amministrativa (governatorato) del Regno del Congresso (Polonia).\nFu creato nel 1837 dal Voivodato della Podlachia, ed ebbe capitale a Siedlce. Nel 1844 il suo territorio fu aggiunto al governatorato di Lublino; nel 1867 fu ricreato come governatorato di Siedlce."}
{"id": "1307863", "revid": "110157", "url": "https://it.wikipedia.org/wiki?curid=1307863", "title": "Cartier", "text": "Cartier International SNC, o semplicemente Cartier, \u00e8 un noto produttore di gioielli e orologi ed \u00e8 una ramificazione della Compagnie Financi\u00e8re Richemont SA.La Maison \u00e8 nota per i numerosi pezzi in catalogo, tra i quali anche il famoso \"Bestiary\", una spilla a forma di pantera creata nel 1940 per Wallis Simpson e, inoltre, per il suo primo orologio da polso, creato nel 1904 per l'aviatore Santos-Dumont, ovvero il \"Santos\".\nCartier \u00e8 considerato uno dei produttori di gioielli pi\u00f9 prestigiosi al mondo. Nel 2019 \"Forbes\" ha classificato Cartier come il 5\u00b0 marchio pi\u00f9 prezioso al mondo. Cartier ha una lunga storia di vendite ai reali. Il re Edoardo VII di Gran Bretagna si riferiva a Cartier come \"il gioielliere dei re\". Per la sua incoronazione nel 1902, Edoardo VII ordin\u00f2 27 diademi ed emise un mandato reale a Cartier nel 1904. Presto seguirono mandati simili dai tribunali di Spagna, Portogallo, Russia e Casa d'Orleans.\nStoria.\nCartier \u00e8 stata fondata a Parigi nel 1847 da Louis Cartier. Diventa particolarmente famosa nel 1856, quando la principessa Matilde, nipote di Napoleone I e cugina dell'imperatore Napoleone III compie i suoi primi acquisti da Cartier. Nel 1859 l'imperatrice Eugenia diventa cliente della boutique e inizia quella tradizione di re, regine e imperatori che caratterizzer\u00e0 tutta la storia della Maison.\nNel 1874, il figlio Alfred Cartier prende le redini dell'azienda, ed i suoi figli Louis, Pierre e Jacques, diventeranno a loro volta responsabili dopo di lui.\nNel 1899 apre la boutique al numero 3 di rue de la Paix, ancora oggi esistente. Sar\u00e0 Louis, il responsabile della sede parigina, a introdurre alcune celebrate innovazioni del design, come i \"mystery clocks\", (un tipo di orologi con quadrante trasparente ma meccanismo nascosto), ma anche orologi da polso di alta gioielleria.\nNel 1902 Cartier apre una boutique al 4 di New Burlington Street a Londra. L'apertura coincide con l'incoronazione del re Edoardo VII, che nel 1904 definisce Cartier \"il gioielliere dei re e il re dei gioiellieri\" e nomina la maison suo fornitore ufficiale, come faranno altre corti europee tra cui Italia, Grecia, Portogallo e Spagna.\nPierre Cartier fonda nel 1909 a New York la filiale pi\u00f9 famosa e nel 1917 trasloca nel famosissimo palazzo sulla 5\u00aa strada. La piazza antistante \u00e8 stata poi chiamata \"Place Cartier\" in onore della maison.\nDopo la morte di Jacques e Luis, avvenuta quasi simultaneamente, il fratello Pierre Cartier prese la direzione di Cartier Parigi fino alla sua morte nel 1965. Dopo alcuni passaggi di propriet\u00e0, nel 1972 l'azienda trov\u00f2 i suoi acquirenti, ovvero un gruppo di investitori guidati da Joseph Kanoui; il presidente della compagnia divent\u00f2 Robert Hocq, il creatore dei gioielli \"Les Must de Cartier\". \u00c8 ora parte del gruppo Richemont.\nNel 1984 viene creata la \"Fondation Cartier pour l'Art contemporain\", ancora oggi sede di mostre ed esibizioni innovative ed interessanti.\nPerrin ha fondato un comitato internazionale nel 1991, \"Comit\u00e9 International de la Haute Horlogerie\", per organizzare il suo primo salone, tenutosi il 15 aprile 1991. Questo \u00e8 diventato un punto di incontro annuale a Ginevra per i professionisti del settore. L'anno successivo, la seconda mostra de \"L'Art de Cartier\" si \u00e8 tenuta al Museo dell'Ermitage di San Pietroburgo. Nel 1993, il \"Vend\u00f4me Luxury Group\" \u00e8 stato formato come societ\u00e0 ombrello per unire Cartier, Dunhill, Montblanc, Piaget, Baume &amp; Mercier, Karl Lagerfeld, Chlo\u00e9, Sulka, Hackett e Seeger.\nNel 1994, la Fondazione Cartier si trasfer\u00ec sulla Rive Gauche e apr\u00ec la sede in un edificio progettato per essa da Jean Nouvel. L'anno successivo si tenne in Asia un'importante mostra della collezione di antiquariato Cartier. Nel 1996, la Fondazione Lausanne Hermitage in Svizzera ha esposto \"Splendours of the Jewellery\", presentando centocinquant'anni di prodotti di Cartier.\nNel 2012, Cartier era di propriet\u00e0, tramite Richemont, della famiglia sudafricana Rupert e di Elle Pagels, una nipote di 24 anni di Pierre Cartier.\nMecenatismo.\nCartier nelle sue varie sedi svolge attivit\u00e0 di mecenatismo con premi per l'acquisto di opere d'arte.\nOrologeria.\nCartier oltre che per le sue creazioni di gioielleria \u00e8 nota in tutto il mondo per i suoi orologi segna tempo apprezzati per il design e la tecnologia. Le linee si diversificano in modelli che oltre a essere realizzati in acciaio vengono impreziositi con materiali nobili come l'oro, il platino e diamanti. Alcuni modelli pi\u00f9 conosciuti della Maison:\nNegozi.\nCartier ha negozi in tutto il mondo situati a Parigi, New York, Beverly Hills (California), Firenze, Boston, San Francisco, Tokyo, Milano, Roma, Pechino, Shanghai, Venezia, Lugano, Lucerna, Zurigo, Dubai, Londra, Porto Cervo (SS)."}
{"id": "1307867", "revid": "97701", "url": "https://it.wikipedia.org/wiki?curid=1307867", "title": "Morte dell'anarchico Pinelli", "text": ""}
{"id": "1307868", "revid": "124861496", "url": "https://it.wikipedia.org/wiki?curid=1307868", "title": "Joris Vercammen", "text": "\u00c8 stato Primate dei Vecchi Cattolici e Arcivescovo di Utrecht della Chiesa vetero-cattolica dei Paesi Bassi dal 2000 al 2020; dopo le dimissioni ha mantenuto l'incarico di delegato della Conferenza episcopale vetero-cattolica internazionale per la Chiesa vetero-cattolica francese.\nSacerdote cattolico e vetero-cattolico.\nNel 1979, fu ordinato sacerdote nella diocesi cattolica di Anversa. Nel 1988 pass\u00f2 alla diocesi vetero-cattolica di Utrecht, nella quale - nel 1989 - divenne prima sacerdote assistente nella parrocchia di Rotterdam, poi parroco ad Eindhoven. Nel 1996 fu nominato docente di teologia pratica e rettore del seminario vetero-cattolico di Utrecht, e nello stesso anno divenne dottore di ricerca presso l'Universit\u00e0 di Utrecht.\nArcivescovo di Utrecht.\nEra direttore del seminario vetero-cattolico quando l'11 marzo 2000 il clero e il popolo della diocesi lo elessero alla dignit\u00e0 di 83\u00ba arcivescovo di Utrecht. Fu consacrato da Jan Lambert Wirix-Speetjens (vescovo vetero-cattolico di Haarlem), coadiuvato da Wiktor Wysocza\u0144ski (vescovo della Chiesa polacco-cattolica - Diocesi di Varsavia) e da Joachim Vobbe (vescovo vetero-cattolico di Bonn) il 1\u00ba luglio dello stesso anno nella ex chiesa cattedrale di Utrecht, un tempo sede di san Villibrordo e dei suoi successori, ma in mano ai protestanti dal 1580.\nIl 9 maggio 2002 ha consacrato Fritz-Ren\u00e9 M\u00fcller vescovo della Chiesa cattolica cristiana svizzera.\nNel 2006, la nona assemblea del Consiglio Ecumenico delle Chiese a Porto Alegre lo ha eletto a membro del suo comitato centrale, in sostituzione dello svizzero Hans Gerny.\nIl 2 febbraio 2008 ha consacrato a Vienna John Ekemenzie Okoro vescovo dei vecchi cattolici austriaci, avendo come collaboratori Du\u0161an Hejbal (vescovo vetero-cattolico della Repubblica Ceca) e Fritz-Ren\u00e9 M\u00fcller (vescovo della Chiesa cattolica cristiana svizzera).\nIl 29 giugno 2008 ha consacrato il nuovo vescovo di Haarlem Dirk Schoon, avendo come collaboratori Du\u0161an Hejbal e David Hamid (vescovo coadiutore anglicano della Diocesi di Gibilterra in Europa).\nNel settembre 2019 ha annunciato l'intenzione di dimettersi dall'incarico di Arcivescovo di Utrecht l'11 gennaio 2020\nAltri dati.\nJoris Vercammen \u00e8 sposato con Hilde Witters e ha tre figli (due maschi e una femmina).\nGenealogia episcopale.\nLa genealogia episcopale \u00e8:\nChiesa cattolica\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\n...* Vescovo Jan Lambert Wirix-Speetjens"}
{"id": "1307886", "revid": "298229", "url": "https://it.wikipedia.org/wiki?curid=1307886", "title": "Baia di Chetumal", "text": "La baia di Chetumal \u00e8 un'ampia baia del mar dei Caraibi situata fra il nord del Belize e l'estremo orientale del Messico, a sud della penisola dello Yucat\u00e1n. Il confine fra i due stati \u00e8 situato nel mezzo della baia.\nLa baia prende il nome dalla citt\u00e0 messicana di Chetumal, principale citt\u00e0 e capoluogo dello stato di Quintana Roo situata al confine fra Messico e Belize in corrispondenza dell'estuario del R\u00edo Hondo il cui corso delimita per un lungo tratto il confine. All'interno della baia le acque sono poco profonde, nel mezzo della baia si trova l'isola di Tamalcab (appartenente al Messico), l'imboccatura meridionale della baia \u00e8 delimitata dall'isola di Ambergris Caye appartenente al Belize.\nFauna.\nNella baia di Chetumal vivono numerosi esemplari di lamantini, dei mammiferi marini in pericolo di estinzione e considerati il simbolo dell'area."}
{"id": "1307887", "revid": "1318658", "url": "https://it.wikipedia.org/wiki?curid=1307887", "title": "Valle Stretta", "text": "La Valle Stretta (\"Vall\u00e9e \u00c9troite\" in francese, \"Val\u00ebstr\u00e8ita\" in piemontese) \u00e8 una valle franco-italiana situata rispettivamente nel dipartimento delle Alte Alpi a nord est del territorio del comune di N\u00e9vache e nella citt\u00e0 metropolitana di Torino, nel territorio comunale di Bardonecchia.\nStoria.\nA seguito della stipula dei Trattati di Parigi nel 1947 la parte superiore \u00e8 entrata a far parte del territorio transalpino. Prima di tali trattati, la frontiera seguiva la linea dello spartiacque fino alla Rocca di Chardonnet e pertanto l'intera valle era italiana, collegata al villaggio di Melezet, che ora fa parte del comune di Bardonecchia. Effettivamente, solo la parte pi\u00f9 alta della valle (oltre al \"Pian del Colle\") \u00e8 francese, la parte a valle \u00e8 rimasta territorio della Repubblica italiana.\nIl rifugio Terzo Alpini, passato al CAF di Brian\u00e7on nel 1947, fu successivamente reso al CAI di Torino, nel 1970, per un atto simbolico; anche i terreni comunali sono stati restituiti al comune di Bardonecchia nel 1954, mentre tutti i terreni privati appartengono a proprietari italiani. Nel giugno 1959 una grave sciagura interess\u00f2 la cosiddetta \"\"Parete dei Militi\",\" con due giovani alpinisti precipitati durante una scalata: una lapide sulla parete della montagna ricorda l'avvenimento.\nGeografia.\nLa valle, essendo percorsa dal Rio di Valle Stretta, tributario della Dora di Bardonecchia, fa geograficamente parte della Val di Susa: la sua parte superiore \u00e8 per\u00f2 entrata a far parte del territorio francese nel 1947. La valle svolta di 90\u00b0 all'altezza del Pian del Colle, tant'\u00e8 che la parte francese \u00e8 orientata in direzione nord-ovest - sud-est, mentre quella italiana sud-ovest - nord-est.\nLa valle termina al Colle di Valle Stretta, valico che la mette in comunicazione con Modane e la Maurienne.\nVicino al confine, ma ancora in territorio italiano, \u00e8 sito un bacino di raccolta delle acque del Rio di Valle Stretta, che alimentano una piccola centrale idroelettrica dell'Enel, sita in Bardonecchia. All'inizio della parte francese inizia una strada carrozzabile (aperta solo nel periodo giugno-settembre e solo alle autovetture o a piccoli furgoni commerciali), che salendo fino al Colle della Scala collega Bardonecchia con la strada che unisce il comune francese di N\u00e9vache con quello di Brian\u00e7on (RD\u00a0301).\nNella valle si trova il \"Lago Verde\", tipico laghetto montano che ha la caratteristica di assumere una colorazione verde.\nOrografia.\nLe montagne della Valle stretta per la loro natura geologica e per la loro conformazione vengono anche dette \"Dolomiti di Valle Stretta\". \nLe principali montagne che contornano la valle sono:\nRete telefonica.\nPur trovandosi di fatto in territorio francese, le abitazioni e i rifugi sono collegati alla rete telefonica italiana, conservando quindi sia il prefisso internazionale (+39) sia locale (0122) degli adiacenti comuni italiani, essendo troppo oneroso effettuare un collegamento con il comune francese di N\u00e9vache.\nRifugi.\nLa valle \u00e8 dotata di alcuni rifugi alpini:"}
{"id": "1307888", "revid": "10647680", "url": "https://it.wikipedia.org/wiki?curid=1307888", "title": "Melozzo", "text": ""}
{"id": "1307892", "revid": "1543377", "url": "https://it.wikipedia.org/wiki?curid=1307892", "title": "0481", "text": " 0481 \u00e8 il prefisso telefonico del distretto di Gorizia, appartenente al compartimento di Trieste.\nIl distretto comprende la quasi totalit\u00e0 della provincia di Gorizia (ne \u00e8 escluso solo il comune di Grado). Confina con la Slovenia a nord e a est e con i distretti di Trieste (040) a sud-est, di Cervignano del Friuli (0431) e di Udine (0432) a ovest.\nAree locali e comuni.\nIl distretto di Gorizia comprende 24 comuni compresi nelle 2 aree locali di Gorizia (ex settori di Cormons, Gorizia e Gradisca d'Isonzo) e Monfalcone. I comuni compresi nel distretto sono: Capriva del Friuli, Cormons, Doberd\u00f2 del Lago, Dolegna del Collio, Farra d'Isonzo, Fogliano Redipuglia, Gorizia, Gradisca d'Isonzo, Mariano del Friuli, Medea, Monfalcone, Moraro, Mossa, Romans d'Isonzo, Ronchi dei Legionari, Sagrado, San Canzian d'Isonzo, San Floriano del Collio, San Lorenzo Isontino, San Pier d'Isonzo, Savogna d'Isonzo, Staranzano, Turriaco e Villesse ."}
{"id": "1307894", "revid": "1543377", "url": "https://it.wikipedia.org/wiki?curid=1307894", "title": "040 (prefisso)", "text": "040 \u00e8 il prefisso telefonico del distretto di Trieste, appartenente al compartimento omonimo.\nIl distretto comprende la provincia di Trieste. Confina con la Slovenia a nord-est e a sud-est e con il distretto di Gorizia (0481) a nord-ovest.\nAree locali e comuni.\nIl distretto di Trieste comprende 6 comuni compresi in 1 area locale:"}
{"id": "1307912", "revid": "29774", "url": "https://it.wikipedia.org/wiki?curid=1307912", "title": "Joseph-D\u00e9sir\u00e9 Mobutu", "text": ""}
{"id": "1307913", "revid": "125372974", "url": "https://it.wikipedia.org/wiki?curid=1307913", "title": "Riserva statale di Qobustan", "text": "La riserva statale di Qobustan si trova ad ovest dell'omonimo insediamento, circa 60 chilometri a sudovest di Baku, in Azerbaigian, e venne istituita nel 1966 allorch\u00e9 la regione venne dichiarata di principale interesse storico per la nazione, nel tentativo di preservare le antiche sculture, i vulcani di fango e altre particolarit\u00e0 sia naturalistiche che storiche in essa contenute. Nel 2007 la riserva statale di Qobustan \u00e8 stata inserita nell'elenco dei Patrimoni dell'umanit\u00e0 dell'UNESCO.\nArte rupestre.\nFra i tesori archeologici che si trovano nella regione sono di notevole importanza gli esempi di arte rupestre, oltre 600.000 rappresentazioni di uomini primitivi, animali, battaglie, danze rituali, imbarcazioni, carovane di cammelli, soggetti astronomici, per la maggior parte databili fra 5.000 e 20.000 anni fa, una testimonianza delle condizioni di vita preistorica nel Caucaso.\nFra il 1961 e il 2002, anno della sua morte, l'antropologo norvegese Thor Heyerdahl si rec\u00f2 pi\u00f9 volte in questa regione, alla ricerca delle origini del popolo vichingo.\nVulcani di fango.\nSi stima che circa 300 dei 700 vulcani di fango del pianeta si trovino in Azerbaigian e nel Mar Caspio. Molti di essi si trovano all'interno dei confini della riserva statale e sono diventati un'attrazione turistica, grazie anche al fatto che il fango eruttato si crede abbia benefiche propriet\u00e0 mediche. Nel 2001 uno di questi vulcani inizi\u00f2 un'attivit\u00e0 eruttiva con fiamme alte fino a 15 metri."}
{"id": "1307923", "revid": "85405", "url": "https://it.wikipedia.org/wiki?curid=1307923", "title": "San Pietro Canisio", "text": ""}
{"id": "1307934", "revid": "122342673", "url": "https://it.wikipedia.org/wiki?curid=1307934", "title": "Oliver Goldsmith", "text": "Biografia.\nFiglio di un pastore anglicano, Goldsmith nacque molto probabilmente nel 1730, il 10 novembre, ma alcune fonti indicano come data di nascita il 29 novembre 1731. \nStudi\u00f2 prima al Trinity College e quindi medicina ad Edimburgo e a Leida.\nEbbe una giovinezza piuttosto burrascosa ed uno spirito ribelle, come evidenziarono le sue fughe dal Trinity College. \nNonostante queste vicende, ottenne nel 1749 il baccellierato e due anni dopo chiese, invano, l'ordinazione a sacerdote.\nDopo aver girovagato per l'Europa, si stabil\u00ec a Londra dove si guadagn\u00f2 da vivere scrivendo articoli per riviste, come il settimanale \"The Bee\", o biografie. Nel 1761 incontr\u00f2 Samuel Johnson, ne divenne amico ed entr\u00f2 a fare parte del \". \nGoldsmith fu uno scrittore attivissimo e pubblic\u00f2 una grande quantit\u00e0 di scritti su varie tematiche, dalla storia antica alle scienze naturali, dalla filosofia a numerose traduzioni.\nMor\u00ec a Londra nel 1774.\nOpere.\nGoldsmith \u00e8 oggi noto soprattutto per il suo romanzo \"Il vicario di Wakefield\" (\"The vicar of Wakefield\"), pubblicato nel 1766, uno dei romanzi pi\u00f9 noti della letteratura inglese.\nFra le altre opere, \"Il cittadino del mondo\" del 1762 in cui Goldsmith commenta ironicamente la vita londinese tramite l'occhio di un visitatore cinese e la commedia \"Ella si umilia per vincere (She Stoops to Conquer)\", uno dei maggiori successi del teatro inglese del Settecento."}
{"id": "1307935", "revid": "287204", "url": "https://it.wikipedia.org/wiki?curid=1307935", "title": "Luis Herrera", "text": "Professionista dal 1985 al 1992, vinse la Vuelta a Espa\u00f1a 1987 e si aggiudic\u00f2 la classifica scalatori in tutti e tre i Grandi Giri.\nCarriera.\nFiglio di giardinieri del Cundinamarca, sulle Ande colombiane (da qui il soprannome \"Jardinerito\"), nel suo paese si mise in luce soprattutto in corse a tappe quali il Cl\u00e1sico RCN e la Vuelta a Colombia, due competizioni che ebbe modo di vincere entrambe per quattro volte.\nIn Europa fu in evidenza nei Grandi Giri, in particolare al Tour de France che cerc\u00f2 pi\u00f9 volte di vincere senza tuttavia riuscirvi, cogliendo un quinto posto come miglior risultato nel 1987. Ottenne diversi successi di tappa e si impose per ben due volte, proprio nel 1987 e nel 1985, nella classifica degli scalatori, portando a casa l'ambita maglia a pois. L'unico Grande Giro in cui si impose \u2013 primo colombiano a riuscirvi \u2013 fu la Vuelta a Espa\u00f1a del 1987, durante la quale fece sua anche la tappa di Lagos de Covadonga.\nLa sua carriera si chiuse nel 1992, stagione in cui vinse una tappa al Giro d'Italia ed ottenne un ottavo posto finale, che rimane il suo miglior piazzamento nella \"corsa rosa\". Sempre al Giro fu protagonista nel 1989: pur concludendo diciottesimo, consegu\u00ec la maglia verde della graduatoria del Gran Premio della Montagna vincendo anche due tappe. Si aggiudic\u00f2 anche due Crit\u00e9rium du Dauphin\u00e9 Lib\u00e9r\u00e9."}
{"id": "1307938", "revid": "228587", "url": "https://it.wikipedia.org/wiki?curid=1307938", "title": "Error Detection and Handling", "text": "Il termine inglese Error Detection and Handling (EDH) indica un protocollo opzionale usato nell'interfaccia SDI. Esso permette a un'apparecchiatura ricevente di verificare che ogni semiquadro sia ricevuto correttamente.\nUn'apparecchiatura in grado di generare un segnale SDI con EDH calcola due valori CRC per ogni semiquadro: uno corrisponde al video attivo e l'altro relativo all'intero semiquadro, inclusi i sincronismi. I due CRC sono posti in un pacchetto EDH integrato nel segnale. L'apparecchaitura ricevente genera a sua volta i due CRC e li confronta con quelli presenti nel segnale in ingresso, per determinare se c'\u00e8 un errore di trasmissione.\nIl pacchetto EDH contiene inoltre dei bit usati per segnalare se una tratta di segnale precedente contenesse errori; le apparecchiature che ricevono un segnale video con un CRC errato, se ritrasmettono a loro volta il segnale, dovrebbero inserire il CRC corretto (che pu\u00f2 essere differente se il video \u00e8 modificato in qualsiasi maniera) e impostare il flag che indica un errore precedente. In questo modo, \u00e8 pi\u00f9 semplice identificare la tratta dove si genera il problema.\nIl protocollo EDH non permette la correzione degli errori, ma solo la loro rilevazione, e non \u00e8 previsto un meccanismo di ritrasmissione del pacchetto difettoso. lo scopo principale dell'EDH \u00e8 di aiutare a identificare un'eventuale apparecchiatura difettosa in una catena video.\nIl protocollo EDH non \u00e8 usato con segnali video in alta definizione, poich\u00e9 l'implementazione HD dell'interfaccia SDI include un CRC obbligatorio per ogni linea.\nIl protocollo SD-SDI EDH \u00e8 definito dallo standard SMPTE RP 165-1994 e dall'equivalente standard ITU ITU-R BT.1304"}
{"id": "1307940", "revid": "1543377", "url": "https://it.wikipedia.org/wiki?curid=1307940", "title": "0523", "text": "0523 \u00e8 il prefisso telefonico del distretto di Piacenza, appartenente al compartimento di Bologna.\nIl distretto comprende la provincia di Piacenza. Confina con i distretti di Pavia (0382), di Codogno (0377) e di Cremona (0372) a nord, di Fidenza (0524) a est, di Fornovo di Taro (0525) a sud-est, di Rapallo (0185) e di Genova (010) a sud, di Novi Ligure (0143), di Alessandria (0131), di Voghera (0383) e di Stradella (0385) a ovest.\nAree locali e comuni.\nIl distretto di Piacenza comprende tutti i 48 comuni della provincia omonima, compresi nelle 5 aree locali di Bettola (ex settori di Bettola, Bobbio, Ponte dell'Olio e Rivergaro), Castel San Giovanni (ex settori di Agazzano, Castel San Giovanni e Pianello Val Tidone), Fiorenzuola d'Arda (ex settori di Carpaneto Piacentino, Fiorenzuola d'Arda e Lugagnano Val d'Arda), Monticelli d'Ongina (ex settori di Cortemaggiore e Monticelli d'Ongina) e Piacenza. I comuni compresi nel distretto sono: Agazzano, Alseno, Besenzone, Bettola, Bobbio, Borgonovo Val Tidone, Cadeo, Calendasco, Caminata, Caorso, Carpaneto Piacentino, Castel San Giovanni, Castell'Arquato, Castelvetro Piacentino, Cerignale, Coli, Corte Brugnatella, Cortemaggiore, Farini, Ferriere, Fiorenzuola d'Arda, Gazzola, Gossolengo, Gragnano Trebbiense, Gropparello, Lugagnano Val d'Arda, Monticelli d'Ongina, Morfasso, Nibbiano, Ottone, Pecorara, Piacenza, Pianello Val Tidone, Piozzano, Podenzano, Ponte dell'Olio, Pontenure, Rivergaro, Rottofreno, San Giorgio Piacentino, San Pietro in Cerro, Sarmato, Travo, Vernasca, Vigolzone, Villanova sull'Arda, Zerba e Ziano Piacentino."}
{"id": "1307946", "revid": "767487", "url": "https://it.wikipedia.org/wiki?curid=1307946", "title": "Carcara\u00f1\u00e1", "text": "Carcara\u00f1\u00e1, \u00e8 una citt\u00e0 ubicata nel \"Departamento\" (Dipartimento) \"San Lorenzo\", ed \u00e8 situata nella parte meridionale della provincia argentina di Santa Fe, sulla riva destra del fiume omonimo.\nGeografia e clima.\nLa citt\u00e0 si trova a 44\u00a0km ad ovest dell'importante agglomerazione di Rosario, (terza in Argentina dopo quella di Buenos Aires e di C\u00f3rdoba) e a poco pi\u00f9 di 200\u00a0km dalla capitale della Provincia, Santa Fe. \u00c8 posta al centro della \"pampa humeda\" (pampa umida), regione particolarmente fertile e dal clima temperato. Le precipitazioni annue sono generalmente comprese fra i 900 e i 1.000\u00a0mm e la temperatura media si aggira attorno ai 17\u00a0\u00b0C con una media del mese pi\u00f9 freddo (giugno, pi\u00f9 raramente luglio) di circa 10\u00a0\u00b0C e del mese pi\u00f9 caldo (gennaio) di 24,5\u00a0\u00b0C. In inverno (giugno-settembre) possono prodursi alcune gelate. Rare sono invece le precipitazioni a carattere nevoso.\nOrigini del nome.\nIl nome trae con molta probabilit\u00e0 origine dal vocabolo guaran\u00ed Cara-cara-a\u00f1a (il cui significato \u00e8: \"diavolo di carancho\"). La popolazione aborigena, all'epoca della colonizzazione spagnola, era costituita dagli indiani Querand\u00ed, che parlavano una variante della lingua \"guaran\u00ec\". I primi bianchi che si stabiliscono in zona furono i gesuiti nella prima met\u00e0 del XVIII secolo.\nStoria.\nLa Colonia.\nL'abitato inizi\u00f2 a svilupparsi attorno al 1870, in concomitanza con l'apertura di una stazione del \"Ferrocarril Central Argentino\". In quell'anno dati non ufficiali calcolavano che sul posto vivevano 63 abitanti, raggruppati in 14 famiglie. Due anni pi\u00f9 tardi (maggio 1872) gli abitanti erano saliti a 510, stabiliti in massima parte nelle campagne circostanti, non nel paese. Circa il 90% di essi erano stranieri: Francesi (155 residenti) e Svizzeri (150 residenti) in maggioranza, seguiti da italiani (70 residenti), tedeschi, britannici e statunitensi (gli argentini sono solo una cinquantina).\nNel 1882 gli Italiani (piemontesi in massima parte) divennero la colonia demograficamente pi\u00f9 consistente. Su un totale di 160 famiglie (e 716 abitanti), 50 erano di nazionalit\u00e0 italiana. Molto numerosi erano ancora i nuclei familiari francesi (41 unit\u00e0) e svizzeri (24 unit\u00e0) seguiti da quelli argentini (20 unit\u00e0), spagnoli (8 unit\u00e0), tedeschi (7 unit\u00e0), inglesi (5 unit\u00e0) e cileni (3 unit\u00e0). Sulla base della confessione religiosa, 132 famiglie si dichiararono cattoliche e 28 protestanti. Va specificato tuttavia che, in tale stima (realizzata dall'Ispettore governativo V\u00edctor Bouchard), veniva tenuta in conto solo la nazionalit\u00e0 dei capifamiglia e non dei membri pi\u00f9 giovani, molti dei quali nati in Argentina e considerati a tutti gli effetti argentini secondo la normativa locale. Nel censimento provinciale successivo (1887), effettuato su base individuale e non familiare, su un totale di 1.081 abitanti, la popolazione nativa (formata in massima parte dai discendenti degli immigrati europei) era leggermente superiore a quella straniera.\nIl Comune.\nIl 10 dicembre 1890 Carcara\u00f1\u00e1 divenne Comune: gli italiani residenti, che da circa un decennio costituivano la colonia straniera pi\u00f9 numerosa, si erano andati imponendo sempre pi\u00f9 nella vita economica e culturale cittadina. Il 18 marzo 1900 venne inaugurata la prima associazione italiana locale: la \"Societ\u00e0 Coloni Italiani\" e nel 1907, per interessamento del console italiano di Rosario, si apr\u00ec una succursale della \"Dante Alighieri\". Il nucleo urbano continu\u00f2 a svilupparsi nei primi decenni del novecento. Nel 1906 venne fondato il \"Club Atletico Carcara\u00f1\u00e1 Cremer\u00eda\" e, un anno pi\u00f9 tardi, fu aperta la prima biblioteca pubblica della cittadina, la \"Biblioteca Campa\u00f1a\". Sul finire degli anni trenta del secolo, Carcara\u00f1\u00e1 raggiunse i 6.000 abitanti. Dopo un incremento demografico piuttosto moderato fino al 1970 (8.788 residenti secondo i dati censuali di quell'anno), si avvert\u00ec un nuovo, sensibile aumento della popolazione nel decennio successivo, che la port\u00f2 a superare gli 11.000 abitanti nel 1980.\nIl Municipio.\nIl giorno 8 gennaio 1981 Carcara\u00f1\u00e1 \u00e8 divenuta \"Municipio\", ha assunto cio\u00e8, anche ufficialmente, lo \"status\" di citt\u00e0. Da allora la crescita demografica ed economica \u00e8 stata ininterrotta, favorita dalla vicinanza di Rosario e del suo porto e dalle eccellenti vie di comunicazione, stradali e ferroviarie, di cui il sud della provincia di Santa Fe \u00e8 dotato. Nel 1991 sono stati censiti 14.451 abitanti, e nel 2001 15.619, con un aumento dell'8,08% sulla precedente rilevazione censuale.\nEconomia.\nLo sviluppo economico di Carcara\u00f1\u00e1 \u00e8 fondato anzitutto sull'agricoltura (soia, grano e mais in particolare) e sull'allevamento bovino e suino. La citt\u00e0 si trova infatti in una delle zone pi\u00f9 fertili d'Argentina, nella cosiddetta \"pampa humeda\". Fra le attivit\u00e0 manifatturiere vanno segnalate, oltre quelle direttamente connesse con l'attivit\u00e0 agricola (fabbriche di farina e di prodotti lattei e attrezzature per l'agricoltura), alcune importanti industrie di mobili, tradizionalmente presenti in zona. Fiorenti sono in citt\u00e0 le attivit\u00e0 commerciali supportate da un'adeguata rete bancaria.\nNegli ultimi anni particolare sviluppo ha avuto l'industria turistica, favorita dalla vicinanza del fiume \"Carcara\u00f1\u00e1\". Sulle sue rive sono nati alcuni stabilimenti balneari, campeggi e strutture sportive di vario tipo (tennis, piscine, \"paddle\", ecc.) che richiamano numerosi visitatori dalla vicina Rosario e da altre citt\u00e0 del paese."}
{"id": "1307950", "revid": "1543377", "url": "https://it.wikipedia.org/wiki?curid=1307950", "title": "0524", "text": "0524 \u00e8 il prefisso telefonico del distretto di Fidenza, appartenente al compartimento di Bologna.\nIl distretto comprende la parte nord-occidentale della provincia di Parma. Confina con i distretti di Cremona (0372) a nord, di Parma (0521) a est, di Fornovo di Taro (0525) a sud e di Piacenza (0523) a ovest.\nAree locali e comuni.\nIl distretto di Fidenza comprende 7 comuni compresi in 1 area locale, nata dall'aggregazione dei 2 preesistenti settori di Busseto e Fidenza: Busseto, Fidenza, Pellegrino Parmense, Polesine Parmense, Salsomaggiore Terme, Soragna e Zibello ."}
{"id": "1307951", "revid": "149485", "url": "https://it.wikipedia.org/wiki?curid=1307951", "title": "Omosessualit\u00e0 (cause)", "text": ""}
{"id": "1307953", "revid": "339392", "url": "https://it.wikipedia.org/wiki?curid=1307953", "title": "S.R. Nathan", "text": ""}
{"id": "1307959", "revid": "125325900", "url": "https://it.wikipedia.org/wiki?curid=1307959", "title": "Cambiare pagina", "text": "Cambiare pagina \u00e8 una canzone del duo milanese Paola &amp; Chiara. Dopo \"Second Life\" \u00e8 il singolo che anticipa la pubblicazione dell'album del duo \"Win the Game\".\nIl singolo.\n\"Cambiare pagina\", che \u00e8 uscito il 26 ottobre 2007, cos\u00ec come il lavoro da solista di Chiara \"Nothing at All\" e l'EP \"Second Life\" con \"Raising Malawi\", \u00e8 stato realizzato in collaborazione con l'associazione di volontariato \"Spiritually For Kids\" (SFK), un progetto per sostenere i bambini africani in condizioni precarie. Una parte dei guadagni infatti \u00e8 stata devoluta in beneficenza. A 5 anni dalla sua uscita, l'EP non \u00e8 mai uscito dalla classifica world di iTunes.\nVersioni per iTunes.\nSu iTunes sono stati pubblicati per il download digitale 2 EP di \"Cambiare pagina\" con contenuti differenti rispetto al singolo uscito nei negozi.\nVinile.\nIl 17 dicembre 2007 \u00e8 stata pubblicata la versione in vinile del singolo.\nTracce.\nLato A. \"I'll Be Over You (Turn the Page)\" (Ron Trent Rmx)&lt;br&gt;\nLato B. \"I'll Be Over You (Turn the Page)\" (Ron Trent Rmx Dub Vrs)&lt;br&gt;\nLato C. \"I'll Be Over You (Turn the Page)\" (Island Groove Rmx) / \"Virar \u00e0 pagina\" (Pacific Bossa)&lt;br&gt;\nLato D. \"I'll Be Over You (Turn the Page)\" (Island Groove Rmx Xtradub)\nIl video.\nIl videoclip della canzone \u00e8 stato girato in Islanda ed \u00e8 diretto dal regista islandese Einar Snorri."}
{"id": "1307962", "revid": "125759443", "url": "https://it.wikipedia.org/wiki?curid=1307962", "title": "Ponte di Mehmed Pa\u0161a Sokolovi\u0107", "text": "Il ponte di Mehmed Pa\u0161a Sokolovi\u0107 (in serbo: \"\u041c\u043e\u0441\u0442 \u041c\u0435\u0445\u043c\u0435\u0434\u0430-\u043f\u0430\u0448\u0438 \u0421\u043e\u043a\u043e\u043b\u043e\u0432\u0438\u045b\u0430\" / \"Most Mehmeda-pa\u0161i Sokolovi\u0107a\") \u00e8 una costruzione che si trova a Vi\u0161egrad, nella Repubblica Serba di Bosnia ed Erzegovina (che fa parte della Bosnia ed Erzegovina), e che attraversa il fiume Drina. Esso venne eretto alla fine del XVI secolo per opera dell'architetto albanese Mimar Koca Sinan, su ordine del gran visir Mehmed Pa\u015fa Sokolovi\u010d.\nIl ponte, lungo 179,50 metri, consta di 11 arcate in muratura, ampie fra 11 e 15 metri, e di una rampa di accesso ad angolo retto sulla riva sinistra del fiume, con 4 arcate. Durante la prima guerra mondiale vennero distrutte 3 delle 11 arcate, mentre 5 vennero distrutte durante la seconda guerra mondiale. Successivamente vennero tutte ricostruite. Durante la guerra di Bosnia il ponte fu teatro del brutale massacro di Vi\u0161egrad del 1992, compiuto ai danni della popolazione civile.\nNel 2007 il ponte di Vi\u0161egrad \u00e8 stato inserito nell'elenco dei Patrimoni dell'umanit\u00e0 dell'UNESCO. La sua notoriet\u00e0 \u00e8 anche legata al romanzo \"Il ponte sulla Drina\", scritto negli anni quaranta da Ivo Andri\u0107, vincitore del premio Nobel per la letteratura."}
{"id": "1307964", "revid": "120718753", "url": "https://it.wikipedia.org/wiki?curid=1307964", "title": "Fattore di Lorentz", "text": "Il fattore di Lorentz (o termine di Lorentz) permette di calcolare la variazione di grandezze fisiche come lunghezza, tempo e massa relativistica riferite a uno stesso fenomeno in sistemi di riferimento in moto relativo fra loro.\nApparve inizialmente nelle trasformazioni di Lorentz e successivamente in diverse equazioni della relativit\u00e0 ristretta che tali trasformazioni adott\u00f2. \u00c8 presente anche nella teoria dell'etere di Hendrik Lorentz.\nFormula.\nA causa della sua ubiquit\u00e0 \u00e8 rappresentato generalmente con il simbolo \"\u03b3\". \u00c8 definito come:\ndove:\nApprossimazioni.\nIl fattore di Lorentz \u00e8 approssimabile in serie di Taylor:\nL'approssimazione \u03b3 \u2248 1 + 1/2 \u03b22 \u00e8 usata occasionalmente per calcolare gli effetti relativistici alle basse velocit\u00e0. L'errore rientra nell'ordine del 1% per v &lt; 0,4 c (v &lt; 120.000\u00a0km/s) e nell'ordine dello 0,1% per v &lt; 0,22 c (v &lt; 66.000\u00a0km/s).\nLe versioni troncate di questa serie permettono ai fisici di provare che la relativit\u00e0 ristretta si riduce alla meccanica newtoniana per le basse velocit\u00e0. Per esempio, nella relativit\u00e0 ristretta, le seguenti equazioni:\nper \u03b3 \u2248 1 e \u03b3 \u2248 1 + 1/2 \u03b22, rispettivamente, si riducono alle loro equivalenti newtoniane:\nL'equazione del fattore di Lorentz pu\u00f2 essere invertita cos\u00ec:\nche ha una forma equivalente come:\nI primi due termini sono usati occasionalmente per calcolare rapidamente le velocit\u00e0 per grandi valori di \u03b3. L'approssimazione \u03b2 \u2248 1 - 1/2 \u03b3\u22122 rimane nell'1% di tolleranza per \u03b3 &gt; 2, e nello 0,1% di tolleranza per \u03b3 &gt; 3,5."}
{"id": "1307966", "revid": "466539", "url": "https://it.wikipedia.org/wiki?curid=1307966", "title": "Ignacio Castillo", "text": "Biografia.\nStudente in economia e commercio (a pochi esami dalla laurea), ha dichiarato che a fine carriera gli piacerebbe fare il direttore sportivo.\nNella prima partita con il Bari, nel retro della maglia sceglie il diminutivo \"Nacho\". Come ha spiegato lui stesso, ha usato questo nome per dimenticare l'esperienza con la Fiorentina.\nCarriera.\nInizi.\nInizia la carriera di calciatore nelle serie minori del campionato di calcio argentino, con una parentesi nell'Hurac\u00e1n.\nArrivo in Italia e problemi di passaporto.\nViene portato in Italia nel 2001 dal Brindisi, militante in Serie D, dove, con 15 gol in 23 partite, contribuisce alla promozione in Serie C2 dei biancoazzurri.\nA causa della mancanza del passaporto italiano (le regole non permettevano l'ingaggio di extracomunitari a squadre di Serie C) Castillo non pu\u00f2 rimanere nella propria squadra, ma pu\u00f2 militare solo dalla Serie D in gi\u00f9. Nella stagione seguente viene acquistato dalla Nuova Nard\u00f2, con la quale in 34 partite sigla 17 reti. Nel 2003 lascia la Puglia per la Calabria. Ingaggiato dalla Vigor Lamezia si afferma come il migliore attaccante della Serie D, in virt\u00f9 dei 24 gol messi a segno in 32 partite.\nPassato al del presidente Vincenzo Barba, con la formazione giallorossa segna parecchie reti conducendo la formazione salentina in Serie C2. Per la stagione successiva il bomber argentino ottiene il passaporto e pu\u00f2 disputare i campionati professionistici italiani. Rimasto al Gallipoli, \u00e8 protagonista di nuovo di una promozione, questa volta in Serie C1, e della vittoria dei salentini della Coppa Italia di Serie C. Nelle due stagioni gallipoline realizza 39 gol in 55 partite.\nFrosinone e Pisa.\nAcquistato per la stagione 2006-2007 dal Frosinone dell'allenatore Ivo Iaconi, in Serie B, colleziona 30 presenze (di cui molte non dal primo minuto), segnando 5 reti.\nNell'estate 2007 passa al neopromosso in serie cadetta, diventando il calciatore con pi\u00f9 gol fatti in una stagione nel dopoguerra nella societ\u00e0 toscana. Dopo aver siglato una doppietta all'esordio in trasferta contro il Bari, mette a segno 21 gol durante la stagione regolare del campionato 2007-2008, dove ha stabilito il record di reti segnate da un giocatore nerazzurro in un campionato di Serie B superando il precedente record di reti (18), detenuto da Lamberto Piovanelli.\nLecce.\nNell'agosto del 2008 \u00e8 tornato nel Salento, firmando con il Lecce, suo primo club di Serie A. L'operazione costa al club circa 1,6 milioni di euro e il giocatore sottoscrive un contratto di tre anni.\nIl 31 agosto 2008 fa il suo debutto in Serie A in -Lecce (3-0). Segna il suo primo gol in massima serie il 14 settembre 2008, contro il ChievoVerona, nella gara vinta 2-0 dal Lecce, festeggiando cos\u00ec la centesima partita da professionista in Italia. In stagione totalizza 7 gol in 30 presenze, di cui una in Coppa Italia.\nFiorentina e Bari.\nIl 20 luglio 2009, per 900.000 euro, si trasferisce alla Fiorentina, con cui sottoscrive un contratto biennale. Esordisce in Champions League il 9 dicembre 2009 nella partita Liverpool-Fiorentina, vinta dai viola per 2-1.\nSegna il suo unico gol in maglia viola il 10 gennaio 2010 contro il Bari, realizzando il definitivo 2-1 senza esultare e tornando a occhi lucidi a centrocampo, sfogo per le continue critiche ricevute durante la permanenza alla squadra viola; per lui la partita termina dopo dieci minuti perch\u00e9 espulso per un fallo da dietro a Pedro Kamata.\nIl 15 gennaio 2010 si trasferisce a titolo definitivo al Bari per 1 milione di euro. Con la maglia viola ha totalizzato 120 minuti giocati con un goal all'attivo.\nFa il suo esordio in biancorosso in -Bari (1-1). Segna la sua prima rete il 7 marzo contro il ChievoVerona. Chiude la stagione con 3 gol, segnando anche contro il (nella sconfitta per 3-2) e il (nella vittoria per 3-0). Il primo gol della stagione 2010-2011 arriva alla seconda giornata contro il Napoli, ed \u00e8 la rete che vale il definitivo 2-2.\nIl 18 gennaio 2011 ottiene anche la cittadinanza italiana.\nAll'inizio della stagione 2011-2012, complice il protrarsi di fastidi alle ginocchia e l'abbondanza di punte in squadra, viene messo fuori rosa. A dicembre i miglioramenti fisici dell'attaccante e l'infortunio occorso a De Paula convincono la societ\u00e0 e il tecnico Torrente a reintegrare in rosa l'attaccante argentino. Il 28 gennaio 2012 Castillo torna al gol in Albinoleffe-Bari (0-2), dove sigla la prima rete per i biancorossi. Alla fine della stagione la societ\u00e0 pugliese non gli rinnova il contratto e il calciatore rimane svincolato.\nIl 28 ottobre 2012 si ritira dal calcio giocato con l'intenzione di intraprendere la carriera da allenatore.\nTrapani.\nIl 2 aprile 2013 decide di tornare al calcio giocato, firmando un contratto con il militante in Lega Pro Prima Divisione dove disputa solo tre partite e segna un goal contro il , utile comunque a vincere il campionato. A fine stagione non rinnova l'accordo con il club siciliano.\nStatistiche.\nPresenze e reti nei club.\n\"Statistiche aggiornate al 22 febbraio 2015.\""}
{"id": "1307972", "revid": "1543377", "url": "https://it.wikipedia.org/wiki?curid=1307972", "title": "0525", "text": "0525 \u00e8 il prefisso telefonico del distretto di Fornovo di Taro, appartenente al compartimento di Bologna.\nIl distretto comprende la parte sud-occidentale della provincia di Parma. Confina con i distretti di Fidenza (0524) a nord, di Parma (0521) a nord-est e a est, della Spezia (0187) a sud, di Rapallo (0185) e di Piacenza (0523) a ovest.\nAree locali e comuni.\nIl distretto di Fornovo di Taro comprende 16 comuni compresi nelle 2 aree locali di Borgo Val di Taro (ex settori di Bardi, Bedonia, Berceto e Borgo Val di Taro) e Fornovo di Taro. I comuni compresi nel distretto sono: Albareto, Bardi, Bedonia, Berceto, Bore, Borgo Val di Taro, Calestano, Compiano, Fornovo di Taro, Medesano, Solignano, Terenzo, Tornolo, Valmozzola, Varano de' Melegari e Varsi ."}
{"id": "1307973", "revid": "35707", "url": "https://it.wikipedia.org/wiki?curid=1307973", "title": "Non per soldi...ma per amore", "text": ""}
{"id": "1307983", "revid": "322321", "url": "https://it.wikipedia.org/wiki?curid=1307983", "title": "Anton Maria Schwartz", "text": "Il culto.\n\u00c8 stato proclamato beato a Vienna da papa Giovanni Paolo II il 21 giugno 1998.\nMemoria liturgica il 15 settembre."}
{"id": "1307988", "revid": "125059044", "url": "https://it.wikipedia.org/wiki?curid=1307988", "title": "Intelligencija", "text": "Intelligencija (, ) o intellighenzia (impropriamente \"intellighentsia\" oppure \"intellighentzia\" ed erratamente \"intelligh\u00e8ntsija\", \"intelligentsia\" e \"intellighentia\") \u00e8 una parola russa che indica un determinato gruppo sociale (pi\u00f9 o meno esteso, per esempio, un popolo, una parte politica, un credo religioso, ecc.), formato dalle persone pi\u00f9 rappresentative tra coloro che svolgono un'attivit\u00e0 intellettuale, sia essa di natura scientifica, artistica e amministrativa, tale da porli in un ceto culturale e creativo pi\u00f9 elevato.\nRapporti con la classe dirigente.\nSecondo alcuni sociologi all'interno della intellighenzia si devono inserire gli intellettuali, ma anche i dirigenti, i funzionari dell'amministrazione pubblica, i politici, i medici, ecc., in quanto l'attivit\u00e0 intellettuale conferisce loro compiti anche organizzativi e direttivi del lavoro altrui.\nSecondo l'opinione di altri sociologi vanno annoverati nella definizione solo gli intellettuali in senso stretto, occorrendo distinguere il caso di coloro che prendono parte ad attivit\u00e0 intellettuali da coloro che appartengono all'establishment in un qualunque tipo di societ\u00e0.\nOrigine del termine.\nSembra che il termine fosse gi\u00e0 usato in Russia nel XVIII secolo, originato dalla traduzione della parola francese \"intelligence\", ed era riferito agli intellettuali di origine nobile che occupavano incarichi pubblici. Nel corso del XIX secolo venne riferito indifferentemente a tutta la classe colta della popolazione, distinguendo tuttavia gli intellettuali non nobili o declassati con il termine di \"Razno\u010dincy\" (\u0420\u0430\u0437\u043d\u043e\u0447\u0438\u043d\u0446\u044b), letteralmente \"gente comune\".\nLa pronuncia di \"intellighenzia\" deriva da quella classica della lingua latina, che pronunciava la 'g' di \"e\" come dura.\nIl termine \"Intelligencija\" appare nei diari datati 1836 del russo Vasilij Andreevi\u010d \u017dukovskij, ma fu reso popolare dal filosofo polacco Karol Libelt dopo la pubblicazione nel 1844 del suo libro \"O mi\u0142o\u015bci ojczyzny\" (\"L'amor di patria\") e soprattutto dallo scrittore e giornalista russo P\u00ebtr Boborykin (1836\u20131922), che l'utilizz\u00f2 nella sua rivista \"Biblioteca per la lettura\" (\u0411\u0438\u0431\u043b\u0438\u043e\u0442\u0435\u043a\u0430 \u0434\u043b\u044f \u0447\u0442\u0435\u043d\u0438\u044f, Biblioteka dlja \u010dtenija), affermando di averlo tratto dal tedesco, e rese protagoniste dei suoi romanzi molte figure di intellettuali.\nSuccessivamente l'uso della parola si \u00e8 esteso in gran parte del mondo e in diverse lingue per indicare il gruppo che ha la superiorit\u00e0 intellettuale o, a volte ironicamente, che ritiene di averla.\nCaratterizzazione.\nUno dei fondatori della teoria dell'intellighenzia, Vitalij Tepikin, propose un sistema di segni per caratterizzare l'intellighenzia:\n1) l'avanzato per i suoi tempi ideali morali, la sensibilit\u00e0 al prossimo, il tatto e la gentilezza nelle manifestazioni;\n2) lavoro mentale attivo e auto-educazione continua;\n3) patriottismo, basato sulla fede nella sua gente e amore disinteressato e inesauribile per la piccola e grande madrepatria;\n4) l'instancabilit\u00e0 creativa di tutte le unit\u00e0 dell'intellighenzia (e non solo la parte artistica di essa, come molti lo considerano), l'ascetismo;\n5) l'indipendenza, il desiderio di libert\u00e0 di espressione e di trovarlo se stesso;\n6) un atteggiamento critico nei confronti dell'attuale governo, la condanna di qualsiasi\nmanifestazioni di ingiustizia, anti-umanesimo, anti-democrazia;\n7) lealt\u00e0 verso le proprie convinzioni motivate dalla coscienza nelle condizioni pi\u00f9 difficili e persino dalla tendenza all'autodegradazione;\n8) percezione ambigua della realt\u00e0, che porta a fluttuazioni politiche, e talvolta - e alla manifestazione del conservatorismo;\n9) un senso di risentimento aggravato a causa della mancanza di attuazione (reale o apparente), che a volte conduce all'estrema vicinanza dell'intellettuale;\n10) fraintendimento periodico, rifiuto reciproco da parte di rappresentanti di vari gruppi dell'intellighenzia, cos\u00ec come una singola squadra, che \u00e8 causata da attacchi di egoismo e impulsivit\u00e0 (il pi\u00f9 delle volte caratteristica dell'intellighenzia artistica)."}
{"id": "1307989", "revid": "196390", "url": "https://it.wikipedia.org/wiki?curid=1307989", "title": "Intelligh\u00e8ntsija", "text": ""}
{"id": "1307991", "revid": "119906828", "url": "https://it.wikipedia.org/wiki?curid=1307991", "title": "Vincenzo Manzini", "text": "Biografia.\nAllievo di Enrico Ferri, \u00e8 stato avvocato e professore universitario di Diritto e Procedura penale nelle Universit\u00e0 di Ferrara, Sassari, Siena, Universit\u00e0 di Napoli, Torino, Pavia, Padova (1920-1938), Roma (1938-1939), e ancora Padova (1939-1943).\nTra il 1928 e il 1930, su incarico del guardasigilli Alfredo Rocco si occup\u00f2 della redazione del Codice penale (tuttora in gran parte vigente) e soprattutto del Codice di procedura penale (quest'ultimo riformato nel 1955 e quindi integralmente sostituito dalla riforma del 1988).\nTra le sue opere, sono di maggiore rilievo il \"Trattato di diritto penale italiano\" e il \"Trattato di diritto processuale penale italiano\", pubblicati in diverse edizioni dalla UTET di Torino.\n\u00c8 stato anche condirettore degli \"Annali di diritto e procedura penale\". Tra i suoi allievi Giacomo Delitala e Giandomenico Pisapia, quest'ultimo presidente del comitato che tra il 1987 e il 1988 allest\u00ec il vigente Codice di procedura penale (tra il 1974 e il 1978 si occup\u00f2 in prima persona anche del precedente tentativo di riforma).\nMassone, \u00e8 stato iniziato il 19 febbraio 1904 nella Loggia \"Giovanni Maria Angioy\" di Sassari, il 26 giugno 1905 \u00e8 divenuto Maestro massone. \nNel 1926 sostiene apertamente l'arringa di Farinacci nel processo di Chieti contro gli autori materiali dell'omicidio Matteotti ; qualche mese dopo, il testo dell'arringa verr\u00e0 pubblicato con una prefazione dello stesso Manzini.\nOmaggi.\nIl comune di San Daniele del Friuli ha nominato la propria scuola superiore di secondo grado \"I.S.I.S. V. Manzini\"."}
{"id": "1308005", "revid": "196390", "url": "https://it.wikipedia.org/wiki?curid=1308005", "title": "Intelligentsia", "text": ""}
{"id": "1308006", "revid": "767487", "url": "https://it.wikipedia.org/wiki?curid=1308006", "title": "Laibach (gruppo musicale)", "text": "I Laibach sono un gruppo musicale industrial sloveno, formatosi a Trbovlje nel 1980. Il nome del gruppo deriva dal nome tedesco della citt\u00e0 di Lubiana.\nStoria.\nNel 1978, Dejan Knez form\u00f2 il suo primo gruppo, Salte Morale, essenzialmente la prima incarnazione dei Laibach. Durante l'estate del 1980, seguendo il suggerimento del padre di Knez, il famoso pittore e artista sloveno Janez Knez, la band cambi\u00f2 il nome in Laibach. Questa formazione includeva Dejan Knez, Sre\u010dko Bajda, Andrej Lupinc, Toma\u017e Hostnik and Bine Zerko. Poco dopo, Ivan (Jani) Novak (cugino di Knez) e Milan Fras si unirono alla band. Nel primo periodo i Laibach erano un quintetto, ma poco dopo dichiararono che i Laibach possedeva solo quattro membri (\"Vier Personen\").\nDalla met\u00e0 degli anni ottanta alla met\u00e0 degli anni novanta, i quattro membri a tempo pieno furono Dejan Knez, Milan Fras, Ervin Marko\u0161ek e Ivan (Jani) Novak. Talvolta i quattro membri della band operavano con i loro pseudonimi: Dachauer, Keller, Saliger and Eber. Lo pseudonimo Ivo Saliger fu usato dal defunto primo cantante Toma\u017e Hostnik e pi\u00f9 recentemente da Ivan Novak. L'ex membro Andrej Lupinc us\u00f2 lo pseudonimo Keller prima di lasciare i Laibach. Occasionalmente, altri musicisti, come Oto Rimele (proveniente dalla band La\u010dni Franz), Nikola Sekulovi\u0107, bassista dei Demolition Group, Matej Mr\u0161nik e Roman De\u010dman, fra gli altri, si unirono ai Laibach. Anche la cantante e annunciatrice radio slovena Anja Rupel si \u00e8 esibita con il gruppo.\nNell'agosto del 2015 sono stati invitati a esibirsi a Pyongyang, per celebrare il 70\u00ba anniversario della liberazione dall'occupazione giapponese con il \"The Liberation Day Tour\", divenendo cos\u00ec la prima band occidentale a suonare in Corea del Nord."}
{"id": "1308008", "revid": "963244", "url": "https://it.wikipedia.org/wiki?curid=1308008", "title": "Maria Maddalena Postel", "text": "Biografia.\nFiglia di Jean Postel e Th\u00e9r\u00e8se Levallois, nacque nel 1756 in Normandia da una modesta famiglia di pescatori; venne educata presso il monastero delle benedettine di Valognes e nel 1776 fece ritorno nel suo villaggio natale, dove diede vita ad una scuola gratuita per fanciulle povere.\nDurante la Rivoluzione francese aiut\u00f2 numerosi sacerdoti a rifugiarsi in Inghilterra ed organizz\u00f2 una comunit\u00e0 clandestina di fedeli: nel 1798 entr\u00f2 nel Terz'Ordine francescano assumendo il nome religioso di Maria Maddalena.\nDopo il concordato stipulato nel 1801 tra papa Pio VII e Napoleone Bonaparte, torn\u00f2 a dedicarsi all'organizzazione di scuole ispirate al modello di quelle dei Fratelli Lasalliani e, nel 1807, diede vita alla congregazione delle Suore delle Scuole Cristiane della Misericordia (oggi dette, in suo onore, \"di Santa Maria Maddalena Postel\" e divise in un ramo francese e in uno tedesco).\nNel 1803 inizi\u00f2 a restaurare l'antica abbazia benedettina di Saint-Sauveur-le-Vicomte, dove stabil\u00ec la casa madre del suo istituto e dove si spense nel 1846, poco prima di compiere 90 anni. Venne chiamata a succederle alla guida della sua congregazione Placide Viel, beatificata da papa Pio XII nel 1951.\nIl culto.\nPapa Pio X approv\u00f2 il primo miracolo attribuito all'intercessione di Maria Maddalena Postel con il breve del 22 gennaio 1908: la cerimonia di beatificazione venne celebrata il 17 maggio successivo. \u00c8 stata canonizzata da papa Pio XI il 24 maggio del 1925.\nIl Martirologio Romano riporta il suo nome al 16 luglio."}
{"id": "1308010", "revid": "287204", "url": "https://it.wikipedia.org/wiki?curid=1308010", "title": "Grosser Wannsee", "text": ""}
{"id": "1308012", "revid": "767487", "url": "https://it.wikipedia.org/wiki?curid=1308012", "title": "Campionato mondiale di trial 2007", "text": "Il mondiale di trial 2007 si \u00e8 svolto, come sempre, su una singola categoria di cilindrata, senza limitazione (il mondiale 125 viene considerato un campionato minore).\nI campionati tuttavia risultano 2, uno outdoor, ossia il classico mondiale all'aperto e uno indoor, corso principalmente in inverno in palazzetti o piazzali dove gli ostacoli la superare sono dei manufatti costruiti dall'uomo come blocchi di cemento, gomme di escavatrici, cassoni, tubature in cemento, ecc.\nIl mondiale di trial viene spesso indicato con la sigla \"WCT, World Championship of Trial\".\nMondiale Outdoor.\nIl mondiale Outdoor, cos\u00ec come quello Indoor mesi prima, \u00e8 stato dominato dall'astro nascente del trial Toni Bou che, in sella alla sua Montesa Cota 4RT ha sbaragliato tutti gli avversari, lasciando loro solo poche briciole.\nLo spagnolo ha vinto il titolo con 1 GP d'anticipo (in teoria 2, per\u00f2 il GP del Belgio \u00e8 stato annullato) con 8 vittorie su 10 e 2 secondi posti, entrambe le volte in cui \u00e8 salito sulla piazza d'onore, ha dovuto cedere il gradino pi\u00f9 alto del podio all'ex campione in carica, ossia il suo connazionale Adam Raga.\nToni Bou \u00e8 il primo pilota a vincere un mondiale con una moto 4T da quando il belga Eddy Lejeune nel 1984 vinse il suo terzo e ultimo mondiale in sella ad una Honda quattro tempi.\nLa certezza matematica del titolo per Bou \u00e8 arrivata dopo il GP ad Hawkstone Park quando \u00e8 stato comunicato l'annullamento di quello che avrebbe dovuto essere l'ultimo GP dell'anno, che avrebbe dovuto svolgersi in Belgio a Spa-Francorchamps il 22 settembre.\nA quel punto il vantaggio di Bou sul campione uscente e suo pi\u00f9 stretto inseguitore Raga era di 20 punti, accumulabili solamente con una vittoria, che appunto, assegna 20 punti.\nAnche a fronte di una vittoria di Raga e di una debacle totale di Bou, il pilota della Montesa si sarebbe aggiudicato il titolo grazie alle 9 vittorie gi\u00e0 ottenute fin l\u00ec contro le virtuali 3 del pilota della GasGas."}
{"id": "1308013", "revid": "599013", "url": "https://it.wikipedia.org/wiki?curid=1308013", "title": "Suore di Santa Maria Maddalena Postel", "text": "Le Suore di Santa Maria Maddalena Postel (in francese \"S\u0153urs de Sainte Marie-Madeleine Postel\") sono un istituto religioso femminile di diritto pontificio: i membri di questa congregazione pospongono al loro nome la sigla S.M.M.P.\nStoria.\nLa congregazione, detta in origine delle Suore delle Scuole Cristiane della Misericordia (in latino \"Institutum Sororum Scholarum Christianorum a Misericordia\"), venne fondata a Cherbourg l'8 settembre 1807 dalla religiosa francese Maria Maddalena Postel (1756-1846) con l'approvazione di Claude-Louis Rousseau, vescovo di Coutances: nel 1832 la Postel acquist\u00f2 l'antica abbazia benedettina di Saint-Sauveur-le-Vicomte, dove trasfer\u00ec la casa madre.\nL'istituto ricevette il pontificio decreto di lode il 29 agosto 1859 e le sue costituzioni vennero approvate dalla Santa Sede nel 1901. Nel 1920, a causa dello scoppio della prima guerra mondiale, le case tedesche della congregazione si staccarono dalla casa madre dando origine a un ramo canonicamente autonomo dell'istituto.\nLa fondatrice, beatificata nel 1908, fu proclamata santa da papa Pio XI il 24 maggio 1925.\nAttivit\u00e0 e diffusione.\nLe finalit\u00e0 dell'istituto sono l'istruzione e l'educazione cristiana della giovent\u00f9 e la cura dei malati, anche a domicilio.\nLe suore sono presenti in Repubblica del Congo, Costa d'Avorio, Francia, India, Indonesia, Irlanda, Italia, Paesi Bassi e Regno Unito; la sede generalizia \u00e8 a Saint-Sauveur-le-Vicomte (Bassa Normandia); nel 2005 le suore erano 358, in 57 case."}
{"id": "1308015", "revid": "287204", "url": "https://it.wikipedia.org/wiki?curid=1308015", "title": "John Le Carr\u00e8", "text": ""}
{"id": "1308019", "revid": "110719112", "url": "https://it.wikipedia.org/wiki?curid=1308019", "title": "Concerto per pianoforte e orchestra n. 5 (Mozart)", "text": "Il Concerto per pianoforte ed orchestra n. 5 in Re maggiore (K 175) fu scritto da Wolfgang Amadeus Mozart nel 1773, ossia a 17 anni, subito dopo il rientro a Salisburgo dal suo terzo e ultimo viaggio in Italia.\nLa prima assoluta \u00e8 stata il 23 marzo 1783 al Burgtheater di Vienna alla presenza dell'imperatore Giuseppe II d'Asburgo-Lorena.\nViene considerato la sua prima composizione originale del genere, in quanto i precedenti quattro concerti (K 37, K 39, K 40 e K 41) sono in realt\u00e0 dei pastiches scritti arrangiando temi e movimenti di diversi altri compositori suoi contemporanei. Tuttavia nel primo movimento di questo concerto, che costituisce un apprezzabile passo avanti verso la maturit\u00e0, si notano evidenti influssi da parte del quasi coevo Concerto per clavicembalo in Fa maggiore dell'italiano Andrea Luchesi, che Mozart aveva ricevuto in dono dallo stesso autore, e che fino al 1777 far\u00e0 parte del proprio repertorio personale.Il K 175 rappresenta il superamento del concerto barocco e l'inizio del periodo classico.\nIn questo pezzo, inoltre, Mozart racconta sicuramente molto di se stesso: lo dimostra il fatto che egli lo riterr\u00e0 la sua composizione per pianoforte pi\u00f9 riuscita, e la eseguir\u00e0 pi\u00f9 volte in pubblico, riscuotendo tanti successi nelle sue tourn\u00e9e europee, fino a pochi mesi dalla morte. Addirittura, per adattarlo alle esigenze del pubblico viennese (musicalmente differente da quello della citt\u00e0 di Mannheim per il quale, probabilmente, il concerto era destinato), scriver\u00e0 un nuovo Rondeau per il finale (il K 382), che per\u00f2 come finale risulta comunque discordante con gli altri movimenti del concerto, e la sua costruzione appare piuttosto elementare (e per questo oggetto di critica da parte di alcuni studiosi).\nLa struttura del concerto segue i canoni tradizionali; infatti \u00e8 suddivisa in tre movimenti:\nEsso si distingue da altre composizioni per la musica straordinaria, che secondo critici ed esegeti \u00e8 considerata il segno tangibile della genialit\u00e0 di Mozart, in particolar modo nella parte finale del concerto."}
{"id": "1308034", "revid": "122928144", "url": "https://it.wikipedia.org/wiki?curid=1308034", "title": "Mi-go", "text": "I Mi-go, o Funghi di Yuggoth, sono creature extraterrestri appartenenti alla mitologia horror creata dallo scrittore Howard Phillips Lovecraft. Compaiono per la prima e unica volta nel racconto \"Colui che sussurrava nelle tenebre\" (1930), ma vengono citati spesso in altre opere lovecraftiane.\nDescrizione fisica.\nI Mi-go sono creature rosate lunghe circa 1,5 metri, dal tronco simile a quello di un gambero, la testa formata da un ammasso tentacolare e un paio di ali membranose simili a quelle di un pipistrello. Con queste ali sono in grado di volare nello spazio profondo, mentre sulla Terra sono pressoch\u00e9 inservibili.\nInformazioni generali.\nI Mi-go hanno sviluppato una tecnologia estremamente superiore a quella umana. Sono infatti in grado di trasportare le persone sul loro avamposto ai limiti del nostro sistema solare, il pianeta Yuggoth (ossia Plutone: in origine essi derivano per\u00f2 \"dal nero cosmo al di l\u00e0 dello spazio e del tempo\") per sottoporle a terribili esperimenti: uno di questi consiste nell'asportazione del cervello degli individui catturati, per poi trapiantarlo in cilindri metallici opachi dotati di diverse appendici sensoriali. I cervelli in questo stato possono essere \"addormentati\" e risvegliati operando su apposite apparecchiature. Quando un cervello \u00e8 all'interno di un cilindro viene studiato dai Mi-go, che acquisiscono cos\u00ec conoscenze e saperi propri della vittima dei loro esperimenti.\nI Mi-go adorano Yog-Sothoth, Nyarlathotep e Shub-Niggurath. Il loro credo religioso sembra comunque di relativa importanza se comparato con i loro interessi scientifici. Tra l'altro, dagli scritti di Lovecraft, traspare l'idea che la loro presenza sulla Terra sia dovuta principalmente all'estrazione di qualche minerale presente in alcune montagne e che l'interazione con l'umanit\u00e0 sia saltuaria e casuale.\nUna delle lune di Yuggoth conserva dei simboli sacri ai Mi-go incisi sulla superficie rocciosa del pianeta. Queste iscrizioni sono utili per vari rituali indicati nel \"Necronomicon\". Si narra che la trascrizione di questi simboli pu\u00f2 essere percepita dai Mi-go, che daranno la caccia a chi \u00e8 entrato in possesso dei loro sacri geroglifici.\nDa una prospettiva umana, i Mi-go appaiono come creature assolutamente maligne.\nCome armi usano tubi metallici capaci di paralizzare o colpire mortalmente gli esseri umani con raggi di qualche tipo.\nOrigini del nome.\n\u00c8 possibile che Lovecraft, durante le sue letture, si sia imbattuto nella parola \"migou\", che \u00e8 l'equivalente tibetano dello yeti, una creatura mitica che vivrebbe nascosta tra le montagne dell'Himalaya. Sebbene i Mi-go dei racconti lovecraftiani siano completamente diversi dal migou delle leggende tibetane, Lovecraft sembra comparare le due creature, come si pu\u00f2 evincere dal seguente estratto da \"Colui che sussurrava nelle tenebre\":\nDimostrai invano che le superstizioni del Vermont differivano pochissimo, nella loro essenza, dalle leggende universali che tendono a personificare le forze della natura: da quelle leggende, cio\u00e8, che avevano riempito il mondo antico di fauni, satiri e driadi, che avevano fatto nascere i \"kallikanzarai\" della Grecia moderna e avevano dotato l'Irlanda e il Galles delle loro terribili razze di piccoli trogloditi. Illustrai senza maggior successo un mito ancor pi\u00f9 significativo, la credenza degli indigeni del Nepal nei terribili Mi-go, ricordando pure, naturalmente, lo \"yeti\" nascosto tra i ghiacciai e le rupi sulle vette dell'Himalaya. I miei avversari ritorsero queste cose contro di me dichiarando che esse implicavano una base storica delle antiche leggende: cio\u00e8 l'esistenza di una razza extraterrestre molto antica che era stata costretta a nascondersi dopo la venuta degli uomini, e che poteva benissimo essere sopravvissuta, in numero assai ridotto, fino a un tempo abbastanza recente se non fino al nostro. (H.P. Lovecraft, \"H.P. Lovecraft: tutti i racconti 1927-1930\", Arnoldo Mondadori Editore, Milano, 1991.)\nApparizioni in altri media.\nLa prima apparizione dei Mi-go nei fumetti \u00e8 in alcuni episodi della serie ideata da Mark Ellis e intitolata \"\", in cui si parla anche del \"Progetto Miskatonic\". \nI Mi-go sono spesso presenti anche in \"Delta Green\", una serie di avventure scritte per il gioco di ruolo \"Il Richiamo di Cthulhu\". Stando a \"Delta Green\", la societ\u00e0 dei Mi-go si divide in tre caste: gli scienziati, i soldati e gli operai. Non si esclude per\u00f2 che possano esistere ulteriori caste. Il testo afferma inoltre che questa specie extraterrestre ha un corpo dotato di cinque paia di appendici: il primo paio serve per afferrare gli oggetti e manipolarli, mentre le altre paia sono usate per muoversi. La casta dei soldati \u00e8 dotata di due o pi\u00f9 paia di ali, mentre alcuni individui delle altre caste ne sono privi. I Mi-go sono esperti in diversi campi scientifici, specialmente nella chirurgia. Sebbene le loro origini siano esterne al nostro sistema solare, hanno stabilito un avamposto su Plutone e a volte visitano il nostro pianeta alla ricerca di minerali e altre risorse naturali. I Mi-go comunicano tra loro modificando il colore delle loro teste a forma di bulbo ed emettendo dei ronzii. Possono anche parlare ogni lingua umana dopo essersi sottoposti ad apposite modifiche chirurgiche.\nI Mi-go sono anche uno dei principali nemici nel gioco di ruolo CthulhuTech, che combina l'universo lovecraftiano con i mecha anime. In questa ambientazione, i Mi-go invadono la Terra per appropriarsi delle tecnologie sviluppate dall'umanit\u00e0.\nI Mi-go appaiono anche nel segmento finale del film \"Necronomicon\" di Brian Yuzna.\nNel videogioco Bloodborne, gli eruditi studiosi di Byrgenwerth data la attitudine alla ricerca, si sono trasformati in ibridi umano-Mi-go."}
{"id": "1308048", "revid": "79968", "url": "https://it.wikipedia.org/wiki?curid=1308048", "title": "Sepp Dietrich", "text": ""}
{"id": "1308056", "revid": "56620", "url": "https://it.wikipedia.org/wiki?curid=1308056", "title": "Sussi e Biribissi", "text": "Sussi e Biribissi \u00e8 un libro umoristico per bambini e ragazzi scritto da Paolo Lorenzini (nipote del pi\u00f9 famoso Carlo Lorenzini detto Carlo Collodi), pubblicato nel 1902.\nHa come sottotitolo \"Storia di un viaggio verso il centro della Terra\", con riferimento al romanzo \"Viaggio al centro della Terra\" di Jules Verne. I due protagonisti, uno basso e grassottello l'altro alto e magro, infatti, affascinati dalle avventure descritte nel romanzo di Verne, decidono di ripercorrere il misterioso viaggio, partendo dalle fogne di Firenze. Naturalmente gliene capiteranno di tutti i colori malgrado i buoni consigli del gatto Buricchio.\nDivisi a causa di un imprevisto si ritroveranno dopo qualche tempo profondamente cambiati sia nel fisico che nel comportamento. Alla fine i propositi per il futuro saranno di rimanere con i piedi per terra credendo meno ai racconti fantastici.\n\"Sussi e Biribissi\" nella cultura popolare \u00e8 diventato un epiteto ironico, talvolta utilizzato per indicare due persone dall'aspetto fisico opposto, molto amiche tra di loro,"}
{"id": "1308066", "revid": "1086846", "url": "https://it.wikipedia.org/wiki?curid=1308066", "title": "Unione Sportiva Lecce 1941-1942", "text": "Questa voce raccoglie le informazioni riguardanti lUnione Sportiva Lecce nelle competizioni ufficiali della stagione 1941-1942.\nLa rosa dell'Unione Sportiva Lecce nella stagione 1941-1942 (Serie C) era cos\u00ec composta:"}
{"id": "1308070", "revid": "104265", "url": "https://it.wikipedia.org/wiki?curid=1308070", "title": "Paolo Lorenzini", "text": " Utilizz\u00f2 lo pseudonimo di Collodi Nipote.\nBiografia.\nSuo padre Ippolito era fratello di Carlo Lorenzini, il celebre autore di \"Pinocchio\", conosciuto con lo pseudonimo di Carlo Collodi. Paolo Lorenzini adott\u00f2 quindi a sua volta lo pseudonimo di \"Collodi Nipote\".\nLa sua opera pi\u00f9 famosa fu \"Sussi e Biribissi\", pubblicata nel 1902 a Firenze dall'editore Salani.\nFu il primo direttore responsabile del settimanale \"Topolino\", nel 1932, e il secondo de \"L'Avventuroso\"."}
{"id": "1308072", "revid": "51032", "url": "https://it.wikipedia.org/wiki?curid=1308072", "title": "Collodi Nipote", "text": ""}
{"id": "1308073", "revid": "339392", "url": "https://it.wikipedia.org/wiki?curid=1308073", "title": "Eparchia di Bhadravathi dei Siro-Malabaresi", "text": ""}
{"id": "1308076", "revid": "125304502", "url": "https://it.wikipedia.org/wiki?curid=1308076", "title": "Somewhere Out in Space", "text": "Somewhere Out in Space \u00e8 il quinto album della band tedesca Gamma Ray.\nL'album continua la \"tradizione\" dei Gamma Ray di cambiare formazione ad ogni loro nuovo album, ma \u00e8 anche il primo a presentare la pi\u00f9 longeva formazione del gruppo (che dur\u00f2 fino all'addio di Dan Zimmermann nel 2012): vede infatti il debutto in formazione di Dirk Schl\u00e4chter come bassista stabile (precedentemente era chitarrista della band e aveva suonato il basso solo in alcune tracce di \"Heading for Tomorrow\"); segna inoltre l'entrata in formazione del batterista Zimmermann, che sostituisce Thomas Nack, e del chitarrista Henjo Richter.\nL'album contiene una cover degli Uriah Heep, \"Return To Fantasy\". \u00c8 stato ripubblicato nel 2002 (con l'aggiunta di due tracce bonus) e nel 2005."}
{"id": "1308079", "revid": "125172152", "url": "https://it.wikipedia.org/wiki?curid=1308079", "title": "Miranda Prorsus", "text": "Miranda Prorsus (in latino \"La meravigliosa invenzione\") \u00e8 la XXXVIII enciclica di Papa Pio XII. Dopo \"Vigilanti cura\", promulgata da Pio XI (1936), \u00e8 la seconda enciclica in cui un pontefice si \u00e8 espresso su cinema, radio e televisione. \u00c8 stata promulgata l'8 settembre 1957.\nIntroduzione.\nLa prefazione all'enciclica contiene gi\u00e0 sostanzialmente le linee generali del pensiero del pontefice. Il documento illustra le ragioni dell'interesse della chiesa per i moderni mezzi di comunicazione. La prefazione illustra e spiega gli eventi che hanno portato a questa enciclica.\nParte generale.\nPio XII scrive nell'Introduzione:\nIn questa parte Pio XII ripercorre la storia dello sviluppo dei mezzi di comunicazione, spiega come il Bene ed il Male possono essere comunicati e richiama l'attenzione sugli sviluppi problematici. Il pontefice sottolinea che i media assolvono anche una missione educativa e indica che sono chiamati a diffondere l'informazione, l'istruzione e l'educazione delle masse. A questo fine svolgono un ruolo importante di controllo le autorit\u00e0 di regolamentazione e le associazioni professionali; mostra le caratteristiche della riproduzione tecnica del suono e dell'immagine, ponendole al servizio della verit\u00e0 e del bene.\nConsiderazioni specifiche.\nDopo aver esposto le caratteristiche specifiche della cinematografia, della radio e della televisione, il pontefice pone l'accento sulle responsabilit\u00e0 dei registi e degli attori, ma anche delle societ\u00e0 di produzione e infine dei distributori, dei quali illustra le particolari funzioni.\nD'altra parte il pontefice incoraggia i consumatori a non ricevere acriticamente i messaggi provenienti dai mass media. Pio XII vede un altro modo di utilizzare i mezzi di comunicazione di massa nella diffusione di programmi radiofonici e televisivi cattolici, e riconosce l'uso dei mass media per diffondere il messaggio cristiano.\nConclusione.\nIl Papa si rivolge innanzitutto al clero e sottolinea l'importanza del buon uso dei mezzi di comunicazione. Infine, si rivolge a tutte le persone di buona volont\u00e0 nel suo intervento di chiusura:"}
{"id": "1308081", "revid": "1573940", "url": "https://it.wikipedia.org/wiki?curid=1308081", "title": "Crosby (Dakota del Nord)", "text": "Crosby \u00e8 un centro abitato (\"city\") degli Stati Uniti d'America, capoluogo della Contea di Divide nello Stato del Dakota del Nord. Nel censimento del 2000 la popolazione era di 1.089 abitanti. La citt\u00e0 \u00e8 stata fondata nel 1904.\nGeografia fisica.\nSecondo i rilevamenti dell'United States Census Bureau, la localit\u00e0 di Crosby si estende su una superficie di 3,50\u00a0km\u00b2, tutti occupati da terre.\nPopolazione.\nSecondo il censimento del 2000, a Crosby vivevano 1.089 persone, ed erano presenti 290 gruppi familiari. La densit\u00e0 di popolazione era di 311 ab./km\u00b2. Nel territorio comunale si trovavano 637 unit\u00e0 edificate. Per quanto riguarda la composizione etnica degli abitanti, il 98,26% era bianco, lo 0,28% era nativo e l'1,01% proveniva dall'Asia. Lo 0,18% apparteneva ad altre razze, mentre lo 0,28% a due o pi\u00f9 razze. La popolazione di ogni razza ispanica corrispondeva allo 0,83% degli abitanti.\nPer quanto riguarda la suddivisione della popolazione in fasce d'et\u00e0, il 19,5% era al di sotto dei 18, il 4,6% fra i 18 e i 24, il 18,7% fra i 25 e i 44, il 23,3% fra i 45 e i 64, mentre infine il 33,9% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 88,1 maschi."}
{"id": "1308106", "revid": "1305772", "url": "https://it.wikipedia.org/wiki?curid=1308106", "title": "Asterales", "text": "Le Asterales sono un ordine di piante spermatofite dicotiledoni. Si tratta senz'altro di uno dei maggiori gruppi tra le piante della divisione delle Magnoliofite.\nEtimologia.\nIl nome dell'ordine deriva da un genere della famiglia Asteraceae (\"Aster\") la cui etimologia deriva dal greco e significa (in senso ampio) \"fiore a stella\". Fu introdotto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, ma sicuramente tale denominazione era conosciuta fin dall'antichit\u00e0. Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, ad esempio fa riferimento ad un \"Astro attico\" (un fiore probabilmente dello stesso genere).\nIl nome scientifico \u00e8 stato definito per la prima volta dal botanico inglese John Lindley (Catton, 8 febbraio 1799 \u2013 Turnham Green, 1\u00ba novembre 1865) nella pubblicazione \"Nixus Plantarum - pag.20\" del 1833.\nDescrizione.\nLe specie di questo ordine sono per lo pi\u00f9 erbe annuali o perenni; sono presenti comunque anche portamenti arbustivi e arborei. Diverse famiglie contengono inulina.\nLe foglie lungo il caule in maggioranza sono disposte in modo alterno e sono prive di stipole. Possono essere picciolate oppure sessili. La lamina \u00e8 intera (semplice) oppure lobato-pennata (composta) con margini sia interi che dentato-seghettati.\nLe infiorescenze possono essere sia solitarie (scapose) che formate con molti fiori aggregati variamente, sia in posizione ascellare che terminale. Spesso formano dei capolini protetti da diverse brattee (formanti un involucro) al cui interno un ricettacolo fa da base ai fiori di due tipi: quelli esterni ligulati e quelli interni tubulosi (Asteraceae).\nI fiori sono normalmente ermafroditi e tetraciclici (con i quattro verticilli fondamentali delle Angiosperme: calice \u2013 corolla \u2013 androceo \u2013 gineceo); nella maggioranza dei casi sono inoltre pentameri (ogni verticillo ha cinque elementi). La variazione del numero degli organi per verticillo \u00e8 un carattere tassonomico utile a distinguere una famiglia dall'altra. La simmetria dei fiori pu\u00f2 essere actinomorfa (fiori tubulosi) o zigomorfa (fiori ligulati). Inoltre i fiori ligulati possono presentarsi in modo bilabiato. Alcune famiglia (Campanulaceae e Stylidiaceae) presentano il carattere della resupinazione.\nCalice: i sepali del calice normalmente sono fusi insieme (non nelle famiglie Alseuosmiaceae e Menyanthaceae) oppure in Asteraceae sono ridotti ad una coroncina di squame e sono sostituiti da un pappo di struttura variabile con la funzione di agevolare la dispersione dei semi.\nCorolla: i petali della corolla sono liberi solamente nelle Carpodetoideae (sottofamiglia della famiglia Rousseaceae), Phellinaceae e in alcuni casi delle Argophyllaceae, Pentaphragmataceae e nella sottofamiglia Donatioideae (famiglia Stylidiaceae); altrimenti sono fusi almeno alla base.\nAndroceo: l'androceo normalmente \u00e8 isomero con il calice e la corolla, e gli stami sono disposti in modo alternato ai petali. Solamente nella famiglia Stylidiaceae il numero degli stami \u00e8 limitato a due o tre e formano con il gineceo un gimnostemio. Altrimenti gli stami possono essere inseriti nella corolla oppure no. Le antere sono tetrasporangiate, basifisse e normalmente introrse. Nelle Asteraceae le antere formano un manicotto circondante lo stilo. Il polline \u00e8 per lo pi\u00f9 tricolporato, ma sono presenti pollini colpati o porati con diverse numeri di aperture.\nGineceo: l'ovario normalmente \u00e8 infero (o semi infero) con uno o pi\u00f9 loculi derivato da due carpelli sincarpici. L'ovario supero \u00e8 presente nelle Carpodetoideae (sottofamiglia della famiglia Rousseaceae) e in alcune specie delle Goodeniaceae e delle Campanulaceae; inoltre \u00e8 supero in Phellinaceae e Menyanthaceae. Gli ovuli normalmente sono anatropi con endosperma. Lo stilo \u00e8 singolo con uno o due stigmi.\nI frutti sono delle capsule o acheni, raramente delle bacche o drupe. In alcune famiglie (Asteraceae) \u00e8 presente un pappo. I semi contengono due cotiledoni.\nDistribuzione e habitat.\nA parte le tre famiglie cosmopolite Campanulaceae, Asteraceae e Menyanthaceae che hanno centri di diversit\u00e0 nell'Africa meridionale, nel Sud America (zone andine), ma anche in Eurasia (tra il Mediterraneo e l'Himalaya), tutte le altre famiglie dell'ordine sono concentrate soprattutto nell'emisfero meridionale (soprattutto in Australia). L'habitat \u00e8 tra i pi\u00f9 diversi (relativi alle zone temperate, subtropicale o tropicale, ma anche subartiche). Nella tabella pi\u00f9 sotto sono indicate la distribuzioni delle famiglie dell'ordine.\nSistematica.\nLe Asterales si collocano nel nucleo centrale del clade delle Campanulidi, all'interno del grande clade delle Asteridi, l'altro grande clade \u00e8 quello delle Rosidi che insieme formano le Eudicotiledoni basali (o Eudicotiledoni centrali). Con il clade Asteridi, le Asterales condividono la presenza di un solo tegumento (strato esterno protettivo che racchiude lo sporangio di un ovulo), dall'ovulo tenuinucellato (con la nocella ridotta), dai fiori simpetali con un numero di stami pari a quello dei lobi della corolla e da numerosi caratteri del DNA plastidiale.\nPanorama storico.\nLa classificazione iniziale di John Lindley posiziona le Asterales (con due famiglie: Compositae e Calycereae) come \"Syngenesistae\" nel gruppo denominato \"Aggregate\" con l'ovario monocarpo (sottoclasse \"Monopetalae\" - classe \"Exogenae\" [Angiosperme]).\nLa Classificazione di Wettstein (1935) posiziona la famiglia Compositae (ora Asteraceae), insieme alle famiglie Campanulaceae - Goodeniaceae - Stylidiaceae, nell'ordine Synandrae (sottoclasse Sympetalae - classe Dicotyledones). L'ordine Synandrae in questa classificazione \u00e8 quello che pi\u00f9 si avvicina all'attuale ordine Asterales. Le altre famiglie sono collocate in ordini diversi (Calyceraceae nell'ordine Rubiales - Menyanthaceae nell'ordine Contortae).\nIl Sistema Cronquist (1960-80 circa) posiziona l'ordine Asterales nella sottoclasse Asteridae (classe Magnoliopsida). L'ordine contiene una sola famiglia: Asteraceae. Le altre famiglie hanno le seguenti collocazioni:\nFilogenesi.\nL'ordine cos\u00ec come \u00e8 descritto dal gruppo di botanici Classificazione APG IV \u00e8 ben supportato (\u00e8 un clade monofiletico) da tutte le principali analisi filogenetiche molecolari. Caratteri che confermano la monofilia sono:\nUn altro importante carattere per questo ordine \u00e8 la stretta integrazione tra gli stami e lo stilo come ad esempio il gimnostemio delle Stylidiaceae, oppure nelle Asteraceae (e altre famiglie) le antere sono fuse e circondano lo stilo, o ancora il gi\u00e0 citato meccanismo \"a pistone\" delle Campanulaceae (le antere formano un tubo nel quale viene rilasciato il polline raccolto successivamente dai peli dallo stilo che nel frattempo si accresce e porta il polline verso l'esterno) o per finire nelle Goodeniaceae dove lo stigma \u00e8 provvisto (nella parte inferiore) di una coppa (indusio) per la raccolta e protezione del polline.\nAnche se la struttura filogenetica all'interno del clade Campanulidi non \u00e8 ancora sufficientemente ben risolta per identificare il \u201cgruppo fratello\u201d delle Asterales, sembra comunque che il gruppo Aquifoliales rappresenti per il momento la migliore opzione anche se altri studi colleghino le Asterales al gruppo Apiales/Dipsacales.\nAll'interno dell'ordine, da un punto di vista filogenetico, si identificano alcuni cladi significativi. Un clade ben supportato \u00e8 formato dalle famiglie Menyanthaceae, Goodeniaceae, Calyceraceae e Asteraceae. Questo clade \u00e8 caratterizzato dalla presenza di venature laterali sui petali della corolla, tegumenti spessi a multistrato (maggiori di 10 cellule) e altri caratteri. All'interno di questo clade il \u201cgruppo fratello\u201d Calyceraceae e Asteraceae \u00e8 ulteriormente caratterizzato dall'anatomia del fusto, dal tipo d'infiorescenza (a capolino), dal tipo insolito di innervazione della corolla (probabilmente una sinapomorfia) e da altri caratteri anatomici del fiore ( ovari uniloculari) e del frutto. Goodeniaceae \u00e8 \u201cgruppo fratello\u201d di queste due famiglie, e questo clade (Goodeniaceae, Calyceraceae e Asteraceae) si distingue dall'anatomia del polline (uno strato prominente con columellae ramificata). \u201cGruppo fratello\u201d del clade Menyanthaceae, Goodeniaceae, Calyceraceae e Asteraceae \u00e8 la famiglia Stylidiaceae. Un altro clade ben supportato \u00e8 il gruppo Alseuosmiaceae, Argophyllaceae e Phellinaceae. Un carattere comune di questo clade \u00e8 il polline che si presenta 3-cellulare all'antesi e la presenza di acido ellagico.\nLe famiglie fin qui trattate formano un gruppo caratterizzato dal particolare tipo di placentazione. All'estremo opposto dell'albero filogenetico (e quindi \u201cgruppo fratello\u201d del resto dell'ordine) \u00e8 un clade composto dalle famiglie Pentaphragmataceae, Rousseaceae e Campanulaceae. Queste due ultime famiglie insieme formano un \u201cgruppo fratello\u201d. Questo clade pu\u00f2 essere distinto per l'ipanzio libero e una venatura tipo reticolo denso sui petali della corolla.\nIn definitiva la filogenesi delle Asterales si presenta con queste linee principali:\nIl gruppo formato dal clade (b) e (c) pu\u00f2 essere considerato il \"cuore\" delle Asterales.\nStudi particolari di tipo anatomico e ontogenetici sono stati fatti sulla posizione dell'ovario nelle Asterales. Questi studi indicano che i fiori con ovario infero si sono probabilmente evoluti due volte all'interno del gruppo. Nelle Campanulaceae l'ovario infero si \u00e8 evoluto per adnazione dell'ovario all'ipanzio, mentre il carattere epigineo delle Goodeniaceae si \u00e8 originato per adnazione del perianzio all'ovario.\nI fossili pi\u00f9 antichi di questo ordini risalgono all'Oligocene (circa 29 milioni di anni fa). Tuttavia considerazioni di tipo filogenetico e altre prove molecolari portano alla conclusione che l'ordine ha avuto origine nel Cretaceo (circa 100 milioni di anni fa) e da un punto di vista geografico l'origine pi\u00f9 probabile \u00e8 l'Australasia. La famiglia pi\u00f9 numerosa (Asteraceae) invece ha avuto probabilmente origine in Sud America.\nIl cladogramma a lato tratto dagli studi citati mostra l'attuale conoscenza filogenetica dell'ordine.\nComposizione dell'ordine.\nL'ordine si compone di 11 famiglie, 21 sottofamiglie, 44 trib\u00f9, circa 147 sottotrib\u00f9, circa generi e oltre specie.\nChiave per le famiglie.\nPer meglio comprendere ed individuare le varie famiglie dell'ordine, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una famiglia dall'altra)."}
{"id": "1308130", "revid": "10650209", "url": "https://it.wikipedia.org/wiki?curid=1308130", "title": "Culicidi", "text": ""}
{"id": "1308134", "revid": "320578", "url": "https://it.wikipedia.org/wiki?curid=1308134", "title": "K 175", "text": ""}
{"id": "1308139", "revid": "17654", "url": "https://it.wikipedia.org/wiki?curid=1308139", "title": "Mi Go", "text": ""}
{"id": "1308140", "revid": "17654", "url": "https://it.wikipedia.org/wiki?curid=1308140", "title": "Funghi di Yuggoth", "text": ""}
{"id": "1308143", "revid": "2108263", "url": "https://it.wikipedia.org/wiki?curid=1308143", "title": "Jacques-Charles Dupont de l'Eure", "text": "Biografia.\nIntrapresa la carriera forense e divenuto magistrato, ader\u00ec alla Rivoluzione francese e divenne membro, nel 1795, del Consiglio dei Cinquecento; eletto deputato dell'Assemblea legislativa nel 1813, successivamente alla Camera nel 1814, durante i Cento giorni Dupont divenne membro della Camera dei Rappresentanti. \nDopo la caduta di Napoleone e la Restaurazione, fu espulso dalla magistratura per le sue idee repubblicane. Dopo la Rivoluzione di Luglio del 1830, che vide la cacciata dal trono francese di Carlo X e l'ascesa della monarchia liberale di Luigi Filippo, l'ex - magistrato divenne ministro della Giustizia nel governo del Duca di Broglie, ma si dimise subito dissentendo dalla politica conservatrice dell'esecutivo. \nPoi, caduta anche la monarchia di Luigi Filippo e la proclamazione della Seconda Repubblica, il 24 febbraio 1848 Dupont divenne Primo ministro del governo provvisorio, che var\u00f2 alcune importanti riforme: l'abolizione della schiavit\u00f9 nelle colonie francesi, la riduzione della giornata lavorativa ad otto ore, l'abolizione della pena di morte e la creazione degli \"ateliers nationaux\" (opifici nazionali), ovvero fabbriche gestite direttamente dagli operai. \nInoltre fiss\u00f2 per il 23 aprile le elezioni per l'Assemblea costituente, le quali videro la vittoria dei moderati. L'Assemblea si insedi\u00f2 il 4 maggio, mentre 5 giorni dopo Dupont diede le dimissioni, lasciando il posto a Fran\u00e7ois Arago. Tuttavia, dopo il colpo di Stato di Napoleone III e la proclamazione del Secondo Impero, si ritir\u00f2 a vita privata, morendo il 3 marzo 1855.\nFu membro della Massoneria."}
{"id": "1308149", "revid": "22643", "url": "https://it.wikipedia.org/wiki?curid=1308149", "title": "Pippo Spano", "text": ""}
{"id": "1308151", "revid": "422173", "url": "https://it.wikipedia.org/wiki?curid=1308151", "title": "Carlo Buscaglia", "text": "Caratteristiche tecniche.\nGiocava come interno ma eccelleva in tutti i ruoli, anche come portiere, terzino ed attaccante.\nCarriera.\nIdolo dei tifosi napoletani dell'epoca, fu uno dei primi giocatori ingaggiati dal , per la stagione 1928-1929, conclusasi con la qualificazione al primo campionati di Serie A della storia e con dodici sue reti che lo resero secondo miglior cannoniere dei partenopei, dietro solo ad Attila Sallustro; con i partenopei si rese disponibile a giocare in tutti i ruoli, sostituendo persino Giuseppe Cavanna in porta, nella gara in cui questi sub\u00ec la frattura della clavicola. Dopo dieci anni passati in Campania, dove per due volte (nelle stagioni 1932-1933 e 1933-1934) arriva con la squadra al terzo posto nella classifica finale del campionato, dopo aver disputato 259 presenze (che lo fanno comparire tra i giocatori con pi\u00f9 presenze nella storia della squadra partenopea) e 40 gol, passa nel campionato 1938-1939 alla , dove sfiora uno scudetto nella stagione successiva, in cui i piemontesi arrivano terzi ed in semifinale di Coppa Italia.\nSecondo alcune fonti avrebbe militato nel Savona; fonti di Savona per\u00f2 lo escludono, attribuendo una militanza nella squadra all'omonimo Pietro Buscaglia."}
{"id": "1308164", "revid": "729019", "url": "https://it.wikipedia.org/wiki?curid=1308164", "title": "SA-4 (Apollo)", "text": "SA-4 \u00e8 stata una missione del programma Apollo della NASA.\nScopi del lancio.\nSA-4 \u00e8 stato il quarto lancio del razzo Saturn I e l'ultimo della fase iniziale di test sul primo stadio. Come per i primi tre lanci anche questo \u00e8 stato un volo suborbitale per testare l'integrit\u00e0 del razzo.\nIn questa missione \u00e8 stato provato un malfuzionamento al motore durante il volo, uno dei motori era programmato per spegnersi 100 secondi dopo il lancio. Se tutto avesse funzionato il razzo avrebbe rigirato il carburante per quel motore agli altri che sarebbero rimasti accesi pi\u00f9 a lungo per compensare la perdita di accelerazione. Questa situazione si \u00e8 verificata nelle missioni Apollo 6 ed Apollo 13 e la soluzione adottata ha funzionato correttamente.\nLancio.\nIl razzo ha operato perfettamente durante i primi 100 secondi del volo. Quando il motore numero 5 si \u00e8 spento, come programmato, il razzo ha continuato a funzionare correttamente destinando il carburante agli altri motori. Si pensava che il motore potesse disintegrarsi a causa del calore per la mancanza del propellente di raffreddamento ma ci\u00f2 non \u00e8 accaduto.\nIl razzo ha raggiunto un'altezza massima di 129 chilometri ed una velocit\u00e0 di picco di 5.906 chilometri all'ora. Inoltre ha acceso i retrorazzi che, nelle missioni successive, avrebbero dovuto separare gli stadi. Nella SA-4 i retrorazzi sono stati solo testati e non sono stati usati per separare effettivamente gli stadi."}
{"id": "1308165", "revid": "1605525", "url": "https://it.wikipedia.org/wiki?curid=1308165", "title": "Atti di Pietro e dei dodici", "text": "Gli Atti di Pietro e dei dodici (apostoli) sono un apocrifo del Nuovo Testamento relativo a Pietro, apostolo, scritto in greco tra la met\u00e0 del II secolo e l'inizio del III secolo. Di origine gnostica, perduto per secoli, \u00e8 stato ritrovato nel 1945 tra i Codici di Nag Hammadi.\nIl testo \u00e8 un racconto allegorico relativo a un mercante di perle, ispirato alla parabola canonica di .\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1308170", "revid": "536103", "url": "https://it.wikipedia.org/wiki?curid=1308170", "title": "Dima (industria)", "text": "La dima, anche detta maschera, mascherone o modano, \u00e8 una forma, uno stampo o una sagoma, che viene realizzata per poter riprodurre una spaziatura, il profilo di un oggetto, o l'oggetto stesso. Con le dime si possono regolare, predisporre ed assemblare diverse parti che debbano essere necessariamente calibrate millimetricamente tra di esse.\nEtimologia.\nIl lemma \"dima\" \u00e8 la trasformazione per sincope del termine latino medievale \"digma\", il cui uso inizi\u00f2 in Italia nella prima met\u00e0 del VII secolo, durante il periodo dell'Esarcato di Ravenna, derivato dal greco \"\u03b4\u03b5\u1fd6\u03b3\u03bc\u03b1\", con il significato di mostra, saggio, modello o campione.\nNei dialetti e lingue regionali italiani, la parola venne anche assunta nelle forme \"degma\", \"delma\", \"deuma\", \"delma\", \"derma\", \"dema\", con identico significato.\nImpieghi.\nLe dime si usano nell'industria, come nell'artigianato, per costruire, installare e riparare. Hanno la pi\u00f9 vasta applicazione nell'edilizia, nell'idraulica, nella meccanica e nei pi\u00f9 disparati settori. Possono essere di fabbricazione industriale o artigianale.\nEsempi vari di utilizzo sono: \nAttualmente, nell'industria pi\u00f9 che nell'artigianato, l\u00e0 dove possibile si tende a sostituire le dime con tecnologie informatizzate (CAD)."}
{"id": "1308172", "revid": "6923", "url": "https://it.wikipedia.org/wiki?curid=1308172", "title": "Mercedes R107", "text": ""}
{"id": "1308176", "revid": "599013", "url": "https://it.wikipedia.org/wiki?curid=1308176", "title": "Edh", "text": ""}
{"id": "1308180", "revid": "1543377", "url": "https://it.wikipedia.org/wiki?curid=1308180", "title": "Quadriaccelerazione", "text": "In fisica, in particolare nella teoria della relativit\u00e0 ristretta e in relativit\u00e0 generale, la quadriaccelerazione di un oggetto \u00e8 un quadrivettore, ambientato nello spaziotempo di Minkowski, che generalizza l'accelerazione tridimensionale definita nella meccanica classica.\nDefinizione.\nNello spaziotempo di Minkowski l'evoluzione delle coordinate spaziali di un oggetto nel tempo \u00e8 descritta da una curva, che \u00e8 parametrizzata dal tempo proprio formula_1. La quadrivelocit\u00e0 \u00e8 il vettore che ha per componenti la variazione delle coordinate spaziali e temporali rispetto al tempo proprio, e la sua norma \u00e8 solitamente posta uguale alla velocit\u00e0 della luce \"c\", e cambia solo la direzione. \nLa quadriaccelerazione \u00e8 definita come la variazione della quadrivelocit\u00e0 rispetto al tempo proprio:\ndove:\ncon formula_4 il fattore di Lorentz per la velocit\u00e0 formula_5, ed il punto che denota la derivata rispetto alla coordinata temporale. In particolare, in un sistema di riferimento inerziale che si muove con l'oggetto si ha che formula_6, formula_7 e formula_8, e pertanto:\nDa un punto di vista geometrico, l'accelerazione \u00e8 la curvatura della linea di universo.\nLe componenti della quadriaccelerazione sono legate a quelle della quadrivelocit\u00e0 attraverso la derivata covariante rispetto al tempo proprio:\ndove il simbolo di Christoffel formula_11 si annulla in coordinate rettangolari.\nLa quadriaccelerazione \u00e8 inoltre messa in relazione con la forza dalla relazione:\ndove \"m\" \u00e8 la massa a riposo dell'oggetto considerato."}
{"id": "1308182", "revid": "158234", "url": "https://it.wikipedia.org/wiki?curid=1308182", "title": "Sistema SHRDLU", "text": ""}
{"id": "1308183", "revid": "6923", "url": "https://it.wikipedia.org/wiki?curid=1308183", "title": "Mercedes W100", "text": ""}
{"id": "1308186", "revid": "1718925", "url": "https://it.wikipedia.org/wiki?curid=1308186", "title": "Dorsoduro", "text": "Dorsoduro \u00e8 uno dei sestieri di Venezia.\nIl 12 dicembre 2007 contava abitanti (di cui alla Giudecca e a Sacca Fisola).\nIl nome deriverebbe dal fatto che la zona era un tempo caratterizzata da un terreno stabile (dal \u00abdorso duro\u00bb), meno paludoso che altrove.\nGeografia.\n\u00c8 delimitato a nord dai sestieri di Santa Croce e San Polo, dal rio Ca' Foscari e dal rio Malcanton; a est dal Canal Grande; a sud comprende il canale della Giudecca e l'omonima isola che \u00e8 amministrativamente considerata parte del sestiere pur possedendo una numerazione civica propria.\n\u00c8 collegato al sestiere di San Marco tramite il ponte dell'Accademia.\nStoria.\nLa parte occidentale del sestiere \u00e8 costituita dall'isola Mendigola, che fu tra le primissime zone della citt\u00e0 ad essere colonizzata, alcuni secoli prima che Rialto divenisse il centro vitale di Venezia (810).\nDove sorgeva quest'isola venne costruita l'importante chiesa di San Nicol\u00f2 dei Mendicoli risalente all'XI secolo.\nLe isole vicine vennero colonizzate in seguito, fino a raggiungere la Punta della Dogana, dove si trovava la Dogana di Venezia, all'inizio del Canal Grande.\nL'ultima area bonificata fu la zona che si estende fra la Dogana da Mar e il monastero di San Gregorio (in pratica, dove oggi sorge la basilica di Santa Maria della Salute).\nAl di l\u00e0 del Canal Grande si trova piazza San Marco raggiungibile con i mezzi pubblici o a piedi attraversando il ponte dell'Accademia.\nMonumenti e chiese.\nDopo San Marco, Dorsoduro \u00e8 il sestiere di Venezia dove pi\u00f9 si concentrano musei importanti: il museo principale sono le Gallerie dell'Accademia, istituite dal pittore Giambattista Piazzetta nel 1750, e trasferite in questi edifici da Napoleone nel 1807.\nDi grande rilievo anche la Collezione Peggy Guggenheim di arte moderna e contemporanea, presso Palazzo Venier dei Leoni un tempo anche residenza privata della mecenate statunitense, e il museo di arte contemporanea Punta della Dogana - Fondazione Fran\u00e7ois Pinault, facente capo alla struttura di Palazzo Grassi, inaugurato nel 2009.\nQui sorgono anche Ca' Rezzonico, con il museo del Settecento veneziano, Ca' Dario, tristemente nota per la fine tragica di molti suoi proprietari, la Scuola Grande dei Carmini e Ca' Foscari, sede dell'omonima universit\u00e0, il palazzo del Seminario Patriarcale sede della Pinacoteca Manfrediniana, Palazzo Loredan Cini sede della Galleria Cini, i Magazzini del Sale dove la Fondazione Emilio Vedova organizza mostre di arte moderna.\nLe chiese pi\u00f9 importanti sono la basilica di Santa Maria della Salute, la chiesa dei Gesuati, la chiesa di San Trovaso, la chiesa di San Pantalon, la chiesa di Ognissanti e la chiesa di San Nicol\u00f2 dei Mendicoli.\nIn questo sestiere si trovano anche lo squero di San Trovaso e campo Santa Margherita, luogo di ritrovo per veneziani e studenti.\nNel 2015 \u00e8 stato costituito il Dorsoduro Museum Mile un percorso culturale che riunisce la Galleria dell'Accademia, la Collezione Peggy Guggenheim, la Galleria Cini presso Palazzo Loredan Cini e la Punta della Dogana - Fondazione Pinault."}
{"id": "1308191", "revid": "339392", "url": "https://it.wikipedia.org/wiki?curid=1308191", "title": "Mercedes W108/W109", "text": ""}
{"id": "1308198", "revid": "599013", "url": "https://it.wikipedia.org/wiki?curid=1308198", "title": "Jeremy McWilliams", "text": "Carriera.\nIl pilota nordirlandese si \u00e8 avvicinato relativamente tardi alle competizioni motociclistiche, disputando le sue prime gare nel 1988 all'et\u00e0 di 24 anni; riusc\u00ec presto a conquistare due titoli nazionali irlandesi prima di approdare alle competizioni internazionali.\nNel 1993 corre come wild card con una Ducati 888 del team Oxford Products Ltd la prova britannica del campionato mondiale Superbike sul circuito di Donington, ottiene un piazzamento a punti in gara 1 classificandosi 48\u00ba in campionato.\nSempre nel 1993 vengono registrate le prime presenze nelle competizioni del motomondiale dove ha gareggiato in classe 500 alla guida di una Yamaha YZR 500; \u00e8 stato presente nella stessa classe anche nelle tre stagioni successive, nel 1994 con la stessa motocicletta e nelle due annate seguenti rispettivamente con una Harris Yamaha e con una ROC Yamaha, prima di passare alla classe 250 a partire dal motomondiale 1997.\nDopo aver inizialmente guidato una Honda, nel 1999 \u00e8 passato all'Aprilia; al termine della stagione la casa di Noale gli ha offerto un posto nella squadra ufficiale per gareggiare nuovamente nella classe 500, con compagno di squadra Tetsuya Harada, ed in sella alla Aprilia RSW-2 500.\nVisto che dopo il 2000 l'Aprilia decise di non correre nella classe regina, l'anno successivo McWilliams torn\u00f2 alla 250, ottenendo la sua stagione migliore con la prima ed unica vittoria nel motomondiale al GP d'Olanda, oltre a diversi altri buoni piazzamenti. Al termine dell'anno risult\u00f2 al 6\u00ba posto della classifica generale.\nNel motomondiale 2002 inizi\u00f2 la sua avventura nella MotoGP partecipando alle gare di due stagioni complete in seno al Proton Team KR, senza raggiungere peraltro risultati degni di nota escludendo la pole position conquistata in occasione del Gran Premio motociclistico d'Australia 2002, guidando la Proton KR3 dotata ancora del vecchio propulsore a 2 tempi da 500 cm\u00b3 di cilindrata. Il 2004, all'et\u00e0 ormai di 40 anni, lo vide di nuovo in seno alla squadra ufficiale MS Aprilia Racing, alla guida della Aprilia RS Cube; nuovamente i risultati non furono per\u00f2 particolarmente eclatanti.\nNella stagione 2007 era iscritto nuovamente nella MotoGP con l'intenzione di portare al debutto la Ilmor X3, ma la stagione non \u00e8 mai in effetti cominciata, a causa dapprima di un infortunio ed in seguito dal ritiro della casa. In seguito partecipa nel 2009 al campionato tedesco, correndo alcune gare della categoria Superbike ed alcune in Supersport.\nNel maggio 2012 torna alle competizioni correndo la North West 200, ove si classifica secondo nella classe Supertwins alla guida di una Kawasaki 650 del KMR racing (team di propriet\u00e0 di Ryan Farquhar). Mc Williams fa ancora meglio nel 2013, aggiudicandosi la stessa gara e tornando cos\u00ec sul gradino pi\u00f9 alto del podio di una gara motociclistica.\nNel 2014, durante il GP di Silverstone, torna a correre nel motomondiale disputando la gara sullo storico tracciato britannico nella classe Moto2, all'et\u00e0 di cinquanta anni. Chiude la gara al ventinovesimo posto."}
{"id": "1308199", "revid": "6923", "url": "https://it.wikipedia.org/wiki?curid=1308199", "title": "Mercedes W110", "text": ""}
{"id": "1308203", "revid": "339392", "url": "https://it.wikipedia.org/wiki?curid=1308203", "title": "Mercedes W111/W112", "text": ""}
{"id": "1308206", "revid": "14691", "url": "https://it.wikipedia.org/wiki?curid=1308206", "title": "Lodagaa", "text": ""}
{"id": "1308207", "revid": "14691", "url": "https://it.wikipedia.org/wiki?curid=1308207", "title": "LoDagaba", "text": ""}
{"id": "1308209", "revid": "14691", "url": "https://it.wikipedia.org/wiki?curid=1308209", "title": "LoDagara", "text": ""}
{"id": "1308211", "revid": "339392", "url": "https://it.wikipedia.org/wiki?curid=1308211", "title": "Mercedes W114/W115", "text": ""}
{"id": "1308213", "revid": "439015", "url": "https://it.wikipedia.org/wiki?curid=1308213", "title": "Stadio Lokomotiv", "text": "Stadio Lokomotiv o Stadio Lokomotivi o Lokomotiv Stadium pu\u00f2 riferirsi a diversi stadi:"}
{"id": "1308214", "revid": "1573940", "url": "https://it.wikipedia.org/wiki?curid=1308214", "title": "Aeshna cyanea", "text": "Aeshna cyanea , \u00e8 una libellula della famiglia delle Aeshnidae anche nota come escna azzurra.\nDescrizione.\nCon i suoi 7-8 cm di lunghezza, l'escna azzurra \u00e8 una delle specie europee di libellule di maggiori dimensioni. \u00c8 un attivo e vivace predatore, sia nella fase larvale che in quella adulta.\nLa fase larvale dura circa due anni e, durante questo periodo, vive in acqua nutrendosi di vermi, crostacei e larve d'insetti, senza per\u00f2 disdegnare piccoli girini. Da adulto, invece, da la caccia a piccoli insetti che afferra al volo."}
{"id": "1308217", "revid": "123420063", "url": "https://it.wikipedia.org/wiki?curid=1308217", "title": "Picatrix", "text": "Picatrix \u00e8 un'opera in lingua latina di fondamentale importanza per l'occultismo astrologico del Tardo Medioevo e del Rinascimento.\nSi tratta di un libro tradotto dall'arabo nella Spagna dell'XI secolo. Il titolo originale \u00e8 \"G\u0101yat-al-hak\u012bm\", cio\u00e8 \"il fine del saggio\", scritto da Ab\u016b- Maslama Muhammad ibn Ibrahim ibn 'Abd al-da'im al-Majr\u012bt\u012b , oriundo di Cordova morto nel 1007-8 d.C.\nIn base ai manoscritti latini l'opera risulta tradotta \"de arabico in hispanicum\" nel 1256 sotto il regno di Alfonso X di Castiglia, detto \"el Sabio\". \nIl \"Picatrix\" latino ebbe un enorme diffusione durante tutto il Rinascimento: una copia del \"Picatrix\" era presente nella biblioteca del mago Cornelio Agrippa, ma anche del dotto Pico della Mirandola cos\u00ec come del pio Marsilio Ficino.\nIl \"Picatrix\" non venne mai stampato, ma ebbe una grande diffusione manoscritta nel corso del XV e XVI secolo.\nIl libro contiene elenchi di immagini magiche nonch\u00e9 consigli pratici di magia, espressi nella cornice filosofica dell'ermetismo.\n\u00abQuesto trattato \u00e8 dunque diviso in quattro libri e alcuni di essi sono, a loro volta, divisi in parti\u00bb.\nUna traduzione dal latino in volgare fu opera del veneziano Gianbattista Anesio che nel \"1620 era cappellano delle monache di S.Martino di Murano e tradusse il libro del filosofo ebreo Giovanni Picatrix, delle immagini, nelle quali si contengono i fiori dell'arte antica\". Il codice su cui fu fatta questa versione era in pergamena e insieme al manoscritto era conservato alla Biblioteca Cesarea di Vienna.\nNel 2004 \u00e8 stata pubblicata una traduzione critica in lingua italiana a cura dello studioso e orientalista Alberto Fratini della sezione del Picatrix relativa ai rituali astrali.\nContenuto.\nDopo un'introduzione contenente idee di carattere filosofico che ricalcano quelle espresse anche in altri trattati appartenenti alla tradizione ermetica, quali il \"Pimandro\" e l'\"Asclepio\" (processione neoplatonica della realt\u00e0 dall'Uno, continuit\u00e0 di spirito e materia), l'autore del \"Picatrix\" passa ad esaminare nei primi due libri l'arte di creare talismani a partire da una serie di immagini di cui propone un dettagliato elenco.\nNel terzo libro l'autore discute della corrispondenza di pietre, animali e piante con i vari pianeti, segni dello zodiaco e parti del corpo umano. Il libro contiene anche formule per invocare gli spiriti dei vari pianeti. Anche il quarto libro tratta di simili argomenti e termina con una serie di preghiere rivolte ai pianeti."}
{"id": "1308219", "revid": "6923", "url": "https://it.wikipedia.org/wiki?curid=1308219", "title": "Mercedes W116", "text": ""}
{"id": "1308221", "revid": "1519687", "url": "https://it.wikipedia.org/wiki?curid=1308221", "title": "Garinei", "text": "Garinei \u00e8 un cognome italiano che pu\u00f2 riferirsi a:"}
{"id": "1308224", "revid": "78273", "url": "https://it.wikipedia.org/wiki?curid=1308224", "title": "Butakov Alexei", "text": ""}
{"id": "1308228", "revid": "6923", "url": "https://it.wikipedia.org/wiki?curid=1308228", "title": "Mercedes W123", "text": ""}
{"id": "1308233", "revid": "729019", "url": "https://it.wikipedia.org/wiki?curid=1308233", "title": "SA-5 (Apollo)", "text": "SA-5 \u00e8 stata una missione del programma Apollo della NASA.\nObiettivi.\nIn questa missione il razzo Saturn I avrebbe volato con i primi due stadi, l'S-I e l'S-IV. Il secondo stadio aveva 6 motori che bruciavano idrogeno liquido. Inoltre \u00e8 stato ingrandito il serbatoio del primo stadio, per la prima volta il razzo sarebbe stato caricato con 340.000 kg di propellente ed avrebbe usato otto motori aggiornati in grado di produrre una spinta di 836.000 N ciascuno. Al primo stadio sono state aggiunte delle alette per migliorarne la stabilit\u00e0 durante il volo.\nIl computer di bordo \u00e8 stato posizionato sopra il secondo stadio dove sarebbe stato in seguito sul Saturn V. Questo avrebbe controllato l'ascesa del razzo nell'atmosfera compensando automaticamente l'effetto dei venti e le perdite di potenza dei motori.\nPer la prima volta nel programma Apollo questa missione sarebbe stata un volo orbitale. Ci\u00f2 \u00e8 stato reso possibile dall'aggiornamento del primo stadio e dall'aggiunta del secondo. Il razzo sarebbe entrato in un'orbita ellittica e sarebbe rientrato al decadimento di questa.\nLancio.\nIl primo tentativo di lancio era previsto per il 27 gennaio 1964. Durante il caricamento dell'ossigeno liquido tutto \u00e8 andato bene fino a quando il 93% del carburante era stato caricato. A questo punto il personale di terra \u00e8 passato ad un sistema di riempimento veloce, ma si \u00e8 verificato un problema quando l'ossigeno ha iniziato a fuoriuscire dal serbatoio a causa di un tappo su una flangia della tubazione di carico. Il problema non poteva essere risolto velocemente ed il lancio \u00e8 stato quindi posticipato di due giorni.\nIl secondo tentativo non ha avuto questi problemi ed il lancio \u00e8 avvenuto correttamente. Durante il volo il razzo ha trasmesso a terra 1.183 misure mentre era seguito da sei telescopi e, nel primo chilometro, da 13 telecamere.\nLa separazione dei due stadi \u00e8 stata seguita da otto telecamere che si sono staccate e sono state recuperate nell'Oceano Atlantico. Il sistema di separazione ha funzionato correttamente, i retrorazzi hanno staccato i due stadi ed il motore del secondo stadio si \u00e8 acceso.\nDopo otto minuti il secondo stadio \u00e8 entrato in orbita a 785\u00a0km di altezza. Con 16.965 kg era il pi\u00f9 grande statellite in orbita a quel tempo. Tuttavia il raggiungimento dell'orbita non era un obiettivo della missione ma solamente un bonus, serviva solo a mostrare al pubblico statunitense che era stato colmato il gap missilistico con l'Unione delle Repubbliche Socialiste Sovietiche."}
{"id": "1308236", "revid": "2121138", "url": "https://it.wikipedia.org/wiki?curid=1308236", "title": "Smetana (cucina)", "text": "La smetana (protoslavo \"s\u044am\u0119tana\", da \"s\u044am\u011btati\" - buttare, gettare, liberare) \u00e8 un prodotto caseario ottenuto dalla panna sottoposta a fermentazione lattica, diffusa nell'est Europa. La percentuale di grasso pu\u00f2 variare dal 10 al 58%. Oggigiorno la semplicit\u00e0 di produzione ha condotto a una vasta diffusione della smetana in altri paesi. Il prodotto non \u00e8 utilizzato solo in gastronomia, ma anche nei cosmetici fatti in casa. Pu\u00f2 accompagnare piatti dolci, salati, caldi o freddi, e il suo sapore \u00e8 molto delicato, leggermente acidulo. Non va confusa con la \"cr\u00e8me fra\u00eeche\" francese (conosciuta anche come panna acida), da cui differisce per modalit\u00e0 di produzione, gusto, consistenza e acidit\u00e0.\nDiffusione e nomenclatura.\nLa smetana \u00e8 considerata una dei prodotti nazionali pi\u00f9 tipici della Russia, Ucraina e Bielorussia. \u00c8 anche parecchio popolare in altri paesi dell'Europa orientale: nei Paesi Baltici, nell'ex-Germania dell'Est, in Ungheria, Romania e Moldavia e i paesi dell'ex-Jugoslavia e altri, cos\u00ec come in Finlandia alla pari con la panna francese (\"cr\u00e8me fra\u00eeche\"). \nLa crema francese, o \"cr\u00e8me fra\u00eeche\", si pu\u00f2 ottenere anche dalla panna pastorizzata. In Normandia si prepara una salsa per il pesce, le cozze e il montone composta di Calvados e \"cr\u00e8me fra\u00eeche\"; mentre nella Valle della Loira viene servita come contorno. I prodotti definiti \"smetana\" o \"cr\u00e8me fra\u00eeche\" spesso nei negozi si trovano sullo stesso scaffale e sono a volte prodotti dalla stessa azienda. Inoltre, spesso su una stessa confezione sono presenti entrambe le denominazioni. Ormai si trova in commercio in Italia anche se non fa parte della cucina italiana. \u00c8 tuttavia possibile reperirla nei negozi o nei mercati che trattano alimenti di provenienza estera, denominata a seconda della zona di provenienza.\nConosciuto come smetana questo prodotto si \u00e8 diffuso in Russia, Ucraina, Bielorussia (\u00ab\u0441\u043c\u044f\u0442\u0430\u043d\u0430 / \u015bmiatana\u00bb) e Finlandia (smetana e \"cr\u00e8me fra\u00eeche\"). In tedesco la smetana \u00e8 chiamata \"Schmand\", in sloveno \"kisla smetana\", in polacco \"\u015bmietana\", in bulgaro \"\u0437\u0430\u043a\u0432\u0430\u0441\u0435\u043d\u0430 \u0441\u043c\u0435\u0442\u0430\u043d\u0430\", in slovacco \"smotana\", in ceco \"zakysan\u00e1 smetana\", e in romeno \"sm\u00e2nt\u00e2n\u0103\". Nei seguenti paesi, questo prodotto ha nomi diversi da quelli citati: in Francia, Inghilterra, Spagna, Italia, Danimarca e Bielorussia il nome deriva da \"\u0441r\u00e8me fra\u00eeche\"; in Ungheria si chiama \"tejf\u00f6l\" o \"tejfel\", in Estonia \"hapukoor\", in Lituania \"grietin\u0117\", in Lettonia \"sk\u0101bs kr\u0113jums\", in Serbia e Macedonia del Nord \"pavlaka\" o \"mileram\", in Bosnia \"povlaka\" e in Croazia \"kiselo vrhnje\".\nIn base al Certificato di Conformit\u00e0 GOST R 31452-2012, in Russia la smetana che contiene grassi vegetali non pu\u00f2 essere chiamata \"Smetana\". Quindi viene commercializzata con nomi simili come \"Smet\u00e0nka\", \"Smet\u00e0no\u010dka\", \"Smet\u00e0novna\" e altri.\nLa smetana in cucina.\nLa smetana nella cucina dell'Europa dell'est (russa, ucraina, bielorussa) \u00e8 la salsa pi\u00f9 popolare per i primi piatti (es. le zuppe \u0161\u010di, bor\u0161\u010d, soljanka, okro\u0161ka, rassol\u2019nik, zuppa di noodle e altre), bliny, olad\u2019i e syrniki, pel\u2019mini, varenyki, golubcy e peperoni ripieni. Un piatto tipico sono le patate novelle lesse, ricoperte di smetana e cosparse di aneto o erba cipollina. La smetana spesso si usa anche con il brasato di carne (manzo alla Stroganoff) e con le verdure. I carassi con la smetana sono ben conosciuti, e nella smetana spesso si cuociono anche il pesce persico e il luccio. I funghi nella smetana sono un altro piatto molto rinomato.\nCon la smetana si condiscono le insalate, in particolare quelle di verdure fresche; la si usa al posto della maionese nelle insalate russe tradizionali come la oliv'e (che \u00e8 conosciuta nel mondo come insalata russa) o sel\u2019d\u2019 pod \u0161uboj. La smetana spesso si usa cotta al forno, aggiungendola all'impasto e preparando una crema a base di smetana per torte. Spesso entra come componente nel pudding e nella zapekanka. Il dessert standard delle tavole sovietiche e russe \u00e8 la smetana con lo zucchero; alla smetana si aggiunge anche lo tvorog e viene servita con le mele cotte.\nLa smetana \u00e8 ampiamente utilizzata anche nelle altre cucine della Russia e dell'ex Urss. Cos\u00ec, nella cucina estone sono estremamente rinomati gli antipasti a base di aringa e smetana: sil'd hapukoorega (sel'dama). La si usa per il ripieno tradizionale moldavo mamal\u00fdga e la zuppa ciorb\u0103, e persino nella preparazione del piatto di carne moussak\u00e0. Nelle cucine dei popoli del Caucaso del Nord sulla base della smetana si preparano svariate salse piccanti.\nLa produzione della smetana.\nNel passato, prima dell'invenzione del separatore, la smetana si otteneva in modo piuttosto semplice; dal latte cagliato si toglieva (\u00ab\u0441\u043c\u0435\u0442\u0430\u043b\u0438\u00bb, letteralmente \"si spazzava via\") uno strato superiore che era stato fatto decantare e lo si conservava in un luogo refrigerato.\nAi giorni nostri, nella produzione industriale della smetana, viene prima separato il latte, ossia si separa la panna dal latte scremato. Successivamente la panna \u00e8 sottoposta a un processo di normalizzazione, il quale fornisce alla panna il grasso necessario. \nPer eliminare la flora patogena si pastorizza la panna normalizzata (attraversa un processo di riscaldamento nel pastorizzatore). Dopodich\u00e9, all'aggiunta del lievito, la panna aumenta di volume.\nLa panna si acidifica mediante dei mesofili e/o \"streptococcus thermophilus\". Una volta che la panna raggiunge l'acidit\u00e0 necessaria, viene fatta raffreddare a 8 \u00b0C e lasciata a maturare per circa una giornata, dopodich\u00e9 la panna si trasforma in smetana, diventa densa e acquista il suo caratteristico gusto peculiare. "}
{"id": "1308238", "revid": "6923", "url": "https://it.wikipedia.org/wiki?curid=1308238", "title": "Mercedes W126", "text": ""}
{"id": "1308240", "revid": "403231", "url": "https://it.wikipedia.org/wiki?curid=1308240", "title": "\u0160koda 1000 MB", "text": "La 1000 MB/1100 MB \u00e8 un'autovettura prodotta dalla AZNP tra il 1964 ed il 1969.\nLa nascita.\nLa \"1000 MB\" fu il primo modello \u0160koda veramente \"di massa\" (dove \"MB\" era la sigla di Mlad\u00e1 Boleslav, citt\u00e0 sede dell'azienda). Fu presentata nell'agosto del 1964.\nSi trattava di una berlina a 3 volumi e 4 porte con motore posteriore di 988\u00a0cm\u00b3 raffreddato a liquido da 42\u00a0CV.\nPur adottando, per contenere i costi produttivi e vendere la vettura ad un prezzo \"calmierato\", soluzioni economiche (come i freni a tamburo su tutte le ruote) non rinunciava ad alcune finezze come le sospensioni a ruote indipendenti su entrambi gli assali, la monoscocca e una carrozzeria ricca di cromature e soluzioni \"vezzose\".\nLe altre caratteristiche tecniche (come il cambio a 4 marce, l'alimentazione a carburatore o il motore con distribuzione ad albero a camme laterale) rientravano nella norma, per una vettura economica.\nNella primavera del 1966 il motore venne potenziato a 48 CV e la \"1000 MM\" venne affiancata dalla \"1000 MB De Luxe\", caratterizzata da finiture pi\u00f9 accurate e da un equipaggiamento pi\u00f9 completo. Qualche mese dopo venne introdotta la variante coup\u00e9 \"1000 MBX\" (in versione standard o \"De luxe\"), con motore bicarburatore da 52 CV. Lo stesso motore verr\u00e0 adottato anche dalla berlina \"1000 MBG De Luxe\".\nNel 1968 le \"MBG De Luxe\" e \"MBX De Luxe\" adottarono un motore con cilindrata maggiorata a 1107\u00a0cm\u00b3 (sempre da 52 CV) e 1 solo carburatore.\nNel 1969 la produzione cess\u00f2. Il posto delle \"1000 MB\" venne preso dalle S100/110"}
{"id": "1308242", "revid": "6923", "url": "https://it.wikipedia.org/wiki?curid=1308242", "title": "Mercedes W201", "text": ""}
{"id": "1308249", "revid": "6923", "url": "https://it.wikipedia.org/wiki?curid=1308249", "title": "Mercedes R113", "text": ""}
{"id": "1308255", "revid": "1647404", "url": "https://it.wikipedia.org/wiki?curid=1308255", "title": "Bat Out of Hell", "text": "Bat Out of Hell \u00e8 il secondo album pubblicato da Meat Loaf. Uscito nel 1977, riscosse un grande successo. \u00c8 stato composto da Jim Steinman e prodotto da Todd Rundgren. Lo stile dell'opera risente dagli influssi musicali di Steinman, ovvero tematiche sonore riprese da Richard Wagner, Phil Spector e Bruce Springsteen.\nL'album non fu un successo immediato, ma divenne poi uno dei maggiori successi commerciali di tutti i tempi. Steinman ne produsse un \"sequel\" nel 1993, chiamato ', che include il singolo di successo \"I'd Do Anything for Love (But I Won't Do That)\". Un secondo \"sequel\", ', \u00e8 stato messo in commercio nell'ottobre 2006 con sette canzoni composte da Steinman.\nPre-produzione.\nL'album si sviluppa dal musical \"Neverland\", che Steinman scrisse per un lavoro del 1977 al Kennedy Centre. Le canzoni usate erano \"Bat Out of Hell\", \"Heaven Can Wait\" e \"The Formation of the Pack\", che \u00e8 stata rititolata \"All Revved Up With No Place to Go\". Il musical era una rielaborazione di Peter Pan.\nSteinman e Meat Loaf ebbero diverse difficolt\u00e0 a trovare una casa discografica che volesse far firmare loro un contratto per la registrazione dell'album. Secondo quanto riportato nell'autobiografia di Meat Loaf, i due spesero buona parte del 1975 e dell'anno successivo a far ascoltare il disco e a venir respinti. I due suonavano l'album dal vivo, con Steinman al piano, Meat Loaf che cantava e qualche volta Ellen Foley che duettava in \"Paradise with the Dashboard Lights\".\nMeat Loaf in particolare ricorda quando il direttore esecutivo della CBS, Clive Davis, rifiut\u00f2 il progetto. Davis non solo afferm\u00f2 che gli attori non incidono dischi, ma critic\u00f2 anche le abilit\u00e0 e le conoscenze di Steinman in tema di musica rock.\nMeat Loaf afferma:\nTodd Rundgren, comunque, trov\u00f2 l'album divertente. Steinman e Meat Loaf per\u00f2 gli dissero di aver gi\u00e0 firmato con la RCA.\nRegistrazione.\nLa registrazione inizi\u00f2 nel 1976 negli studi di Bearsville, sobborgo di Woodstock (New York). Roy Bittan e Max Weinberg, il pianista e il batterista della E Street Band di Bruce Springsteen, suonarono nell'album, oltre ai membri del gruppo di Rundgren, gli Utopia. Edgar Winter suon\u00f2 il saxofono in \"All Revved Up\". Rundgren stesso suon\u00f2 la chitarra, e lo fece anche nell\"'assolo motociclistico\" di \"Bat Out of Hell\".\nQuando Rundgren scopr\u00ec che non esisteva alcun contratto con la RCA, Albert Grossman, che era stato il manager di Bob Dylan, offr\u00ec di portare l'album alla Baersville Records, ma aveva bisogno di pi\u00f9 soldi. Rundgren infatti, aveva fondamentalmente pagato egli stesso per le registrazioni. Mo Ostin, della Warner Bros., rimase impressionato, ma altri membri del consiglio della casa discografica rifiutarono l'album dopo averlo ascoltato dal vivo.\nUn altro membro della E Street Band, Steve Van Zandt e il manager David Soneberg si adoperarono per creare un contatto con la Cleveland International Records, una sussidiaria della Epic Records. Dopo aver ascoltato l'intro parlata di \"You Took the Words Right out of My Mouth\", Steve Popovitch accett\u00f2 l'album per la Cleveland.\nL'album.\nL'album inizia con la canzone omonima, Bat Out of Hell, presa dal musical di Steinman, \"Neverland\". \u00c8 il risultato della volont\u00e0 di Steinman di creare la canzone a pi\u00f9 forte impatto di tutti i tempi. Parla di un ragazzo che sta crescendo molto velocemente ed \u00e8 talmente estasiato da non vedere un ostacolo fino a quando non \u00e8 troppo tardi. La canzone successiva, You Took the Words Right Out of My Mouth, inizia con un duetto dialogato tra Steinman e Marcia McClain; anche questa, come le due tracce successive \u00e8 presa dal musical di Steinman. \"All Revved Up With No Place to Go\" descrive l'inizio di una relazione e la perdita della verginit\u00e0 della ragazza.\nIl lato B si apre con Two Out of Three Ain't Bad. Questa canzone venne scritta verso la fine della produzione dell'album e fu l'unico singolo che ottenne all'uscita un buon riscontro di pubblico. La canzone tratta della rottura di due relazioni. Nel documentario dedicato al disco (per la serie \"Classic Albums\"), Rundgren evidenzia come questa canzone risenta dell'influenza degli Eagles, gruppo di grande successo all'epoca. La sesta traccia, \"Paradise by the Dashboard Light\", \u00e8 una storia epica di amore e sesso fra adolescenti. \u00c8 un duetto tra Meat Loaf ed Ellen Foley, dove la coppia ricorda il loro viaggio verso un luogo appartato nel quale, avevano pianificato di fare l'amore. L'intervento nel mezzo della composizione, descrive, con una metafora sul baseball la situazione; la voce \u00e8 del commentatore dei New York Yankees Phil Rizzuto. La storia procede con lei che lo ferma prima del rapporto, insistendo affinch\u00e9 lui dichiari il suo amore per lei. La parte finale della canzone vede i due, impegnati in una relazione astiosa, invocare la fine dei tempi perch\u00e9:\nLaddove la canzone che d\u00e0 il titolo all'album \u00e8 la definitiva \"canzone su un incidente stradale\", questa, secondo l'idea del compositore, \u00e8 la definitiva \"canzone sull'amore in auto\".\nL'ultima canzone dell'album, \"For Crying Out Loud\" \u00e8 una canzone d'amore pi\u00f9 calma. Racconta i cambiamenti positivi che una ragazza ha avuto sulla vita del cantante.\nConfrontando l'album con quello pubblicato da Steinman negli ultimi anni sessanta, il periodico Classic Rock afferma che il linguaggio figurato di Steinman \u00e8 \"andato su di giri e pieno di testosterone\". Canzoni come \"Paradise By The Dashboard Light\", \"Two Out Of Three Ain't Bad\" e \"For Crying Out Loud\" evocano lo stile stereotipato di vedere la vita sessuale degli adolescenti: irrefrenabili impulsi fisici e irreali brame romantiche.\nCopertina.\nLa copertina \u00e8 stata disegnata da Richard Corben. Raffigura una motocicletta guidata da una persona con i capelli lunghi che balza fuori dal terreno di un cimitero. Una grande statua di un pipistrello torreggia dalla sommit\u00e0 di una pietra tombale. Nel 2001 la rivista Q l'ha inserita al numero 71 della classifica delle cento pi\u00f9 belle copertine di album della storia.\"\nSteinman ha cercato che il suo nome e quello di Meat Loaf comparissero allo stesso modo sulla copertina. Voleva una presentazione del genere \"\"Jim Steinman presenta...\" o \"Jim e Meat\" o viceversa. Per ragioni commerciali la compagnia volle che il nome del cantante comparisse in maniera riconoscibile. Grazie ad un compromesso, le parole \"Canzoni di Jim Steinman\"\" compaiono in discreta evidenza sulla copertina. Il cantante crede che probabilmente queste siano le ragioni dell'inizio del loro rapporto ricco di equivoci.\"\nL'album \u00e8 stato dedicato a Wesley e Wilma Aday (i genitori di Meat Loaf) e a Louis Steinman.\nLa frase.\nLa frase \"Pipistrello uscito dall'Inferno\" pu\u00f2 essere rintracciata nella commedia di Aristofane \"Gli Uccelli\". Questa dovrebbe essere la prima traccia di un pipistrello uscito dall'Inferno.\nSteinman fece di \"Bat Out of Hell\" un trademark nel 1995, cercando di prevenire l'uso della frase da parte di Meat Loaf. Comunque nel 2006 il cantante cerc\u00f2 di cancellare il trademark di Steinman e us\u00f2 la frase nel titolo del suo album \"\".\nIl successo.\n\"Bat Out of Hell\" venne pubblicato dalla Cleveland International il 21 ottobre 1977. La casa madre della Cleveland International era la Epic Records, dove quasi tutti disprezzavano l'album.\nIl riscontro dell'album fu basso. Steinman sostiene che fu sottopubblicizzato. I primi paesi in cui si svilupp\u00f2 interesse furono Australia e Gran Bretagna. Il programma della BBC \"Old Grey Whistle Test\" mand\u00f2 in onda una performance live del gruppo che eseguiva la canzone \"Bat Out of Hell\". Secondo \"Classic Rock\", il riscontro di pubblico fu cos\u00ec elevato che gli organizzatori del programma lo ritrasmisero la settimana seguente. Successivamente invitarono la band ad eseguire dal vivo \"Paradise by the Dashboard Light\".\nL'album non fu un successo immediato; le vendite crebbero piano. \"Bat Out of Hell\" tuttora vende circa 200000 copie all'anno e si stima che abbia venduto circa 34 milioni di copie in tutto il mondo, 14 milioni solo negli Stati Uniti, oltre un milione e mezzo (25 volte disco di platino) in Australia, diventando uno dei pi\u00f9 grandi successi di tutti i tempi. \u00c8 rimasto nella classifica britannica per 474 settimane, sorpassato di poco dalle 477 settimane dell'album dei Fleetwood Mac, \"Rumours\".\n Nel 2003 l'album venne inserito dalla rivista Rolling Stone nella lista dei migliori 500 album della storia. Nel 2006 fu votato al numero 9 in un sondaggio condotto dall'Australian Broadcasting Corporation per scoprire l'album pi\u00f9 popolare in Australia.\nLe recensioni furono inizialmente contrastanti. \"Rolling Stone\" chiam\u00f2 le canzoni \"eccellenti, ma... del tutto artificiose e fittizie\". Gli arrangiamenti \"non sono male\", sebbene i musicisti fossero encomiabili. La recensione termin\u00f2 con la frase \"il cantante deve ancora crescere\".\" Contemporaneamente altre recensioni furono molte positive. \"All Music Guide\" dichiar\u00f2 che era \"pop degno di Grand Guignol, epico, gotico, operistico e ridicolo, ed \u00e8 interessante per tutte queste ragioni. Riconoscevano che Steinman \u00e8 \"un musicista senza pari, semplicemente perch\u00e9 nessuno aveva mai fatto qualcosa di epico come questo\". La produzione di Rundgren veniva applaudita come l'anima della musica e delle canzoni. \"Pu\u00f2 elevare le passioni adolescenziali alla dimensione operistica; ed \u00e8 sicuramente tendente al ridicolo, ma \u00e8 difficile non meravigliarsi dell'abilit\u00e0 che si cela dietro questo ironico, meraviglioso album\".\nTracce.\nTutte le canzoni sono state scritte da Jim Steinman.\nLato b.\nL'album \u00e8 stato poi ripubblicato in vari altri formati e rimasterizzazioni, compresa una versione per il venticinquennale della pubblicazione con varie bonus track."}
{"id": "1308256", "revid": "729019", "url": "https://it.wikipedia.org/wiki?curid=1308256", "title": "Aeroporto di Tuktoyaktuk", "text": "L'Aeroporto di Tuktoyaktuk \u00e8 un aeroporto civile situato a Tuktoyaktuk, Territori del Nord-Ovest, Canada."}
{"id": "1308257", "revid": "12590", "url": "https://it.wikipedia.org/wiki?curid=1308257", "title": "Microprogramma", "text": ""}
{"id": "1308259", "revid": "2122140", "url": "https://it.wikipedia.org/wiki?curid=1308259", "title": "Loison (azienda)", "text": "La Loison \u00e8 un'azienda dolciaria fondata nel 1938 dalla famiglia omonima specializzata nella produzione di dolci natalizi e pasquali.\nStoria.\nNegli anni '20 Tranquillo Loison lavorava come garzone in un panificio a Bastia di Rovolon (Pd). Nel 1934 apr\u00ec un forno a legna per la panificazione a Motta di Costabissara dove cominci\u00f2 a produrre focacce con fichi ed uvetta.\nAlessandro Loison, il figlio di Tranquillo, inizi\u00f2 a lavorare nell'azienda di famiglia a 15 anni. Quando Tranquillo venne chiamato alle armi, ad occuparsi del forno rimase Alessandro con la madre ed alcuni aiutanti. All'et\u00e0 di 18 anni Alessandro inizi\u00f2 a produrre e a vendere a bar e famiglie della zona, oltre al pane, anche confezioni di creme da spalmare, torte nuziali e pasticceria fresca. \nQuesta nuova attivit\u00e0 risult\u00f2 subito ben pi\u00f9 redditizia rispetto alla vendita del pane.\nDal 1955 Alessandro inizi\u00f2 a specializzarsi nel produrre e vendere panettoni e pandori, arrivando a produrne anche 60 chili al giorno. Nel 1958 si spos\u00f2 con Bruna Alba, la quale avrebbe avuto un ruolo importante nella conduzione dell'azienda: il marito si occupava del settore commerciale, della distribuzione e della contabilit\u00e0, mentre lei dirigeva l'andamento della produzione, si occupava del confezionamento, dell'imballaggio e della gestione del magazzino.\nAlessandro nel 1960 sostitu\u00ec il padre ed avvi\u00f2 la linea pasticcera, cominciando a confezionare i prodotti ottenuti dall'impiego dei primi macchinari e destinati ai negozi di alimentari della zona e all'unico punto di vendita diretto di Motta (frazione di Costabissara) di fronte alla chiesa del paese. \nBen presto un solo forno per produrre il pane e uno per produrre pastine non furono pi\u00f9 sufficienti: si pens\u00f2 cos\u00ec d'installare un nuovo grande laboratorio, al fine di consentire l'incremento della produzione. Nel 1969 l'attivit\u00e0 si spost\u00f2 nell'attuale sede sita nella zona industriale di Costabissara. Negli anni \u201870 furono costruiti gli attuali uffici e le abitazioni e nel 1975 fu edificato un ultimo capannone. Infine nel 1983 tutti gli edifici furono unificati, passando dai 1700 metri iniziali ai 2500 metri attuali.\nNel tempo si era evoluto anche il modo di distribuire il prodotto: Alessandro pass\u00f2 dalla bicicletta alla Fiat Topolino, che gli permise di ampliare il numero dei clienti, raggiungendo anche l'Altopiano d'Asiago. Nel 1969 l'azienda inizi\u00f2 a distribuire i propri prodotti in tutto il Veneto.\nNel 1992 subentr\u00f2 in azienda Dario, il figlio di Alessandro, con pregresse competenze commerciali all'estero. La Dolciaria Loison inizi\u00f2 ad esportare i suoi prodotti all'estero, attualmente l'azienda esporta quasi il 50% del suo fatturato annuale in oltre 30 paesi, tra i quali i pi\u00f9 importanti sono Gran Bretagna, Francia, Germania, Spagna, Stati Uniti, Canada, Corea, Giappone, Sudafrica, Etiopia."}
{"id": "1308262", "revid": "1652635", "url": "https://it.wikipedia.org/wiki?curid=1308262", "title": "Giorgia (nome)", "text": "Origine e diffusione.\nContinua il nome latino imperiale \"Georgia\", forma femminile del greco e bizantino \u0393\u03b5\u03ce\u03c1\u03b3\u03b9\u03bf\u03c2 (\"Ge\u00f4rgios\"), che significa \"contadino\", \"agricoltore\", \"lavoratore della terra\".\nGiorgia \u00e8, secondo l'ISTAT, uno dei nomi femminili pi\u00f9 diffusi tra le nate dell'inizio del XXI secolo in Italia, essendo l'ottavo nome nel 2004 e il settimo nel 2006.\nIn inglese, la forma pi\u00f9 comune nel XVIII secolo era \"Georgiana\", che nel corso del XIX secolo venne progressivamente sostituita da \"Georgina\" e \"Georgia\", quest'ultima nata negli Stati Uniti e diffusasi poi nel resto dei paesi di lingua inglese; sempre dal XIX secolo, in inglese \u00e8 usata anche la forma \"Georgette\", di origine francese; la forma \"Georgia\" coincide con il nome dello stato americano della Georgia, cos\u00ec chiamata in onore di re Giorgio II, e con quello dello stato caucasico della Georgia, che prende il nome da san Giorgio o da \"Kurj\" (o \"Gurz\"), un etnonimo di origine incerta.\nOnomastico.\nL'onomastico si pu\u00f2 festeggiare il 15 febbraio in ricordo di santa Giorgia, vergine vissuta a Clermont-Ferrand verso gli inizi del VI secolo. Viene talvolta festeggiato anche lo stesso giorno della forma maschile, cio\u00e8 generalmente il 23 aprile in onore di san Giorgio."}
{"id": "1308264", "revid": "308179", "url": "https://it.wikipedia.org/wiki?curid=1308264", "title": "Ermanno Claypool", "text": ""}
{"id": "1308270", "revid": "1935652", "url": "https://it.wikipedia.org/wiki?curid=1308270", "title": "Diocesi di Castello", "text": "La diocesi di Castello o diocesi di Olivolo (in latino: \"Dioecesis Castellana\") \u00e8 una sede soppressa e sede titolare della Chiesa cattolica. La sua cattedrale era la basilica di San Pietro di Castello.\nLa diocesi \u00e8 all'origine del patriarcato di Venezia.\nStoria.\nLa diocesi fu eretta tra il 774 ed il 776, datazione accreditata da Giovanni diacono e confermata dai dati documentari, sull'isola di Olivolo, l'attuale isola di San Pietro di Castello, dove sorgeva un abitato precedente al definitivo sviluppo di Venezia e dalla quale verr\u00e0 inglobato nel sestiere di Castello. Secondo Orsoni e Cappelletti il territorio, che comprendeva le isole realtine, fu ricavato dalla diocesi di Malamocco.\nLa sua istituzione fu opera del doge Maurizio Galbaio (764 - 787) \"et auctoritate apostolica\", come dicono alcune cronache (Sagornino), ossia con l'approvazione del papa. Primo vescovo fu Obelario, scelto dal doge e consacrato dal patriarca di Grado, sotto la cui autorit\u00e0 sottostava la nuova diocesi.\nDurante l'episcopato di Enrico Contarini (\u2020 1108) si riscontra per la prima volta il nuovo titolo della diocesi, chiamata Castello, per il fatto che il nome di Olivolo era caduto in disuso e tutto il sestiere aveva preso il nome di Castello.\nA partire dall'inizio del XII secolo i patriarchi di Grado stabilirono definitivamente la loro sede nella chiesa di loro propriet\u00e0 di San Silvestro a Rialto, cosa che determin\u00f2 tutta una serie di conflitti con i vescovi di Castello. Gi\u00e0 nel secolo precedente i vescovi castellani entrarono in conflitto con i patriarchi gradensi: nel 1053 il vescovo Domenico Contarini ottenne da papa Leone IX \u00abun privilegio il cui trasparente obiettivo era di limitare l'invadenza patriarcale nei diversi ambiti di esercizio della giurisdizione episcopale; ma ci\u00f2 non fu sufficiente a evitare l'interferenza del patriarca nella diocesi di cui era ospite\u00bb. A met\u00e0 del XII secolo le tensioni fra le due giurisdizioni si fecero ancora pi\u00f9 aspre con il vescovo Giovanni Polani e il patriarca Enrico Dandolo; in una bolla al vescovo Polani papa Innocenzo II riconferm\u00f2, precisandoli e definendoli, i diritti dei vescovi castellani gi\u00e0 menzionati nel documento del 1053.\nNel tempo, con lo sviluppo della nuova citt\u00e0 lagunare i vescovi diocesani, che presero ad essere chiamati \"vescovo di Castello\" o \"vescovo di Venezia\", dovettero condividere le chiese e il territorio diocesano con gli altri prelati di rango episcopale presenti in citt\u00e0 e ciascuno dotato di propria giurisdizione:\nL'8 ottobre 1451, con la bolla \"Regis aeterni\" di papa Niccol\u00f2 V, vennero soppressi il patriarcato di Grado e la diocesi di Castello. Con i territori e le giurisdizioni di entrambe fu eretto il patriarcato di Venezia, e vi fu destinato l'ultimo vescovo castellano, Lorenzo Giustiniani. La sede patriarcale rimase nella basilica di San Pietro di Castello, precedente cattedrale della diocesi castellana.\nDal 1969 Castello \u00e8 annoverata tra le sedi vescovili titolari della Chiesa cattolica; dal 1\u00ba aprile 2005 l'arcivescovo, titolo personale, titolare \u00e8 Charles Daniel Balvo, nunzio apostolico in Australia.\nCronotassi.\nVescovi di Olivolo.\nLa serie episcopale di Olivolo \u00e8 tramandata principalmente da due fonti: la cronaca di Andrea Dandolo e il \"Chronicon Altinate\"."}
{"id": "1308272", "revid": "6923", "url": "https://it.wikipedia.org/wiki?curid=1308272", "title": "Mercedes-Benz R113", "text": ""}
{"id": "1308273", "revid": "287204", "url": "https://it.wikipedia.org/wiki?curid=1308273", "title": "Lathyrus sativus", "text": "La cicerchia (Lathyrus sativus ), o pisello d'India, \u00e8 un legume appartenente alla famiglia delle Fabaceae, diffusamente coltivato per il consumo umano in Asia, Africa orientale e limitatamente anche in Europa e in altre zone. \u00c8 una coltura particolarmente importante in aree tendenti alla siccit\u00e0 e alla carestia, detta \"coltura di assicurazione\" poich\u00e9 fornisce un buon raccolto quando le altre colture falliscono. \u00c8 anche nota con i nomi di \"pisello d'erba\", \"veccia indiana\", \"pisello indiano\", \"veccia bianca\" (Italia), \"almorta, guija, pito, tito\" o \"alverj\u00f3n\" (Spagna), \"ch\u00edcharos\" (Portogallo), \"guaya\" (Etiopia) e \"khesari\" (India). Il consumo in Italia \u00e8 limitato ad alcune aree del centro-sud ed \u00e8 in costante declino.\nElementi nutritivi e tossici.\nCome altre Leguminacee, \"L. sativus\" produce semi ad alto contenuto di proteine. \nI semi tuttavia contengono anche, in quantit\u00e0 variabile, una neurotossina rappresentata da acido \u03b2-N-Oxalyl-L-\u03b1,\u03b2-diaminopropionico, od ODAP. \nL'ODAP \u00e8 considerato la causa della malattia detta neurolatirismo, una patologia neurodegenerativa che causa, oltre ad effetti immediati nervosi, la paralisi degli arti inferiori. La malattia \u00e8 stata riscontrata in seguito a carestie in Europa (Francia, Spagna, Germania), nel Nordafrica, nell'Asia meridionale, ed \u00e8 ancora persistente in Eritrea, Etiopia ed Afghanistan quando il seme delle specie \"Lathyrus\" diviene la fonte esclusiva o principale di nutrimento per lunghi periodi. Le ricerche rivelano che la concentrazione di ODAP nelle piante aumenta in condizioni estreme (ad esempio, siccit\u00e0), aggravando il problema. Sono in corso programmi di tecniche di coltivazione che producano piante di \"L. sativus\" con minor concentrazione di ODAP.\nLa gastronomia tradizionale delle regioni secche dell'interno della penisola iberica prevede l'uso della farina di cicerchia (localmente nota come \"harina de almorta\") per la preparazione di piatti cremosi, generalmente noti come \"gachas\".\nIl consumo di semi selezionati, coltivati e preparati in modo da eliminarne la tossicit\u00e0 fanno parte della cultura italiana.\nLa sostanza tossica \u00e8 presente in diversa concentrazione in numerose specie del genere \"Lathyrus\"; in molti casi le intossicazioni sono causate da specie non identificate.\nRiconoscimenti di qualit\u00e0.\nPer le \"cicerchie\" prodotte in varie zone le regioni Abruzzo, Lazio, Marche, Molise, Puglia ed Umbria hanno ottenuto dal Ministero delle politiche agricole, alimentari e forestali il riconoscimento di prodotto agroalimentare tradizionale italiano. Alcune, ad esempio la cicerchia di Serra de' Conti, sono inoltre state incluse tra i presidi Slow Food."}
{"id": "1308276", "revid": "118457664", "url": "https://it.wikipedia.org/wiki?curid=1308276", "title": "Bandiera nera", "text": "L'espressione pu\u00f2 riferirsi anche a:"}
{"id": "1308277", "revid": "1305772", "url": "https://it.wikipedia.org/wiki?curid=1308277", "title": "Cicerchia", "text": ""}
{"id": "1308282", "revid": "174925", "url": "https://it.wikipedia.org/wiki?curid=1308282", "title": "Contravvenzioni", "text": ""}
{"id": "1308292", "revid": "6923", "url": "https://it.wikipedia.org/wiki?curid=1308292", "title": "Mercedes W113", "text": ""}
{"id": "1308295", "revid": "110157", "url": "https://it.wikipedia.org/wiki?curid=1308295", "title": "Suit", "text": " \nSuit \u00e8 uno dei due album che il rapper Nelly ha pubblicato nel 2004. Sembra essere pi\u00f9 popolare del precedente \"Sweat\".\nIl disco.\nHa debuttato alla posizione numero 1 della classifica Billboard 200 con 396.000 copie vendute durante la prima settimana, contrariamente a \"Sweat\" che debutt\u00f2 alla numero 2.\nInclude le principali produzioni dei Neptunes e Jazze Pha e i singoli \"\"My Place\", \"Over &amp; Over\" e \"N Dey Say\"\". L'album ha vinto anche un Grammy Award."}
{"id": "1308297", "revid": "729019", "url": "https://it.wikipedia.org/wiki?curid=1308297", "title": "Henri Selmer Paris", "text": "La Henri Selmer \u00e8 un'azienda francese, produttrice di strumenti musicali a fiato, in particolare sassofoni, ma anche clarinetti ed ottoni. Nel 1931 inizi\u00f2 la produzione di chitarre su progetto di Mario Maccaferri, produzione che and\u00f2 avanti fino al 1952.\nDal 1919 ha sede in Mantes-la-Ville (Yvelines), stesso comune dove ha sede anche la Buffet Crampon. L'azienda fu fondata nel 1885 da Henri Selmer."}
{"id": "1308298", "revid": "287204", "url": "https://it.wikipedia.org/wiki?curid=1308298", "title": "Skoda 1000 MB", "text": ""}
{"id": "1308301", "revid": "155634", "url": "https://it.wikipedia.org/wiki?curid=1308301", "title": "Malaspina-Palagonia", "text": "Malaspina-Palagonia \u00e8 l'ottavo quartiere di Palermo.\nIl quartiere \u00e8 compreso nell'VIII Circoscrizione.\nIn origine erano due quartieri separati, ma l'alta integrazione dell'area ha reso possibile l'unione.\nIl nome Malaspina deriva dall'omonimo carcere minorile, ora Centro di recupero giovanile, presente nell'area, tristemente noto anche per il film drammatico girato al suo interno, Mery per sempre, anche se nel film veniva chiamato, per evitare citazioni reali, con il nome di Rosaspina.\nIl nome Palagonia deriva da una via che lo attraversa, via principe di Palagonia, ma soprattutto alla settecentesca Villa Palagonia sede del C.G.M. (Centro Giustizia Minorile per la Sicilia) che su la stessa via affaccia il suo prospetto. Del monumento restano ben conservati il piano Nobile con le sale affreschate da Vito D'Anna e Gaspare Fumagalli e pi\u00f9 tardi da Aloysio Borremans, il doppio scalone monumentale interno ed il cortile con giardino all'italiana. Attualmente la villa \u00e8 in fase di restauro.\nIl quartiere deve la sua costruzione alla grande espansione urbanistica della citt\u00e0 avvenuta negli anni sessanta e soprattutto anni settanta, il carattere del quartiere \u00e8 principalmente residenziale, \u00e8 uno dei quartieri della cosiddetta \"Palermo bene\"."}
{"id": "1308307", "revid": "44876", "url": "https://it.wikipedia.org/wiki?curid=1308307", "title": "Italo Romagnoli", "text": "Carriera.\nFratello minore del calciatore Alfredo, dopo aver militato per due anni nel Pescara debutta in Serie A nelle file della Fiorentina; successivamente passa per due anni alla Lucchese e poi al Napoli, dove resta altri due anni segnando 6 gol in 50 partite. Dopo tre anni nella Lazio, durante la guerra si accasa al Portici con cui prende parte al Campionato dell'Italia liberata vincendo la classifica marcatori con 18 reti.\nAlla fine del conflitto torna alla Lazio, che lo mette in lista di trasferimento, e passa al Pescara, dove colleziona 20 presenze senza gol nell'anomalo campionato 1945-1946.\nChiude la carriera con una nuova stagione nel Napoli, con altre 15 presenze e 3 gol. In carriera ha totalizzato complessivamente 203 presenze e 26 reti nella Serie A a girone unico. Per le sue doti atletiche era soprannominato \"testina d'oro\" e \"uomo di gomma\".\nDopo il ritiro.\nLasciato il calcio giocato \u00e8 sempre rimasto nell'ambiente calcistico, allenando diverse squadre campane quali il Gladiator di Santa Maria Capua Vetere, nel campionato di Serie D 1961-1962, la Sessana di Sessa Aurunca, con cui vinse campionato e finali con passaggio di categoria, il ed altre ancora.\nFu per lungo tempo osservatore di Societ\u00e0 di Serie A; in segno di riconoscenza per l'impegno, la societ\u00e0 dove lavorava\u00a0\u2013 il Portici 1906\u00a0\u2013 ha posto sulla bara al suo funerale il gagliardetto."}
{"id": "1308308", "revid": "93317", "url": "https://it.wikipedia.org/wiki?curid=1308308", "title": "Automotore FS 213", "text": "Gli automotori FS 213 sono stati un gruppo di locomotive da manovra delle Ferrovie dello Stato (FS).\nNel gruppo 213 le FS inserirono locomotive di varia provenienza ma accomunate dalle caratteristiche tipiche dei mezzi da manovra, e in particolare dalla potenza minore di 200 CV (equivalente a 147 kW) e dalla possibilit\u00e0 di essere condotte da personale diverso da quello del Servizio Materiale e Trazione, generalmente operai d'armamento e manovali in possesso d'una abilitazione alla condotta limitata a tali mezzi, per motivi di economia. \nLa maggior parte degli automotori del gruppo 213 arrivarono in Italia durante la seconda guerra mondiale a seguito delle truppe d'occupazione tedesche. Nel dopoguerra 17 vennero rilevati dalle FS e inseriti nel proprio parco, ove hanno prestato servizio fino agli anni ottanta.\nAutomotori dello stesso tipo, ceduti dalle ferrovie tedesche e acquistati sul mercato dell'usato da varie imprese italiane di manutenzione dell'infrastruttura ferroviaria, sono ancora in servizio all'inizio del XXI secolo.\nAi 213 d'origine tedesca vanno aggiunti 4 esemplari unici, anche di tipo sperimentale, radiati a partire dagli anni settanta.\nPremesse.\nGli automotori FS 213 sono un gruppo piuttosto eterogeneo di mezzi di trazione da manovra a scartamento normale che all'indomani della seconda guerra mondiale raccolse 17 locomotive della serie K 4000 abbandonate in Italia dalle truppe tedesche di occupazione. Si trattava di macchine con motore a combustione interna del tipo comunemente indicato con la sigla K\u00f6 per quelle a ciclo Diesel o Kb per quelle a ciclo Otto (K\u00f6e o Kbe per quelle a trasmissione elettrica) seguita da un numero progressivo a partire da 4000, costruite in migliaia di esemplari dall'industria tedesca tra il 1932 e il 1959 e presenti fino al principio del XXI secolo su tutta la rete italiana come locomotive da cantiere&lt;ref name = \"iT52/16-24\"&gt;&lt;/ref&gt;&lt;ref name = \"LocoDiesel/36-37\"&gt;&lt;/ref&gt;.\nAi primi 17 automotori immatricolati nel parco FS come si aggiunsero due ulteriori unit\u00e0 in pessimo stato ricostruite nel 1953, che ricevettero la numerazione ; nel 1958 venne acquisito un prototipo di costruzione Ranzi caratterizzato dal giunto fluidomeccanico brevettato dal costruttore, numerato , e nel 1961 il gruppo 213 venne completato con l'acquisizione del 213.921, costruito da Orenstein &amp; Koppel.\nStoria.\nLe locomotive, immatricolate nelle Ferrovie dello Stato in numero di 17 unit\u00e0 a partire dalla fine della seconda guerra mondiale, erano state prodotte tra il 1933 e il 1936 in vari stabilimenti di produzione della Germania allo scopo di sostituire in alcuni servizi, di manovra e di brevi tradotte in linea, le locomotive da treno; vennero abbandonate dall'esercito nazista in ritirata e incamerate nel parco delle FS come preda bellica con numerazione 213.901-917&lt;ref name = \"iT52/16-20\"&gt;&lt;/ref&gt;.\nUlteriori 4 unit\u00e0 rimasero in dotazione alla Ferrovia Torino-Ceres, alle Ferrovie e Tramvie Vicentine, alla STEFER e alla Societ\u00e0 Veneta&lt;ref name = \"iT52/20-22\"&gt;&lt;/ref&gt;.\nGli automotori del gruppo 213 entrarono in funzione in vari impianti dei compartimenti FS di Ancona, Genova, Roma, Torino, Venezia e Verona gi\u00e0 a partire dall'estate 1945, cominciando ad essere alienati verso la fine degli anni settanta, per essere completamente soppiantati da macchine di tipo pi\u00f9 moderno nei primi mesi del 1985.\nDiversa sorte tocc\u00f2 invece agli automotori della stessa serie importati in Italia tra gli anni cinquanta e gli anni ottanta da aziende munite di raccordi o imprese di lavori e manutenzioni ferroviarie, destinati a rimanere in Italia ancora per lunghi anni a testimonianza della bont\u00e0 di una concezione tecnica sviluppata oltre cinquant'anni prima&lt;ref name = \"iT52/22-24\"&gt;&lt;/ref&gt;.\nCaratteristiche.\nGli esemplari in dotazione alle FS erano a trasmissione meccanica; facevano eccezione il 213.901 e 213.902 che erano forniti di generatrice e motori elettrici di trazione. Di questi il 902 aveva l'eccitazione compound sia della generatrice che del motore.\nLa motorizzazione era Diesel eccetto che per il 213.902 che aveva il motore a benzina. Gli esemplari in dotazione alle ferrovie in concessione sono tutti dotati di motore diesel e trasmissione meccanica. La motorizzazione originale, quanto mai variegata, a 3, 4 o 6 cilindri, con potenze variabili tra i 50 e i 75\u00a0CV, \u00e8 stata nel tempo uniformata mediante rimotorizzazione con motore OM/Saurer tipo BXD da 150\u00a0CV eccetto che per il 213.902 che, in luogo del vecchio motore a benzina, ha ricevuto un motore diesel Fiat 366 da 105\u00a0CV e il 213.910 che ne ha avuto uno Fiat, tipo 355C, da 75\u00a0CV.\nNel 1974 l'unit\u00e0 213.913 venne modificata nelle officine del deposito locomotive di Bologna con l'applicazione di un giunto idraulico FIAT tra motore e cambio per ovviare all'inconveniente dell'eccessiva usura della frizione conseguente alla maggiore potenza del motore OM/Saurer. In seguito venne modificato anche il 213.906; nonostante il buon risultato la modifica rimase limitata ai due soli esemplari in ragione dei costi elevati, non giustificabili a causa dell'obsolescenza dei rotabili interessati.\nDifferenze e modifiche.\nL'eterogeneit\u00e0 dei rotabili era avvertibile anche esteriormente in quanto alcuni di essi avevano la cabina di guida interamente chiusa, con porte e finestrini, altri invece aperta (simile a quella di molte locomotive a vapore). Altra differenza evidente era rappresentata dal posizionamento dei vari serbatoi cilindrici dell'aria compressa o del carburante. Differente era anche la forma del \"muso\" anteriore, della fanaleria, dei panconi con i respingenti e dei corrimano. Un automotore, il 213.903, \u00e8 rimasto privo fino all'ultimo del freno ad aria compressa.\nLa livrea.\nAll'atto dell'immissione nel parco rotabili delle Ferrovie dello Stato gli automotori rivestivano la livrea della Deutsche Reichsbahn, nera con tetto grigio e fasce frontali rosse. Questa venne mantenuta fino all'inizio degli anni cinquanta: da tale periodo in poi fu adottata la livrea grigio delta FS eccetto che per alcuni rotabili che ne ebbero una in castano e isabella. Negli anni sessanta furono gradatamente uniformati alla livrea degli altri rotabili da manovra, con la carrozzeria color verde vagone (una particolare tonalit\u00e0 di verde in uso nel primo trentennio del ventesimo secolo sulle carrozze viaggiatori) e tetto color alluminio con fasce frontali rosse. Per ultimo in epoca pi\u00f9 recente sono state aggiunte le fasce orizzontali gialle.\nLocalit\u00e0 di assegnazione.\nGli automotori hanno trovato utilizzo, a partire dal 1945, nell'Italia centro-settentrionale, specialmente nei Compartimenti ferroviari di Torino, Verona, Venezia, Genova, Bologna, Ancona e Roma."}
{"id": "1308309", "revid": "2024225", "url": "https://it.wikipedia.org/wiki?curid=1308309", "title": "Odeon. Tutto quanto fa spettacolo", "text": "Odeon. Tutto quanto fa spettacolo era un rotocalco televisivo a cadenza settimanale Rai del TG2, creato dai giornalisti Brando Giordani ed Emilio Ravel e curato da Paolo Giaccio ed Enrico Messina, dapprima inserto del notiziario, poi programma del mercoled\u00ec in prima serata. La trasmissione ha avuto due edizioni con una rispettiva pausa estiva, dall'8 dicembre 1976 al 4 aprile 1978.\nIl programma, il cui motto era \"Fare informazione sullo spettacolo facendo spettacolo\", trattava di una serie di servizi dal mondo, scanditi con un ritmo serrato, riguardanti lo spettacolo ed il tempo libero, il cui sommario spettava a Laura D'Angelo.\nLa sigla di testa e di coda erano animazioni di Piero Gratton, accompagnati dai brani \"Big Shot\" di Simon Park e \"Honky Tonk Train Blues\", un boogie-woogie degli anni trenta rielaborato dalla rock star Keith Emerson, successivamente sostituita da un video con il musicista al piano. La rock star inglese torna nell'edizione successiva con \"Odeon Rag\", arrangiamento del brano ragtime \"Maple Leaf Rag\" di Scott Joplin.\nI seguiti.\nSulla stessa formula RAI 1 propone nel 1980 \"Variety\", con lo stesso logo di un'omonima rivista di spettacolo statunitense. Tra un servizio e l'altro, brani brevissimi di thriller ambientato negli studi Rai di via Teulada e diretto da Aldo Lado. Come \"Odeon\", anche questo programma ha per sigla di chiusura un brano di Keith Emerson: \"Salt Cay\", dall'album \"Honky\".\nBrando Giordani ed Emilio Ravel riproporranno nel 1983 un format simile ad Odeon, \"Colosseum\", presentando al grande pubblico la medesima carrellata di fenomeni e curiosit\u00e0 da tutto il mondo, coadiuvati dall'\u00e9quipe del Guinness dei primati e di registi di fama.\nNell'inverno 2004, a 27 anni di distanza dall'esordio, la Rai ha prodotto una sorta di nuova edizione della trasmissione denominata \"Odeon 2\", sviluppata sulla struttura originale ma di fattura decisamente differente ed adattata al nuovo palinsesto satellitare.\nImpatto culturale.\nNell'immaginario italiano, \"Odeon\" sancisce la fine di un costume mediatico tradizionale castigato e asettico per uno pi\u00f9 aperto e liberale, come testimoniato dalla puntata di esordio sul locale parigino di \"striptease\" \"Crazy Horse\", di Sergio Giordani, in un servizio che non lesina inquadrature di nudo femminile.\nDetrattori della trasmissione la stigmatizzarono come spazio pubblicitario illecito, per mode e prodotti. Si citano esempi come lo \"skateboard\", il \"frisbee\" il culturismo e il tatuaggio e i film \"Star Wars\" e \"Rocky\", il cui considerevole successo segue - ma andr\u00e0 ben oltre - l'apparizione nella trasmissione."}
{"id": "1308310", "revid": "57342", "url": "https://it.wikipedia.org/wiki?curid=1308310", "title": "Dottoressa Tirone", "text": ""}
{"id": "1308316", "revid": "110157", "url": "https://it.wikipedia.org/wiki?curid=1308316", "title": "Only Time - The Collection", "text": "Only Time - The Collection \u00e8 una collection della musicista irlandese Enya, distribuito nel 2002. \u00c8 un set di 4 dischi, contenuti in una scatola. Essa contiene 50 tracce, dall'album di debutto Enya del 1987 sino al singolo del 2002 May It Be. \u00c8 incluso un libretto di 48 pagine con scritti e testi di Roma Ryan. Il video di \"O\u00edche Chi\u00fain\" \u00e8 anch'esso incluso nel quarto disco: la performance viene dal programma della BBC \"Christmas Day in the Morning\" (mandato in onda il 25 dicembre 1996) e fu registrata alla Christ Church Cathedral a Dublino. Questa realizzazione fu un'edizione mondiale limitata di 200.000 copie. Le canzoni furono selezionate da Enya, Nicky Ryan e Roma Ryan."}
{"id": "1308326", "revid": "123527322", "url": "https://it.wikipedia.org/wiki?curid=1308326", "title": "Torn (Natalie Imbruglia)", "text": "Torn \u00e8 un singolo della cantante australiana naturalizzata britannica Natalie Imbruglia, composto da Scott Cutler e Anne Preven, rispettivamente chitarrista e voce degli Ednaswap, e dal produttore Phil Thornalley . Fu pubblicato il 17 novembre 1997 come primo estratto dal primo album in studio \"Left of the Middle\". Il singolo \u00e8 la seconda cover della canzone originariamente cantata dagli \"Ednaswap\", contenuta nell'omonimo album \"Ednaswap\" (1995).\nIl brano.\nPubblicato come primo singolo della Imbruglia, \"Torn\" ottenne un enorme successo internazionale, superando i risultati delle precedenti cover del brano e dell'originale. Negli Stati Uniti tuttavia il singolo non fu mai pubblicato, dato che tutta l'attenzione fu rivolta alla promozione dell'album. Ci\u00f2 nonostante, spinto soltanto dall'airplay radiofonico, il brano riusc\u00ec ad arrivare fino alla tredicesima posizione della \"Billboard Hot 100\" ed alla prima della \" Billboard Hot 100 Airplay\", dove rimase per undici settimane.\nPer la canzone, Natalie Imbruglia \u00e8 stata nominata per i Grammy Awards, ma ha perso contro la canzone di C\u00e9line Dion, \"My Heart Will Go On\".\nVideo musicale.\nIl videoclip del brano fu diretto nel 1997 dalla regista Alison Maclean, protagonista la stessa Imbruglia affiancata dall'attore Jeremy Sheffield. La sceneggiatura rinuncia ad un filo narrativo, imperniando il video semplicemente sulla figura di Natalie in primo piano, sullo sfondo di inquadrature girate con la consueta tecnica del set che racconta se stesso: alcuni tecnici fingono di montare e smontare instancabilmente le scene, i due protagonisti simulano prove di una tormentata storia d'amore, si rifinisce il look di Natalie e cos\u00ec via.\nL'inconsistenza del contorno si rivel\u00f2 una scelta indovinata; la regia era consapevole del fatto che la vera carta vincente fosse la bellezza della cantante e decise di affidare a lei il ruolo di riempire lo schermo. L'operazione era tutto sommato incerta, mettendo insieme un brano senza successo alla sua seconda cover, una ragazzina sconosciuta proveniente dall'altro capo del mondo e un attore impacciato che non sembrava fornire alcun contributo alla situazione; il video risult\u00f2 invece uno dei pi\u00f9 fortunati nella storia di questo genere.\nIl personaggio di Natalie domina infatti la scena: i suoi famosi primi piani, con i grandi occhi sfolgoranti dall'espressione smarrita che trafiggono lo spettatore da sotto i capelli spettinati colpirono nel segno, ottenendo un ottimo riscontro sul pubblico. L'efficacia del video e l'orecchiabilit\u00e0 della canzone, oggettivamente ben prodotta e interpretata, riuscirono a creare dal nulla una vera stella, generando un trionfo istantaneo e planetario."}
{"id": "1308329", "revid": "66022710", "url": "https://it.wikipedia.org/wiki?curid=1308329", "title": "Sapientis est mutare consilium", "text": "Sapientis est mutare consilium (alla lettera \"\u00e8 proprio del sapiente mutare parere\") \u00e8 una locuzione latina per indicare che molte volte \u00e8 un atteggiamento proprio delle persone sagge cambiare parere. La locuzione la si trova spesso nella versione \"est saepe sapientis mutare consilium\". Ci si allontana, perci\u00f2, dalla visione di un sapiente, depositario di una verit\u00e0 assoluta e immodificabile. Cicerone, sempre su questa linea afferma anche che \"Ipsum sapientem saepe aliquid opinari quod nesciat\". Lo stesso sapiente a volte, esprime congetture su quello che ignora."}
{"id": "1308330", "revid": "181699", "url": "https://it.wikipedia.org/wiki?curid=1308330", "title": "Lucio II", "text": ""}
{"id": "1308335", "revid": "1543377", "url": "https://it.wikipedia.org/wiki?curid=1308335", "title": "Big Mistake", "text": "Big Mistake \u00e8 un singolo della cantante australiana Natalie Imbruglia, pubblicato l'8 marzo 1998 come secondo estratto dal primo album in studio \"Left of the Middle\".\nClassifiche.\n\"Big Mistake\" ha venduto oltre 250,000 copie nel Regno Unito."}
{"id": "1308336", "revid": "33689", "url": "https://it.wikipedia.org/wiki?curid=1308336", "title": "Combat Mission Shock Force", "text": ""}
{"id": "1308337", "revid": "14691", "url": "https://it.wikipedia.org/wiki?curid=1308337", "title": "Bandaka", "text": ""}
{"id": "1308338", "revid": "6923", "url": "https://it.wikipedia.org/wiki?curid=1308338", "title": "Governatorato di \u0141om\u017ca", "text": "Il governatorato di \u0141om\u017ca (in polacco: \"Gubernia \u0142om\u017cy\u0144ska\") fu un'unit\u00e0 amministrativa (governatorato) del Regno del Congresso (Polonia).\nNel 1867 i territori del governatorato di August\u00f3w e di P\u0142ock furono divisi in un Governorato di P\u0142ock pi\u00f9 piccolo, nel governatorato di Suwa\u0142ki (consistente dei territori di August\u00f3w) e il ricreato governatorato di \u0141om\u017ca, le cui origini risalivano al dipartimento di \u0141om\u017ca del Ducato di Varsavia."}
{"id": "1308339", "revid": "287204", "url": "https://it.wikipedia.org/wiki?curid=1308339", "title": "Governatorato di Lomza", "text": ""}
{"id": "1308340", "revid": "125756694", "url": "https://it.wikipedia.org/wiki?curid=1308340", "title": "Expo", "text": "Il termine expo pu\u00f2 riferirsi generalmente sia a una fiera che a un'esposizione non commerciale; in entrambi i casi l'evento \u00e8 caratterizzato dalla sua organizzazione attorno ad un tema specifico.\nVengono chiamate expo le esposizioni dedicate alla mostra di prodotti e tecnologie, ma anche eventi riguardanti temi generali quali l'alimentazione la filosofia e le scienze, eventi che quindi si configurano spiccatamente come \"meeting\" costituiti da pi\u00f9 giorni di conferenze ed interventi.\nBureau international des Expositions.\nIl termine \"expo\" \u00e8 anche stato adottato in tempi moderni dalle esposizioni coordinate e riconosciute o registrate dal Bureau international des Expositions (BIE) con sede a Parigi, in Francia, che vengono ospitate da un unico Paese organizzatore e che vedono la partecipazione di pi\u00f9 nazioni e/o organizzazioni internazionali.\nCon il nome generico di Expo ci si pu\u00f2 riferire sia a un'esposizione universale che a una specializzata. Sebbene la classificazione ufficiale non abbia sempre seguito questo dualismo, \u00e8 possibile riconoscere, lungo tutta la storia delle esposizioni, la volont\u00e0 di designare due tipi di eventi: uno di pi\u00f9 grande respiro, caratterizzato da un'area espositiva molto ampia e che trattasse temi di carattere generale, e uno minore, organizzato in un'area pi\u00f9 piccola e definito da un tema di carattere specifico."}
{"id": "1308353", "revid": "155634", "url": "https://it.wikipedia.org/wiki?curid=1308353", "title": "Castel di Leva", "text": "Castel di Leva \u00e8 la ventitreesima zona di Roma nell'Agro Romano, indicata con Z. XXIII.\nGeografia fisica.\nTerritorio.\nSi trova nell'area sud della citt\u00e0, a ridosso ed esternamente al Grande Raccordo Anulare.\nLa zona confina:\nIl vastissimo territorio, con i suoi 81,65\u00a0km\u00b2 \u00e8 il secondo comprensorio toponomastico pi\u00f9 grande di Roma dopo Castel di Guido, si estende da Tor Pagnotta fino a Santa Palomba comprendendo Bel Poggio, Divino Amore, Porta Medaglia, Ente Maremma, Fiorano e Falcognana.\nStoria.\nLa zona apparteneva all'Abbazia di San Paolo annessa al casale di Fiorano e, alla fine del XIII secolo, era denominata \"\"Castrum Leonis\". Dopo il XV secolo perde il suo significato e diventa \"Casalis Castel de Leo\"\".\nIl castello era composto di una rocca merlata che racchiudeva una torre merlata anch'essa. Attorno ad essa, si raggruppavano le unit\u00e0 abitative, a loro volta difese da un muro fornito di varie torrette a guardia del complesso. Nella seconda met\u00e0 del secolo XVI apparteneva alla famiglia Capizucchi. Nel XVIII secolo fu costruita una chiesetta accanto alla roccaforte.\nGaetano Moroni d\u00e0 della tenuta di Castel di Leva e del santuario la seguente descrizione:\nSecondo un'antica leggenda un viandante, per non essere sbranato da alcuni cani randagi, preg\u00f2 ad un'immagine affrescata sulla rocca, detta del Divino Amore. Da allora si inizi\u00f2 a venerare tale dipinto che fu staccato dalla rocca e posto all'interno del santuario della Madonna del Divino Amore.\nGeografia antropica.\nUrbanistica.\nNel territorio di Castel di Leva si estendono le zone urbanistiche 11Y Appia Antica Sud, 12H Vallerano-Castel di Leva, 12L Porta Medaglia e 12N Santa Palomba.\nSuddivisioni storiche.\nDel territorio di Castel di Leva fanno parte le frazioni di Borgo Santa Fumia, Falcognana, Fonte Laurentina, Santa Palomba, Selvotta, Solfarata e Spregamore.\nOdonimia.\nOltre alla dorsale omonima e al largo dedicato al fondatore della borgata Giuseppe Montanari, troviamo vie intitolate a matematici e fisici; naturalisti, geologi, paleontologi, zoologi; agronomi ed enologi; comuni della Campania; antiche citt\u00e0 del Lazio; generi e specie botaniche e zoologiche; personaggi illustri; toponimi locali."}
{"id": "1308354", "revid": "292162", "url": "https://it.wikipedia.org/wiki?curid=1308354", "title": "Pallavicino (Palermo)", "text": "Pallavicino (\"Pa\u1e0d\u1e0davicinu\" in ) \u00e8 il ventitreesimo quartiere di Palermo, compreso nella VII Circoscrizione.\nGeografia fisica.\nPallavicino sorge nel territorio della piana dei Colli, alle falde del monte Pellegrino, nella zona nord della citt\u00e0.\nConfina:\nFino alla prima met\u00e0 del Novecento, l'area verde del borgo aveva mantenuto l'antica vocazione agricola ed era destinata in primo luogo ai vigneti, mentre la zona residenziale era circondata da cinture di compartimenti arborei e floreali, come delineato dall'originaria pianificazione urbanistica di stampo anglosassone. L'intero territorio era ricco di corsi d'acqua e dotato di una rigogliosa vegetazione: quest'ultima \u00e8 oggi conservata all'interno del confinante parco della Favorita e nelle ville nobiliari costruite a cavallo tra il XVII e il XIX secolo, mentre \u00e8 andata in gran parte perduta nelle strade della borgata a causa dell'edificazione selvaggia avvenuta tra gli anni Cinquanta e Sessanta, che ha portato al sacco di Palermo. Tale evento ha causato la distruzione di una quantit\u00e0 significativa del verde storico nella pianura e il deturpamento dei borghi che sorgevano al suo interno.\nOrigine del nome.\nIl toponimo del quartiere \u00e8 legato all'omonima villa seicentesca appartenuta all'antica casata feudale genovese dei Pallavicino, illustre famiglia di finanzieri giunta a Palermo intorno al 1637, dopo aver ottenuto l'investitura della contea delle Egadi dal sovrano Filippo IV di Spagna.\nStoria.\nFa parte dei borghi sorti nell'estesa pianura del confine settentrionale e il cui sviluppo \u00e8 legato, in origine, all'interesse della classe aristocratica verso il ricco territorio al di fuori delle antiche mura cittadine, iniziato a manifestarsi intorno alla fine del XVII secolo. L'originale impianto, ideato secondo il modello della citt\u00e0-giardino, non \u00e8 tuttavia pervenuto ai giorni nostri a causa del sacco di Palermo. Il quartiere mantiene una certa rilevanza storica per la presenza di importanti testimonianze architettoniche, tra cui spicca la residenza settecentesca di Ferdinando I delle Due Sicilie. "}
{"id": "1308355", "revid": "767487", "url": "https://it.wikipedia.org/wiki?curid=1308355", "title": "Il ritorno dei morti viventi", "text": "Il ritorno dei morti viventi (\"The Return of the Living Dead\") \u00e8 un film del 1985, diretto da Dan O'Bannon e rappresenta il suo esordio alla regia.\nTrama.\nIl giovane Freddy viene assunto dalla Uneeda, una societ\u00e0 scientifica che si occupa di esportare in tutto il paese cadaveri per le universit\u00e0, scheletri per le facolt\u00e0 di medicina e modelli finti per studi farmacologici. Il suo primo giorno di lavoro, a Freddy viene fatto visitare il magazzino da parte del reggente Frank. Tra le tante cose da cui rimane stupito Freddy v'\u00e8 una stanza con cadaveri, che vengono mandati ai distretti di medicina di tutta la regione.\nIntanto, gli amici punk di Freddy, capitanati da Suicidio, decidono di andarlo a prendere per passare una serata a base di birra e punk rock, com'\u00e8 loro consuetudine. Ma Tina, la sua ragazza, li informa che Freddy ha trovato un lavoro e non si liberer\u00e0 prima delle dieci di sera. Suicidio guida comunque sino all'azienda, dove il gruppo decide di attendere l'arrivo dell'amico.\nStufo dell'attesa, Scuz propone di iniziare una festa nel cimitero l\u00ec vicino. Gli amici acconsentono e, armati di stereo ed alcol, entrano nel camposanto.\nAlla Uneeda, intanto, Freddy chiede a Frank se sia mai successo qualche strano episodio all'interno della societ\u00e0. Frank risponde che l'episodio pi\u00f9 strano a cui abbia mai assistito - o di cui abbia mai sentito parlare - riguardante la fabbrica \u00e8 probabilmente quello avvenuto nel 1969; in quell'anno, a Pittsburgh, all'ospedale militare vi era stata una fuga di gas biochimico chiamato \"triossina 204\", un defoliante per marijuana sviluppato dalla misteriosa Darrow Chemical. Il gas, entrato nell'obitorio, aveva fatto risvegliare i morti. Alla faccenda si era interessato un uomo chiamato George A. Romero, che poi trasse la storia del celebre film, modificandone la trama su ordine dell'esercito.\nFreddy rimane di stucco, ma Frank lo fa spaventare ancora di pi\u00f9, aggiungendo un dettaglio: i morti, una volta sedati, erano stati inviati per sbaglio dall'esercito alla Uneeda. Frank decide allora di mostrare a Freddy i morti viventi, celati in un laboratorio nel seminterrato dell'azienda.\nFreddy appare un po' spaventato dal morto, congelato in un barile a freddo. Frank, nel dimostrare che invece non c'\u00e8 da spaventarsi, d\u00e0 un colpo al barile che si squarcia facendo uscire il gas all'interno dell'azienda. Ben presto, entrambi svengono per gli olezzi, mentre il gas si disperde e fuoriesce all'esterno.\nViene dunque introdotto il personaggio del colonnello Horatio Glover, che torna a casa dalla moglie dopo una lunga giornata di lavoro. Il suo compito \u00e8 sovrintendere alle ricerche dei cadaveri inviati, a sua insaputa, alla Uneeda.\nFrank e Freddy si risvegliano nel seminterrato. Nel barile non c'\u00e8 pi\u00f9 il morto, secondo Frank dissolto a contatto con l'aria. Frank e Freddy tornano al piano superiore, dove iniziano a notare gli strani effetti che ha procurato la fuga di gas: un cagnolino sezionato per degli esperimenti scientifici \u00e8 appena tornato in vita, imbalsamato e con tutti gli organi interni visibili, ma, cosa ancora peggiore, il cadavere che veniva tenuto in cella frigorifera per gli esperimenti della facolt\u00e0 di medicina \u00e8 resuscitato e pretende di uscire dalla camera in cui \u00e8 stato rinchiuso.\nFrank non sa che cosa fare e chiama dunque Burt, il suo superiore. Freddy nel frattempo propone di chiamare la polizia o l'esercito, ma l'amico pi\u00f9 anziano scarta subito le due ipotesi, che condurrebbero inevitabilmente alla chiusura dell'azienda da parte del governo statunitense.\nL'arrivo di Burt consola un po' tutti e due: il superiore consiglia infatti di liberare lo zombi e, come nel film di Romero, provare ad ucciderlo con una picconata in testa. Freddy apre la porta della cella frigorifera ed il morto, mostrando una velocit\u00e0 superiore a quella di un essere vivente, corre e si aggrappa al collo di Burt. Frank riesce a liberare comunque l'amico dalla stretta del cadavere ambulante.\nI due decidono allora di ricorrere ai trucchi visti al cinema: una picconata in testa, che dovrebbe ucciderlo. Frank e Freddy immobilizzano il morto per terra, mentre Burt pensa di eliminarlo fracassandogli il cranio: ma il morto non muore. Burt giunge alle misure estreme, afferra un seghetto e taglia la testa al morto. Nonostante ci\u00f2, esso continua a strisciare e mostrare segnali di vita.\nL'ultima ipotesi \u00e8 quella di chiedere un favore ad Ernie, un imbalsamatore che possiede un forno crematorio e pu\u00f2 bruciare fino all'osso lo zombi.\nMentre al cimitero imperversa la festa all'insegna del sesso (lo spogliarello di Trash sulla lapide), Freddy, Frank e Burt tagliano a pezzi il morto e lo portano al loro amico. Ernie sta lavorando, ma decide che pu\u00f2 fare questo favore all'amico: all'inizio \u00e8 un po' dubbioso sul da farsi e preoccupato per la sua incolumit\u00e0, ma Burt gli promette che non accadr\u00e0 nulla di spiacevole.\nErnie mette il morto nel forno crematorio e lo incenerisce, bruciando poi le restanti ceneri. Il gruppo dei tre impiegati gioisce per aver finalmente arginato la minaccia uccidendo il morto vivente; nessuno immagina per\u00f2 che il danno creato da Frank e Freddy \u00e8 ben pi\u00f9 grave; la triossina non si \u00e8 semplicemente dispersa nell'aria, ma \u00e8 condensata diventando pioggia; il diluvio si rovescia sulla citt\u00e0 e sui cimiteri, facendo risorgere tutti i morti seppelliti. Gli amici di Freddy intanto abbandonano il cimitero, a causa del temporale; Tina va all'azienda per cercare il suo fidanzato.\nFreddy e Frank intanto iniziano a star male, accusando forte mal di testa, nausea e brividi di freddo. Burt scopre allora che anche i suoi amici hanno inalato il gas letale e decide di chiamare degli infermieri.\nA causa della pioggia, che pizzica a contatto della pelle perch\u00e9 contaminata, il gruppo di amici si rifugia alla Uneeda, cercando tra l'altro Tina, che \u00e8 fuggita per cercare Freddy: entrati alla fabbrica, li attende l'orrore. Lo zombi che Frank e Freddy pensavano si fosse dissolto con gli altri a contatto con l'aria \u00e8 invece vivo e si \u00e8 nascosto nel seminterrato. Questi attacca Suicidio, che, nonostante cerchi di resistergli, muore.\nIl resto della combriccola scappa allora dalla fabbrica rinchiudendo lo zombi al piano inferiore. Nel frattempo arrivano con l'ambulanza gli infermieri chiamati da Burt, che, analizzando i sintomi di Freddy e Frank notano che i due non hanno n\u00e9 battito cardiaco, n\u00e9 polso e risultano scientificamente morti.\nFreddy e Frank sono ancora pi\u00f9 preoccupati e gli infermieri decidono di approfondire, uscendo all'esterno e chiamando l'ospedale pi\u00f9 vicino. Ma, all'esterno, i morti resuscitati non tardano ad attaccarli, divorandoli.\nGli amici di Freddy si disperdono definitivamente: Trash viene attaccata dagli zombi durante la fuga e si tramuta in uno di essi; Chuck e Casey si rifugiano alla Uneeda in attesa di aiuti, mentre Tina, Spider e Scuz chiedono asilo all'interno dell'obitorio.\nVista la velocit\u00e0 con la quale gli zombi tornano in vita, Ernie barrica tutte le finestre e porte dell'edificio.\nFreddy e Frank arrivano al capolinea e si tramutano in zombi: prima che questo accada, Tina, Burt, Spider, Scuz ed Ernie li portano nella cappella dell'obitorio. Scuz viene per\u00f2 attaccato da una vecchia morta che gli succhia il cervello, uccidendolo. La vecchia morta vivente, in avanzato stato di putrefazione, si divide in due parti, il tronco cade all'interno della stanza.\nIl gruppo cattura il tronco della morta vivente, lo assicura al tavolo mortuario ed Ernie le chiede perch\u00e9 mangino le persone. La morta risponde \"Persone no. Cervelli!\" e spiega che la condizione di morto \u00e8 atrocemente dolorosa e che solo mangiare un cervello umano vivo pu\u00f2 lenire quel dolore.\nFreddy, tramutatosi in zombi, attacca Tina, ma viene inizialmente respinto da Ernie, che saggiamente gli butta addosso dell'acido nitrico. Interviene anche la polizia, che viene per\u00f2 uccisa dagli zombi. Burt e Spider, armati di buona volont\u00e0, escono dall'obitorio, prendono l'auto della polizia e scappano, ma la vettura si va a schiantare contro un muro: il posto pi\u00f9 vicino dove rifugiarsi \u00e8 la Uneeda, dove anche Chuck e Casey sono rinchiusi. Frank, con l'ultimo briciolo di lucidit\u00e0 rimastagli, si suicida nel forno crematorio di Ernie.\nTina ed Ernie si rifugiano nella mansarda dell'edificio ed attendono che Freddy arrivi, per eliminarlo. Giunto al punto di non ritorno, Burt chiama il numero impresso sui barili, che attiva un reparto speciale dell'esercito. Risponde il colonnello Horatio Glover, nel cuore della notte, che dopo un paio di chiamate ordina l'uso di un cannone di grandissima gittata a proiettili nucleari.\nL'arma viene attivata e distrugge gli zombi, insieme per\u00f2 a tutta la citt\u00e0 e ai suoi abitanti. Forse per\u00f2 non \u00e8 ancora finita: la triossina non si \u00e8 ancora dispersa del tutto ed il finale del film fa capire che ben presto comincer\u00e0 un'altra invasione di morti viventi.\nProduzione.\nLa pellicola sarebbe dovuta essere diretta da Tobe Hooper (ma il regista in quello stesso periodo, si trovava in Inghilterra per dirigere \"Space Vampires\") e prodotta da George A. Romero. Il budget messo a disposizione dalla Fox Films era di quattro milioni di dollari. Lo sceneggiatore John A. Russo, collaboratore dell'originale \"La notte dei morti viventi\", fece da supporto nella stesura del soggetto.\nRiprese.\nLe riprese si sono svolte dal 4 luglio 1984 al 28 agosto dello stesso anno.\nAccoglienza.\nCommento.\nIl film risulta un omaggio al film \"La notte dei morti viventi\" di George A. Romero. Diretto e sceneggiato da Dan O'Bannon, famoso per le sceneggiature di \"Dark Star\" (John Carpenter, 1974), \"Alien\" (Ridley Scott, 1979) ed \"Atto di forza\" (Paul Verhoeven, 1990), il film si rivel\u00f2 un successo nelle platee statunitensi, guadagnando 14.237.000 dollari. In Italia, al contrario, non ebbe grande successo, forse dovuto all'eccessiva vena ironica del film e al suo divieto ai minori di 18 anni, che ridusse drasticamente il numero di spettatori.\nOltre a far sorgere il genere della \"zom-com\" (commedia-zombi) consacrato da \"L'alba dei morti dementi\" (Edgar Wright, 2004), il film deline\u00f2 in maniera definitiva il genere di zombi iperveloci e aggressivi, protagonisti di svariate pellicole come il precedente \"Incubo sulla citt\u00e0 contaminata\" (Umberto Lenzi, 1980) e il successivo \"28 giorni dopo\" (Danny Boyle, 2002) e caratterizzando per la prima volta dei zombi che sono ghiotti di cervelli.\nInoltre, il film ricorda - per alcune caratteristiche - la serie di film sui morti viventi degli anni trenta e quaranta in cui veniva mostrata la fase della resurrezione dei morti viventi. Nessuna pellicola, infatti, dai tempi di \"La notte dei morti viventi\" di Romero e di \"Zombi 2\" di Fulci, aveva pi\u00f9 mostrato la sequenza del risveglio, che si dava come per scontato. In questa pellicola, la scena \u00e8 resa ancora pi\u00f9 esilarante dal sottofondo musicale dei 45 Grave, \"Partytime\". In ultimo, il film ebbe il merito di consacrare Linnea Quigley come \"regina dell'urlo\" dei B-movie anni ottanta.\nColonna sonora.\nLa colonna sonora del film \u00e8 composta da brani di band psychobilly, glam e post punk, ed \u00e8 disponibile per la Restless.\nRiconoscimenti.\nIl film si avvale delle interpretazioni di Clu Gulager e James Karen, quest'ultimo venne anche nominato al Saturn Award per il miglior attore protagonista. Candidatura al Saturn Award 1986 per la miglior regia e miglior film horror a Dan O'Bannon; candidatura al Saturn Award 1986 per il miglior trucco a William Munns."}
{"id": "1308356", "revid": "1305772", "url": "https://it.wikipedia.org/wiki?curid=1308356", "title": "Wishing I Was There", "text": "Wishing I Was There \u00e8 un singolo della cantante australiana Natalie Imbruglia, pubblicato il 31 maggio 1998 come terzo estratto dal primo album in studio \"Left of the Middle\"."}
{"id": "1308358", "revid": "78273", "url": "https://it.wikipedia.org/wiki?curid=1308358", "title": "Extreme mod", "text": ""}
{"id": "1308369", "revid": "1305772", "url": "https://it.wikipedia.org/wiki?curid=1308369", "title": "Smoke (Natalie Imbruglia)", "text": "Smoke \u00e8 un singolo della cantante australiana naturalizzata britannica Natalie Imbruglia, pubblicato l'11 ottobre 1998 come quarto estratto dal primo album in studio \"Left of the Middle\".\nIl brano \u00e8 incluso anche nel primo album di raccolta della cantante, \"\", pubblicato nel 2007.\nVideo musicale.\nIl videoclip, diretto da Matthew Rolston, gioca con effetti di nebbia animata e caselle di specchi che, assemblate o scomposte a seconda dei casi, mostrano il bel viso di Natalie Imbruglia con un'acconciatura molto corta. La giovane cantautrice canta rivolgendosi verso la telecamera, offrendo primissimi piani o inquadratura intere. Esiste una versione pi\u00f9 breve del video che non fa uso degli effetti sovracitati."}
{"id": "1308388", "revid": "767487", "url": "https://it.wikipedia.org/wiki?curid=1308388", "title": "Univers Zero", "text": "Gli Univers Zero sono un gruppo musicale belga, noto per arrangiamenti e stile manieristici e d'avanguardia, fortemente influenzati dalla musica da camera del ventesimo secolo.\nStoria.\nFondati nel 1974 dal batterista Daniel Denis (nello stesso periodo in cui Christian Vander e i suoi Magma toccavano l'apice della maturit\u00e0 espressiva), fecero parte del movimento Rock in Opposition, promulgante uno stile e una concezione musicale e ideologica in netto contrasto con punk-wave e disco music. Veri e propri esempi di matrice d'ispirazione sono B\u00e9la Bart\u00f3k, Igor' F\u00ebdorovi\u010d Stravinskij e Albert Huybrechts.\nInizialmente, gli Univers Zero si presentarono come gruppo quasi interamente acustico, anche se pi\u00f9 tardi ibridazioni e influenze elettroniche divennero pi\u00f9 marcate. Il 1977 \u00e8 l'anno della prima pubblicazione, con \"1313\", album estremamente particolare e intriso di una discreta vena dark, che evolve ulteriormente nel successivo \"Heresie\", considerato dalla critica il lavoro di spicco.\nMolto presente, come nelle opere successive, l'uso di strumenti caratteristici come oboe, harmonium, spinetta e mellotron, nonostante siano principalmente sintetizzatori e chitarra elettrica a dominare la scena, nei lavori degli anni Ottanta. La fusione tra suoni differenti tende dunque a creare un sound spiccatamente \"sui generis\".\nDopo essersi momentaneamente sciolto nel 1987, il gruppo si \u00e8 riformato nel 1999. Nel frattempo, Daniel Denis ha pubblicato due album da solista e si \u00e8 aggregato agli Art Zoyd. Dal 1999 gli Univers Zero hanno pubblicato tre album che, pur mantenendo intatti stile ed esecuzione (ridotta solo la durata media dei brani), sembrano perdere qualcosa in termini di impatto emotivo.\nOltre ai gi\u00e0 citati Art Zoyd, altri gruppi - seppur numericamente limitati - hanno ripreso lo stile tipico dei belgi. Ricordiamo Present, in parte Apocalyptica (orientati verso lidi heavy metal), Bohren &amp; der Club of Gore (jazz), After Crying e Rachel's (tonalit\u00e0 pi\u00f9 soft)."}
{"id": "1308407", "revid": "174852", "url": "https://it.wikipedia.org/wiki?curid=1308407", "title": "Triblastia", "text": ""}
{"id": "1308412", "revid": "125455945", "url": "https://it.wikipedia.org/wiki?curid=1308412", "title": "L'agente segreto (Conrad)", "text": "L'agente segreto \u00e8 un romanzo dello scrittore Joseph Conrad pubblicato nel 1907. La trama trae spunto da un fatto realmente accaduto nel 1894: un'esplosione in Greenwich Park, probabilmente dovuta ad un fallito attentato anarchico. Bench\u00e9 possa essere classificato come un romanzo giallo, l'opera si trasforma in pi\u00f9 punti in un racconto sulla psiche umana.\nTrama.\nIl signor Verloc conduce da vari anni una doppia vita a Londra. Apparentemente \u00e8 un marito e gestore di un negozio come tanti altri, in realt\u00e0 \u00e8 un agente segreto incaricato di sorvegliare gli anarchici locali, che usano proprio il suo negozio per incontrarsi. Improvvisamente per\u00f2 il nuovo ambasciatore del Paese per il quale lavora (una non meglio precisata potenza dell'Est) richiede al signor Verloc di organizzare un'azione violenta in modo da alimentare nell'opinione pubblica sentimenti di ostilit\u00e0 nei confronti degli anarchici. In quegli anni infatti (siamo all'inizio del '900) l'Inghilterra dava asilo a tutti gli appartenenti ai movimenti estremisti, al contrario degli altri Stati europei, dove questi erano considerati criminali.\nVerloc, sconcertato ed allarmato, temendo di perdere il suo ruolo di agente, si ritrova costretto ad eseguire gli ordini, malgrado all'interno del suo circolo si sia costruito la reputazione di una persona pacifica, pi\u00f9 incline alle parole che ai fatti.\nCostretto ad agire nel silenzio per non insospettire i propri compagni, l'agente segreto convince il cognato Stevie, un ritardato mentale, a portare una bomba artigianale nei pressi dell'Osservatorio di Greenwich. Quello che doveva essere un semplice corriere si ritrova ad essere l'unica vittima dell'attentato: Stevie infatti inciampa nel parco dell'Osservatorio e salta in aria per via del suo pericoloso carico.\nVerloc, mangiato dal rimorso, confessa tutto alla moglie Winnie, che in un eccesso di rabbia l'uccide. Winnie infatti era molto pi\u00f9 legata al fratello, al quale ha dedicato gran parte della sua vita, che al marito, sposato pi\u00f9 che altro dopo un'infanzia di ristrettezze e miseria e dopo un amore non corrisposto con un giovane.\nLa donna, subito dopo l'omicidio, fugge e si imbatte nel Compagno Ossipon, da lei segretamente amato, in parte ricambiata, da tempo. Questo in un primo tempo si impegna a scappare insieme a lei dall'Inghilterra, ma poi, compresi tutti i fatti, l'abbandona, temendo che possa commettere altri omicidi. Vedendosi infine abbandonata da tutti e senza pi\u00f9 nessuno al mondo, Winnie si suicida gettandosi nelle acque della Manica dalla nave che la stava portando via dell'isola.\nAdattamenti.\nLo stesso Conrad adatt\u00f2 il romanzo per il teatro nel 1923, ottenendone un'opera in tre atti con lo stesso titolo.\n\"L'agente segreto\" \u00e8 inoltre alla base del film di Alfred Hitchcock \"Sabotaggio\" del 1936, (un altro film di Hitchcock del 1936, \"Amore e mistero\", noto anche come \"L'agente segreto\", \u00e8 basato su un romanzo di W. Somerset Maugham).\nSessant'anni dopo, nel 1996, dal romanzo di Conrad \u00e8 stato nuovamente tratto un film interpretato da Bob Hoskins, Patricia Arquette e G\u00e9rard Depardieu, sempre dal titolo \"L'agente segreto\"."}
{"id": "1308421", "revid": "6923", "url": "https://it.wikipedia.org/wiki?curid=1308421", "title": "Governatorato di P\u0142ock", "text": "Il governatorato di P\u0142ock (, ) fu un'unit\u00e0 amministrativa (governatorato) del Regno del Congresso (Polonia).\nFu creato nel 1837 dal Voivodato di P\u0142ock ed ebbe gli stessi confini e capitale (P\u0142ock) del voivodato. Nel 1867 i territori del governatorato di August\u00f3w e di P\u0142ock furono suddivisi in un governatorato di P\u0142ock minore, nel governatorato di Suwa\u0142ki (consistente dei territori di August\u00f3w) e il ricreato governatorato di \u0141om\u017ca."}
{"id": "1308422", "revid": "131358", "url": "https://it.wikipedia.org/wiki?curid=1308422", "title": "Centrocampista difensivo", "text": ""}
{"id": "1308423", "revid": "287204", "url": "https://it.wikipedia.org/wiki?curid=1308423", "title": "Governatorato di Plock", "text": ""}
{"id": "1308425", "revid": "1444345", "url": "https://it.wikipedia.org/wiki?curid=1308425", "title": "That Day (Natalie Imbruglia)", "text": "That Day \u00e8 un singolo della cantante australiana Natalie Imbruglia, pubblicato il 29 ottobre 2001 come primo estratto dal secondo album in studio \"White Lilies Island\".\nIl brano non \u00e8 uscito come singolo in America cos\u00ec come \"Beauty on the Fire\", facendo diventare Wrong Impression il primo ed unico singolo estratto dal secondo album."}
{"id": "1308426", "revid": "1534511", "url": "https://it.wikipedia.org/wiki?curid=1308426", "title": "Primo trattato di Gu\u00e9rande", "text": "Il primo trattato di Gu\u00e9rande fu firmato il 12 aprile del 1365 da Giovanna de Chantillon, vedova di Carlo de Blois Chantillon, e si colloca all'interno della guerra di successione bretone. Esso mise fine alla prima fase di questa guerra che aveva opposto Giovanna di Penthi\u00e8vre, nipote dell'ultimo duca di Bretagna Giovanni III, sostenuta dal proprio sposo Carlo di Blois, a Giovanni di Montfort, fratellastro del vecchio duca. Dopo la morte di quest'ultimo, suo figlio Giovanni persever\u00f2 nelle rivendicazioni paterne e fin\u00ec per sconfiggere la parte nemica nella battaglia di Auray.\nDisposizioni del trattato.\nIl trattato impose Giovanni V come legittimo erede al titolo ducale, ma senza escludere totalmente le pretese dei Penthi\u00e8vre, poich\u00e9 stabilirono anche la nuova legge di successione bretone:\nConseguenze sulla successione bretone.\nLa successione di Bretagna fu assicurata per pi\u00f9 di un secolo, ma il trattato non contemplava la situazione per cui entrambe le famiglie si fossero ritrovate solo con eredi femmine. Ci\u00f2 accadde alla fine del XV secolo:\nI due partiti, dunque, prima della morte del duca, cercarono di mettersi nella situazione pi\u00f9 favorevole in vista della successione.\nFrancesco II si fece promettere dagli Stati (il parlamento locale) di Bretagna il sostegno alla figlia Anna, gi\u00e0 nominata duchessa. Il partito detto francese, invece, avverso al primo (definito come \"bretone\"), fu costituito da Luigi XI di Francia che aveva comprato i diritti dei Penthi\u00e8vre per 50000 scudi il 3 gennaio 1480. Nel 1485 la vendita e la rinuncia furono confermate ad Anna di Beaujeu.\nLe imprecisioni della legge di successione in Bretagna complicarono il compito dei giuristi. Da un lato, infatti, c'era chi sosteneva che la successione, essendo di tipo classico, avrebbe potuto prevedere la vendita dei diritti su di essa (come era successo nei casi del Delfinato e del Viennois). Dopo il trattato di Gu\u00e9rande, tuttavia, i duchi di Bretagna cominciarono a dirsi tali \"per grazia di Dio\", come i sovrani francesi; in tal caso, quindi, i diritti alla successione si sarebbero dovuti considerare incedibili (e la loro vendita, dunque, sarebbe stata da considerarsi nulla).\nApparvero inoltre ulteriori complicazioni nell'identificazione dell'erede legittimo:"}
{"id": "1308430", "revid": "267975", "url": "https://it.wikipedia.org/wiki?curid=1308430", "title": "Patriarchi latini di Costantinopoli", "text": ""}
{"id": "1308431", "revid": "6923", "url": "https://it.wikipedia.org/wiki?curid=1308431", "title": "Governatorato di August\u00f3w", "text": "Il governatorato di August\u00f3w (in polacco: \"Gubernia augustowska\") fu un'unit\u00e0 amministrativa (governatorato) del Regno del Congresso.\nFu creato nel 1837 dal Voivodato di August\u00f3w ed ebbe i suoi stessi confini e capitale (Suwa\u0142ki). Nel 1867 i territori del governatorato di August\u00f3w e di P\u0142ock furono suddivisi in un governatorato di P\u0142ock minore, nel governatorato di Suwa\u0142ki (consistente dei territori di August\u00f3w) e il ricreato governatorato di \u0141om\u017ca."}
{"id": "1308435", "revid": "120033695", "url": "https://it.wikipedia.org/wiki?curid=1308435", "title": "Sara di Antiochia", "text": "\u00c8 venerata come santa e martire dalla Chiesa cattolica.\nAgiografia.\nIl \"Sinassario Alessandrino\" \u00e8 l'unico a portare testimonianza scritta della martire, ponendo il giorno commemorativo della sua \"rinascita al cielo\" (\"dies natalis\") il 20 aprile.\nFiglia di una famiglia benestante, and\u00f2 in sposa ad un alto ufficiale impegnato nelle persecuzioni avviate da Diocleziano. Prefer\u00ec non fare battezzare in citt\u00e0 i figli, perci\u00f2 decise di farlo ad Alessandria d'Egitto, dove viveva una prosperosa comunit\u00e0 di cristiani che non erano ancora stati eccessivamente vessati dalle persecuzioni.\nDurante il viaggio, avversato da una tempesta che faceva prospettare il naufragio, Sara si incise il petto con un coltello e con il sangue segn\u00f2 con un segno di croce la fronte dei due bambini; poi li immerse per tre volte nell'acqua del mare, invocando la Trinit\u00e0, secondo il rito battesimale. La tempesta pass\u00f2 e la nave giunse al porto di Alessandria d'Egitto, qui Sara si present\u00f2 dal prete Pietro per fare battezzare i figli. Giunto il momento di ricevere il battesimo, per\u00f2, avvenne un fatto inspiegabile: ogni volta che Sara si avvicinava per far battezzare i figli, l'acqua si congelava all'istante. Sara domand\u00f2 spiegazioni al prete, il quale, saputo del battesimo somministrato in un momento di grande pericolo, la rassicur\u00f2 della validit\u00e0 del sacramento da lei impartito ai figli.\nSara fece ritorno ad Antiochia con i figli. Giunta a casa raccont\u00f2 il fatto al marito Socrate, il quale fece rapporto al suo comandante Diocleziano. Questi fece convocare Sara e la inquis\u00ec con asprezza, ella spaventata si chiuse in un totale mutismo. Irritato per il comportamento tenuto dalla donna, la condann\u00f2 al rogo con i suoi due figli."}
{"id": "1308439", "revid": "14691", "url": "https://it.wikipedia.org/wiki?curid=1308439", "title": "Suit (album)", "text": ""}
{"id": "1308450", "revid": "1543377", "url": "https://it.wikipedia.org/wiki?curid=1308450", "title": "Comunit\u00e0 collinare Monferrato Valleversa", "text": "La Comunit\u00e0 collinare Monferrato Valleversa \u00e8 un'unione comunale costituita da quattro comuni della provincia di Asti:"}
{"id": "1308455", "revid": "1543377", "url": "https://it.wikipedia.org/wiki?curid=1308455", "title": "Wrong Impression", "text": "Wrong Impression \u00e8 un singolo della cantante australiana Natalie Imbruglia, pubblicato il 29 gennaio 2002 come secondo estratto dal secondo album in studio \"White Lilies Island\"."}
{"id": "1308464", "revid": "53508", "url": "https://it.wikipedia.org/wiki?curid=1308464", "title": "Product Data Management", "text": "Il Product Data Management (PDM), ovvero Gestore dei Dati di Prodotto, \u00e8 uno strumento informatico capace di raccogliere le informazioni relative ad un prodotto.\nIndustria manifatturiera.\nNell'industria manifatturiera il PDM \u00e8 un software per la raccolta ed organizzazione di file nelle varie fasi di ideazione, progettazione ed a volte produzione ed obsolescenza di un bene.\nSolitamente \u00e8 correlato ai prodotti di creazione documentale come i CAD (\"Computer Aided Design\") per quanto concerne la documentazione tecnica e gli applicativi di \"front office\" per la manualistica o documentazione testuale legata al ciclo di vita del prodotto stesso.\nLe peculiari funzionalit\u00e0 di un PDM sono:\nUn'importante funzionalit\u00e0, dettata dalla normale metodologia implementativa dei PDM, \u00e8 il collegamento tra metadati, solitamente archiviati su una base dati strutturata, ed i documenti, solitamente archiviati su file system. Tale funzionalit\u00e0 permette una agevole creazione ed attuazione di elaborazioni automatiche con conseguente lancio di azioni che coinvolgono anche migliaia di documenti.\nIl PDM gestisce file di vari formati (PDF, testo, Excel, file CAD 2D o con modellazioni 3D, e le eventuali tavole in formato nativo, od il classico DWG di AutoCAD) all'interno di un men\u00f9 organizzato in cartelle espandibili e con un motore di ricerca interno. Dispone di funzionalit\u00e0 di \"import\" ed esportazione automatica, di tutti i tipi di file, per semplice trascinamento delle cartelle dentro e fuori l'interfaccia del PDM, e di un motore di ricerca interno, consente la consultazione dei documenti aprendo il programma di lettura all'interno dell'applicativo (come per esempio avviene leggendo un file .pdf aprendo Acrobat Reader direttamente nel browser), o in una schermata a s\u00e9 stante, all'esterno del PDM.\nUna struttura tipica \u00e8 quella che segue la distinta base di prodotto e collega al codice di ogni componente i relativi documenti (distinta base, ciclo di lavorazione/montaggio, disegni, listino prezzi degli acquistati).\nNel linguaggio dei software PDM il vault \u00e8 la struttura di archiviazione logica dei documenti referenziati dai metadati presenti in una base dati.\nCiclo di vita del documento.\nAlcuni PDM comprendono funzionalit\u00e0 di gestione del ciclo di vita del documento. Dalla gestione delle versioni (\"versioning\"), alla gestione delle revisioni (\"revisioning\") che prevede la resa obsolescenza della revisione precedente, fino ad arrivare alla gestione degli stati del documento.\nDistinte e correlazioni.\nUn'altra funzionalit\u00e0 solitamente molto apprezzata che offrono molti PDM \u00e8 la automatica creazione delle distinte (BOM, ovvero \"Bills of materials\") nei vari formati: dalla classica distinta base alla distinta a scalare, detta anche a livelli. Il tutto normalmente correlato da filtri sulla tipologia dei componenti da includere in distinta.\nLe correlazioni tra documenti di tipo diverso, come per esempio disegni con distinte o specifiche di montaggio anzich\u00e9 certificati o qualsiasi altro dato sia utile alla definizione del prodotto, accomuna il PDM con il TDM (Technical Data Management) o EDM (Engineering Data Management), che vede archiviati al suo interno i soli documenti tecnici, solitamente disegni e modelli 3D, al massimo legati a documenti diversi con un collegamento di riferimento; l'EDM gestisce quindi la ricerca e la riproduzione controllata di diverse quantit\u00e0 di documenti correlati (ed \u00e8 spesso una versione \"alleggerita\" del PDM). Al contrario il PDM ha capacit\u00e0 che si estendono all'intero ambito aziendale, fino a correlare utenti con diverse mansioni e responsabilit\u00e0, interfacciandosi con i gestori del dato economico ed i software ad essi relativi, fino ad espandersi per collegarsi ad una catena di software comunicanti, agenti lungo tutto il processo aziendale, denominata gestione del ciclo di vita del prodotto (PLM, \"Product Lifecycle Management\")."}
{"id": "1308465", "revid": "122169480", "url": "https://it.wikipedia.org/wiki?curid=1308465", "title": "Beauty on the Fire", "text": "Beauty on the Fire \u00e8 un singolo della cantante australiana Natalie Imbruglia, pubblicato il 22 luglio 2002 come terzo estratto dal secondo album in studio \"White Lilies Island\" .\nSuccesso commerciale.\nNel Regno Unito il singolo \u00e8 stato presente nella top 75 solo per due settimane: nella prima ha occupato la posizione #26 e nella seconda \u00e8 sceso alla #49."}
{"id": "1308466", "revid": "33689", "url": "https://it.wikipedia.org/wiki?curid=1308466", "title": "The king of fighters 94", "text": ""}
{"id": "1308470", "revid": "470844", "url": "https://it.wikipedia.org/wiki?curid=1308470", "title": "Governatorato di Kalisz", "text": "Il governatorato di Kalisz (in polacco: \"gubernia kaliska\") fu un'unit\u00e0 amministrativa (governatorato) del Regno del Congresso (Polonia).\nStoria.\nFu creato nel 1837 dal Voivodato di Kalisz ed ebbe i suoi stessi confini e capitale (Kalisz).\nLa riforma del 1844 lo un\u00ec al governatorato di Varsavia, fino al 1867, quando i cambiamenti furono annullati e fu ricreato il governatorato di Kalisz."}
{"id": "1308473", "revid": "33751", "url": "https://it.wikipedia.org/wiki?curid=1308473", "title": "Valenza (citt\u00e0)", "text": ""}
{"id": "1308476", "revid": "287204", "url": "https://it.wikipedia.org/wiki?curid=1308476", "title": "Giardinetti (Roma)", "text": "Giardinetti \u00e8 una frazione (piano di zona 27) di Roma Capitale, situata in zona Z. XVI Torrenova, nel territorio del Municipio Roma VI (ex Municipio Roma VIII). Assieme alla frazione limitrofa di Tor Vergata d\u00e0 vita all'omonima zona urbanistica di Giardinetti-Tor Vergata.\nIl nome della localit\u00e0 deriva dai raffinati giardini del XVI secolo, facenti parte della propriet\u00e0 del Castello di Torrenova, ma da questi separati, che qui sorgevano.\nGeografia fisica.\nTerritorio.\nSorge sul lato sud della via Casilina, a ridosso ed esternamente al Grande Raccordo Anulare.\n\u00c8 racchiusa fra le zone di Torre Angela a nord, Tor Vergata, La Romanina a sud e Torre Maura a ovest. Molte vie della zona portano i nomi di orafi, incisori e pittori."}
{"id": "1308484", "revid": "6923", "url": "https://it.wikipedia.org/wiki?curid=1308484", "title": "Governatorato di Varsavia", "text": "Il governatorato di Varsavia (in polacco: \n\"Gubernia warszawska\") fu un'unit\u00e0 amministrativa (governatorato) del Regno del Congresso (nome assunto dalla Polonia dopo il Congresso di Vienna).\nFu creato nel 1844 a partire dai governatorati di Masovia e di Kalisz, ed aveva capitale a Varsavia. Nel 1867 i territori del governatorato furono divisi in tre governatorati minori: quello di Varsavia, di Piotrk\u00f3w e il ricreato governatorato di Kalisz.\nUna riforma minore del 1893 accrebbe il governatorato di Varsavia con i territori dei governatorati di P\u0142ock e di \u0141om\u017ca."}
{"id": "1308490", "revid": "287204", "url": "https://it.wikipedia.org/wiki?curid=1308490", "title": "Bioindustry Park Silvano Fumero", "text": "Il Bioindustry Park Silvano Fumero \u00e8 un parco scientifico e tecnologico situato a Colleretto Giacosa, nell'area del Canavese, vicino a Torino.\nSorto nel 1998 con la denominazione BiPCa - Bioindustry Park Canavese, nel 2009 ha cambiato nome in ricordo del suo ideatore e fondatore, Silvano Fumero, manager e scienziato prematuramente scomparso nel 2008. Fin dalla sua creazione, ha svolto la funzione di integratore di sistema per lo sviluppo delle Scienze della Vita in Piemonte.\nDescrizione.\nIl Bioindustry Park promuove e sviluppa ricerche nel campo delle Scienze della Vita, collegando la ricerca universitaria al mondo delle imprese, con l'obiettivo di favorire la nascita e la crescita di aziende innovative. Offre opportunit\u00e0 di insediamento, laboratori di ricerca e servizi di consulenza specialistica, quali check-up aziendali, analisi di fattibilit\u00e0 e trasferimento tecnologico. Tre sono le principali aree di intervento del parco: i servizi per lo sviluppo e l'insediamento di nuove imprese; i servizi e i progetti scientifici; il trasferimento tecnologico e i servizi di supporto alle imprese.\nLe attivit\u00e0 di ricerca e di trasferimento tecnologico hanno il loro centro propulsivo nel LIMA (Laboratorio Integrato di Metodologie Avanzate). Grazie alla collaborazione con l'Universit\u00e0 di Torino ed il CNR (Consiglio Nazionale delle Ricerche), il LIMA funge inoltre da centro di formazione permanente per ricercatori e dottorandi.\nI servizi scientifici in qualit\u00e0 su problematiche bioanalitiche e di biologia molecolare e cellulare sono erogati da ABLE Biosciences, CRO del Parco.\nAd oggi il Parco ospita oltre 30 organizzazioni, tra cui grandi imprese come Bracco Imaging e Merck-Serono, oltre a start-up e centri di ricerca, per un totale di circa 550 addetti. Il Parco ospita il centro dell'Universit\u00e0 di Torino per le tecnologie di imaging (MRI, ultrasuoni, raggi X, ...) focalizzato sulla valutazione di nuove soluzioni tecnologiche da applicare nel campo diagnostico o dello screening farmaceutico.\nDal 2009 Bioindustry Park \u00e8 Soggetto gestore del Polo di Innovazione bioPmed per i settori biotech e biomedicale, costituito con l'intervento della Regione Piemonte. Il Polo raggruppa 80 tra aziende, centri di ricerca, universit\u00e0, associazioni e fondazioni che hanno firmato un accordo per la sua creazione e il suo sviluppo.\nNel corso degli anni, sono stati avviati diversi progetti europei e internazionali (ad esempio ALPS BIO CLUSTER, BIO-CT, ABC Europe, BioXclusters e BioProtech) sinergici alle attivit\u00e0 del Polo-Parco e sono stati stipulati accordi con enti locali, nazionali ed internazionali, come la Camera di Commercio di Torino, il CEIP (Centro Estero Internazionalizzazione Piemonte), Cluster e Parchi scientifici in Europa, Africa, Stati Uniti, India e Cina.\nNel 2005 BiPCa aveva lanciato, grazie al supporto della Regione Piemonte, l'iniziativa Discovery per l'identificazione e la selezione di nuove idee imprenditoriali in ambito biotecnologico. Sono state create delle start up con il supporto di Eporgen Venture, societ\u00e0 di seed capital specializzata nell'investimento in progetti imprenditoriali nel settore delle biotecnologie."}
{"id": "1308491", "revid": "2184720", "url": "https://it.wikipedia.org/wiki?curid=1308491", "title": "Shiver (Natalie Imbruglia)", "text": "Shiver \u00e8 un singolo della cantante australiana Natalie Imbruglia, pubblicato il 21 marzo 2005 come primo estratto dal terzo album in studio \"Counting Down the Days\".\nIl singolo ha ricevuto moltissime messe in onda radiofoniche e televisive anche a distanza di anni, divenendo un successo mondiale e vendendo 500.000 copie. In Italia ha raggiunto la peak position delle trasmissioni in radio.\nVideo musicale.\nIl videoclip, ispirato al film \"The Bourne Supremacy\", \u00e8 andato in onda a partire da febbraio 2005. \u00c8 stato diretto da Jake Nava, che ha anche diretto il video musicale di Britney Spears \"My Prerogative\" e di Holly Valance \"State of Mind\". \u00c8 stato girato a Kiev, in Ucraina, durante l'inverno. Il video ha un'atmosfera da film di spionaggio, con una trama fatta di inseguimenti in auto e identit\u00e0 multiple."}
{"id": "1308493", "revid": "1543377", "url": "https://it.wikipedia.org/wiki?curid=1308493", "title": "Heresie (Univers Zero)", "text": "Heresie \u00e8 il secondo album pubblicato dal gruppo avant-prog/progressive rock belga Univers Zero. Edito nel 1979, riprende lo stile marcatamente dark e manieristico del primo lavoro (\"1313\"), elevandone e consolidandone gli elementi pi\u00f9 caratteristici."}
{"id": "1308496", "revid": "729019", "url": "https://it.wikipedia.org/wiki?curid=1308496", "title": "Ferrovia Ellera-Tavernelle", "text": "La ferrovia Ellera-Tavernelle era una linea ferroviaria a singolo binario non elettrificata, che collegava la stazione di Ellera-Corciano, sulla linea Foligno-Terontola, con Tavernelle, percorrendo la valle del fiume Nestore.\nPoich\u00e9 il previsto prolungamento fino a Chiusi (sulla ferrovia Firenze-Roma) non fu mai realizzato, la linea rimase sempre un tronco isolato, e venne dismessa dopo soli 7 anni dalla sua attivazione.\nStoria.\nGi\u00e0 nella seconda met\u00e0 dell'Ottocento si pens\u00f2 ad un collegamento ferroviario tra Perugia e Chiusi, in modo da creare una connessione tra la ferrovia Firenze-Roma e Perugia, ma solo all'inizio del Novecento prese forma l'idea di una ferrovia a servizio delle miniere di lignite vicine a Pietrafitta; le comunit\u00e0 locali rinnovarono la richiesta di prolungare la ferrovia in direzione di Chiusi. Bisogna aspettare il secondo dopoguerra per vedere realizzato il prolungamento oltre Pietrafitta. Proprio per questo motivo la stazione di Tavernelle Val di Nestore fu costruita come stazione di transito, lasciando spazio verso ovest per il prolungamento della linea fino a Chiusi.\nLe poche notizie storiche accertate attestano infatti che nel 1954, neanche un anno dopo l'attivazione del servizio passeggeri, si pensava ancora al potenziamento di questa linea ferroviaria. Nella seduta alla Camera del 15 giugno 1954 il deputato Filippo Micheli auspicava nuovamente il prolungamento della tratta fino a Chiusi:\nEvidentemente tale proposta non fu accolta, il 24 luglio 1960 avvenne la chiusura dell'esercizio, e nel 1965 la soppressione della linea.\nDopo la dismissione, alcuni tratti di questo tracciato sono stati cancellati da utilizzi successivi.\n\u00c8 ancora visibile il binario che esce dalla stazione di Ellera-Corciano, incassato in una lunga trincea in curva. Seguendo questo tratto il binario si interrompe di fronte ad una collina dietro la quale ora esiste un campo da golf. Il tratto successivo, costituito da un terrapieno e da un ponte in mattoni, esiste ancora.\nDa Strozzacapponi a Capanne parte del vecchio tracciato \u00e8 stato riutilizzato per una pista ciclabile e pedonale. Altri tratti sono stati assorbiti dall'espansione urbanistica dei paesi a cavallo della ferrovia.\nL'attuale strada statale 220 Pievaiola \u00e8 stata allargata sopra la sede ferroviaria in un tratto oltre Capanne. \nNel tratto successivo la struttura del Supercarcere si trova proprio a cavallo del vecchio tracciato dove con un'ampia curva la ferrovia si distaccava dalla strada statale per dirigersi verso Pietrafitta: una parte di questa ampia curva \u00e8 stato quindi definitivamente ed irrimediabilmente soppresso.\nSono visibili ovunque, lungo il percorso, tracce della primitiva destinazione: parapetti, ponticelli, stazioni abbandonate o riutilizzate per gli scopi pi\u00f9 diversi (per esempio, a Tavernelle la stazione \u00e8 ora sede dell'USL)."}
{"id": "1308505", "revid": "599013", "url": "https://it.wikipedia.org/wiki?curid=1308505", "title": "Counting Down the Days (singolo)", "text": "Counting Down The Days \u00e8 un singolo della cantante australiana Natalie Imbruglia, pubblicato il 25 luglio 2005 come secondo estratto dall'album omonimo."}
{"id": "1308514", "revid": "120076928", "url": "https://it.wikipedia.org/wiki?curid=1308514", "title": "Glorious (Natalie Imbruglia)", "text": "Glorious \u00e8 un singolo della cantante australiana Natalie Imbruglia, pubblicato il 27 agosto 2007 come unico estratto dall'unico album di raccolta \"\"."}
{"id": "1308523", "revid": "767487", "url": "https://it.wikipedia.org/wiki?curid=1308523", "title": "Malcolm X (film)", "text": "Malcolm X \u00e8 un film del 1992 diretto da Spike Lee. \u00c8 basato sull\"'Autobiografia di Malcolm X\", scritta dal leader afroamericano con la collaborazione di Alex Haley. Quest'ultimo non vide il film ultimato, poich\u00e9 mor\u00ec il 10 febbraio 1992.\nPer assistere alla prima del film Spike Lee invit\u00f2 tutti gli afroamericani a scioperare e a marinare la scuola, dichiarando \u00abVi insegner\u00f2 una parte di storia americana che finora \u00e8 stata tenuta nascosta\u00bb. Girato anche negli Stati Uniti, in Egitto, in Sudafrica e in Arabia Saudita, \u00e8 stato il primo film occidentale a presentare alcune sequenze ambientate alla Mecca, girate con il permesso di un tribunale islamico.\nNel 1993 il film ricevette due nomination agli Oscar: per il miglior attore protagonista (Denzel Washington) e per i costumi (Ruth Carter), e una ai Golden Globe (per il miglior attore in un film drammatico). Fu presentato in concorso al Festival internazionale del cinema di Berlino, dove Washington si aggiudic\u00f2 il premio come miglior attore.\nTrama.\nSui titoli di testa della pellicola una voce fuori campo chiama Malcolm X sul palco. Una volta arrivato, il leader afroamericano inizia il suo discorso:\nSu queste parole una bandiera statunitense brucia, fino a diventare una gigantesca X. Intanto scorrono le immagini del pestaggio di Rodney King, avvenuto per mano di un gruppo di poliziotti bianchi nel 1991, che provoc\u00f2 una durissima rivolta nei ghetti afroamericani di Los Angeles.\nNegli anni quaranta, in Michigan, il giovane Malcolm Little si fa chiamare \"Big Red\", per via della sfumatura rossa dei suoi capelli, insolita per un afroamericano, di cui va molto fiero. Malcolm \u00e8 figlio di Louise Little, una donna afroamericana dalla pelle molto chiara a causa del fatto che sua madre venne stuprata da un bianco. Il padre, Earl Little era un predicatore battista, ucciso dal Ku Klux Klan. Malcolm vuole somigliare a tutti i costi ad un bianco, e si fa stirare i capelli per ottenerlo. Con il suo miglior amico Shorty, Malcolm spaccia whisky di contrabbando, fa spesso uso di droghe, frequenta assiduamente prostitute e scommette clandestinamente. Grazie ai soldi guadagnati facilmente, Malcolm veste abiti sgargianti e frequenta locali alla moda. Ha due amanti: Laura, ragazza afroamericana di famiglia borghese, e Sophia, ragazza bianca un po' perversa.\nNel 1946 Malcolm viene arrestato e condannato a dieci anni di carcere. Soprannominato dagli altri detenuti \"Little Satan\" (piccolo Satana), sar\u00e0 proprio in prigione che avverr\u00e0 la sua trasformazione. Conosce infatti, tramite Baines, gli insegnamenti di Elijah Muhammad, un predicatore musulmano, e grazie ad esso riconquista il rispetto per la vita e l'orgoglio di essere afroamericano. Inizia a leggere molti libri, quindi un giorno s'inginocchia e alza il palmo delle mani in segno di sottomissione al volere di Allah. Ma \"il molto onorevole Elijah Muhammad\", come viene chiamato dai suoi adepti, oltre a insegnare ad aver rispetto per le proprie origini, educa anche all'odio verso \u00abil diabolico uomo bianco con gli occhi azzurri, creato per essere un diavolo, per portare il caos sulla Terra\u00bb.\nMalcolm esce dal carcere nel 1952, tre anni prima della scadenza della pena, per buona condotta. Adesso \u00e8 un uomo molto diverso: indossa gli occhiali perch\u00e9 \u00e8 diventato miope a forza di leggere. Malcolm incontra Elijah Muhammad e diviene in breve tempo il suo portavoce, quindi inizia una campagna di proselitismo. Inoltre cambia il suo cognome, Little, con la X, in attesa che Muhammad gli dia un nome santo. Nel frattempo si sposa con Betty X, una devota di Muhammad.\nNel 1954 Malcolm viene nominato pastore del pi\u00f9 importante tempio islamico di New York, la Moschea numero 7. In otto anni la Nation of Islam, grazie anche al lavoro di Malcolm, passa da 400 a 30.000 membri. Ma il successo sempre pi\u00f9 forte di Malcolm X preoccupa l'F.B.I., che lo sorveglia gi\u00e0 da un anno. Quando Elija Muhammad parte in pellegrinaggio per la Mecca, gli affida la direzione della Nation of Islam.\nQuando, nel 1963, John Fitzgerald Kennedy viene assassinato, Malcolm rilascia dichiarazioni dure e spietate (\u00abQuando i polli tornano a casa per farsi arrostire io non sono triste\u00bb), che provocano l'ira di Elijah Muhammad, che lo sgrida pubblicamente e gli impone il silenzio per 90 giorni. L'intervento di Muhammad \u00e8 causato anche dalla paura, poich\u00e9 Malcolm sta diventando troppo potente e troppo ben visto dalla comunit\u00e0 afroamericana. In realt\u00e0 Muhammad conduce una doppia vita: predica la moralit\u00e0, l'autodisciplina e il rispetto verso le donne, mentre di nascosto ha relazioni con varie donne. Malcolm si \u00e8 sempre rifiutato di credere a queste voci, ma quando due giovanissime segretarie gli confessano di essere incinte del \"molto onorevole Elijah Muhammad\", lui si sente tradito.\nNell'aprile 1964 Malcolm compie il suo primo viaggio alla Mecca. L\u00ec incontra uomini di tutte le razze, tutti uguali davanti ad Allah. Trascorre quelli che definisce \u00abgiorni di paradiso\u00bb, fianco a fianco con \u00abfratelli musulmani che hanno gli occhi pi\u00f9 azzurri, i capelli pi\u00f9 biondi e la pelle pi\u00f9 bianca di tutti gli uomini bianchi che ho conosciuto\u00bb.\nAl suo ritorno negli Stati Uniti Malcolm \u00e8 radicalmente cambiato, e afferma: \u00abL'Islam \u00e8 l'unica religione capace di cancellare il problema razziale dalla societ\u00e0\u00bb. Cambia inoltre il suo nome in El-Hajj Malik El-Shabazz. Malcolm \u00e8 pronto a fondare un proprio movimento politico, alternativo alla Nation of Islam. Il movimento si chiama Organizzazione dell'Unit\u00e0 Afroamericana ed \u00e8 basato sull'idea dell'integrazione delle razze e delle culture. \u00abCi possono essere anche in America uomini bianchi sensibili alle idee dell'OUA, con cui poter collaborare\u00bb. Dicendo questo Malcolm sa di rischiare la vita. Nel frattempo inizia a scrivere la sua autobiografia, insieme ad Alex Haley.\nIl 14 febbraio \u00e8 vittima di un attentato contro la sua casa, incendiata nottetempo. Il 21 febbraio 1965, a New York, l'OUA organizza una grande manifestazione. La sala \u00e8 gremita. In prima fila ci sono Betty e i figli di Malcolm. Lui sale sul palco, saluta i presenti e quando sta per iniziare il suo discorso viene colpito da una serie di proiettili. Cade a terra, colpito a morte da sedici colpi di fucile, mentre la folla \u00e8 nel panico.\nLa voce di Ossie Davis recita l'elogio funebre di Malcolm X. In Sudafrica, nel 1992, uomini, donne e bambini indossano dei cappellini con al centro una grande X e urlano \u00abIo sono Malcolm X!\u00bb, mentre Nelson Mandela dichiara: \nquindi viene interrotto dalla vera voce di Malcolm X, che conclude: \nProduzione.\nConcept.\nLa prima parte del film, che racconta la giovent\u00f9 di Malcolm X, \u00e8 simile a un musical: la fotografia presenta dei colori molto accesi e vi sono molte scene di ballo, che ricordano lo stile di \"Spettacolo di variet\u00e0\", diretto da Vincente Minnelli nel 1953.\nLa seconda parte del film racconta la prigionia di Malcolm X e i toni si fanno cupi, con la presenza dominante dei colori grigio, bianco e blu. Lo scenografo Wynn Thomas ha dichiarato: \u00abIn quel periodo Malcolm rinasce spiritualmente. Abbiamo tolto tutto il colore della sua vita precedente e il risultato \u00e8 che la prigione \u00e8 trattata monocromaticamente: molti grigi, bianchi e blu\u00bb.\nLa terza parte narra la presa di coscienza di Malcolm X, ed \u00e8 visualizzata con l'ausilio di colori prevalentemente marroni, verdi e beige.\nRegia.\nIl progetto di realizzare un film tratto dall\"'Autobiografia di Malcolm X\" era presente nelle intenzioni della Warner Bros. gi\u00e0 dalla fine degli anni sessanta. I diritti sull'autobiografia di Malcolm X erano stati infatti ceduti da Betty Shabazz a Marvin Worth nel 1967.\nNel 1969 lo scrittore afroamericano James Baldwin, che aveva conosciuto personalmente Malcolm X, inizi\u00f2 a scrivere una sceneggiatura, che per\u00f2 non port\u00f2 mai a termine. In seguito lo stesso incarico fu assegnato allo scrittore Calder Willingham, che per motivi mai chiariti dovette rinunciare. Negli anni successivi anche i vincitori del Premio Pulitzer David Mamet e Charles Fuller avevano tentato di scrivere una sceneggiatura, ma senza successo.\nIl progetto quindi si aren\u00f2, fino al 1987, anno in cui Spike Lee proclam\u00f2 sul suo diario l'intenzione di realizzare un film basato sull'autobiografia di Malcolm X. Nel 1990, quando Lee era impegnato nella post-produzione di \"Jungle Fever\", seppe che Norman Jewison, regista canadese, aveva accettato di dirigere il film. Lee inizi\u00f2 cos\u00ec una vera e propria battaglia personale contro Jewison. In una lettera aperta al \"New York Times\" il regista afroamericano scrisse che i conoscenti ancora in vita del leader afroamericano si sarebbero sicuramente rifiutati di collaborare con un regista bianco. Nell'aprile di quell'anno il drammaturgo August Wilson intervenne nella polemica, dichiarando che solo un regista afroamericano avrebbe potuto girare un film degno dell'opera di Malcolm X. Ne segu\u00ec una serie di polemiche, che indussero Jewison a rinunciare al progetto, non prima di aver dichiarato che le parole dette da Spike Lee erano dichiarazioni di apartheid.\nMa non tutti furono d'accordo sul fatto che la regia del film fosse affidata a Spike Lee. Il 22 novembre 1992 il \"Fronte unito per la tutela della memoria di Malcolm X e della Rivoluzione culturale\" contest\u00f2 la sua nomina, tramite una lettera aperta al \"Washington Post\", che accusava il regista di aver diretto dei film nei quali il ritratto degli afroamericani era caricaturale. A capo del gruppo c'era il poeta afroamericano Amiri Baraka, uno dei nomi pi\u00f9 noti della controcultura afroamericana. Baraka era il padre della collaboratrice e amica di Spike Lee, Lisa Jones. Questo cre\u00f2 tensione ed imbarazzo tra i due. Baraka tent\u00f2 un boicottaggio della pellicola, sostenendo che Lee fosse un regista troppo commerciale, e accusandolo di far parte di una grande cospirazione del governo per addossare agli afroamericani la colpa dell'omicidio di Malcolm X. Lee difese i cambiamenti che apport\u00f2, rispetto al libro, cos\u00ec: \u00abNon abbiamo riscritto la storia. \u00c8 ampiamente provato che gli attentatori appartenevano ad una moschea di Newark. Nei titoli di coda si leggono anche i loro nomi. \u00c8 anche vero che l'F.B.I. ha esacerbato gli animi, spingendo i membri delle Pantere Nere a scagliarsi contro la Nation of Islam\u00bb. Inoltre anche l'attore Laurence Fishburne, che aveva lavorato con Lee per \"Aule turbolente\", dichiar\u00f2 che Norman Jewison era un regista migliore di Lee, e che avrebbe fatto sicuramente un ottimo lavoro.\nNonostante queste critiche Spike Lee ebbe finalmente il via libera e inizi\u00f2 a dedicarsi al progetto. Dovette per\u00f2 affrontare una lunga trattativa con la Warner, inerente al budget della pellicola e la sua durata. La Warner stabil\u00ec inizialmente un budget di venti milioni di dollari, cifra molto lontana dai trentatr\u00e9 milioni calcolati da Spike Lee per realizzare un film della durata di oltre tre ore. La Warner allora propose a Lee di girare un film pi\u00f9 corto, ma il regista fu inamovibile, in quanto voleva che \"Malcolm X\" durasse almeno quanto \"JFK - Un caso ancora aperto\", diretto da Oliver Stone nel 1991 e prodotto dalla Warner.\u00abIn quel periodo Stone stava affrontando la post produzione del suo film. La Warner sosteneva che il suo film sarebbe durato solo due ore. Allora telefonai personalmente ad Oliver e gli chiesi: 'Quanto dura il tuo film?' E lui: 'Tre ore, ma non dire alla Warner che te l'ho detto io...'\u00bb. Lee dichiar\u00f2 che per la Warner i neri non contavano niente, e inizi\u00f2 a chiamare lo studio \"la piantagione\".\nIl 25 luglio 1991 Spike Lee incontr\u00f2 a Chicago il reverendo Louis Farrakhan, leader della Nation of Islam, per documentarsi sull'omicidio di Malcolm X. Alcune fonti suggeriscono l'ipotesi che il reverendo sia stato coinvolto nell'uccisione di Malcolm X, ma lui disse a Spike Lee che la Nation of Islam non c'entrava assolutamente niente con l'assassinio, mettendo inoltre in dubbio la metamorfosi di Malcolm dopo il viaggio alla Mecca.\nSul set del film le pressioni della Nation of Islam furono molto forti: l'attore Giancarlo Esposito, che ha interpretato uno degli assassini di Malcolm X, ha raccontato che i membri del Fruit of Islam, il reparto di sicurezza della Nation of Islam, ripetevano a coloro che interpretavano il ruolo degli assassini che l'omicidio di Malcolm X era il risultato di un complotto. Per il sociologo Stanley Crouch le pressioni di Farrakhan hanno privato il film di alcuni momenti pi\u00f9 importanti dell'autobiografia: \u00abNon riesco a immaginare una scena pi\u00f9 straordinaria di quella narrata nel libro, in cui Malcolm fa visita a Muhammad in Arizona, e lui gli dice esplicitamente di aver ingravidato molte donne, e di averlo fatto per realizzare una profezia. Sarebbe stato un momento classico, soprattutto con quei due attori. Ma la Nation of Islam non avrebbe apprezzato...\u00bb.\nSceneggiatura.\nPreso in mano il film, Spike Lee inizi\u00f2 a dedicarsi alla sceneggiatura. Come prima cosa rinunci\u00f2 alla collaborazione di Charles Fuller, lo sceneggiatore che Jewison aveva scelto. Fuller in seguito accus\u00f2 Lee di razzismo, e di lavorare in un clima da apartheid. Lee scart\u00f2 anche la versione di David Mamet, scritta per Sidney Lumet, giudicandola troppo televisiva.\nAlla fine, Lee riprese in considerazione la vecchia sceneggiatura di James Baldwin, scritta insieme ad Arnold Perl. Nei titoli del film il nome di Baldwin non viene citato, in quanto la sorella dello scrittore, titolare dei suoi diritti, richiese formalmente che non venisse incluso.\nLee voleva portare sullo schermo la complessit\u00e0 di Malcolm X, l'evoluzione del suo pensiero e della sua vita. \u00abMalcolm X \u00e8 stato tre, quattro o cinque persone diverse e questo \u00e8 quello che vogliamo mostrare\u00bb, dichiar\u00f2. La storia del film venne cos\u00ec divisa in quattro parti: la prima, che narra della giovent\u00f9 del futuro leader (della durata di 58 minuti), la seconda che tratta del periodo passato in carcere (della durata di 24 minuti), la terza dedicata all'impegno sociale, religioso e politico (della durata di 70 minuti) e la quarta che ne racconta i tentativi di omicidio e infine l'omicidio (della durata di 30 minuti). Nella stesura della sceneggiatura fu coinvolta anche Betty Shabazz, la vedova di Malcolm.\nCast.\nSpike Lee volle che tutti gli attori si sottoponessero ad un provino, compresi coloro che avevano gi\u00e0 lavorato con lui. Tra gli attori che si presentarono ai provini vi furono anche Pamela Anderson e Wesley Snipes.\nIl solo attore sicuro di avere una parte nel film era Denzel Washington, che aveva gi\u00e0 lavorato con Lee per \"Mo' Better Blues\". Inoltre Lee aveva visto l'attore recitare in teatro nello spettacolo intitolato \"When the Chickens Come Home To Roost\", titolo ispirato alla frase detta da Malcolm il giorno in cui Kennedy fu assassinato. Le recensioni dello spettacolo furono ottime e i critici lodarono l'interpretazione di Washington. Cos\u00ec l'attore, nonostante abbia la pelle e i capelli molto pi\u00f9 scuri di Malcolm, fu scelto per interpretare il leader afroamericano. Washington si cal\u00f2 completamente nella parte, abolendo l'alcol dalla sua dieta. Inoltre fece molte settimane di digiuno, lesse il Corano e and\u00f2 a letto presto ogni sera per tutto il periodo delle riprese. \u00abDa lui irradia l'aura di Malcolm X\u00bb, dichiar\u00f2 entusiasta Spike Lee.\nLee voleva lavorare assolutamente con Samuel L. Jackson, ma l'attore non accett\u00f2 poich\u00e9 non si trov\u00f2 un accordo sul compenso. Lee rimase molto male del rifiuto, perch\u00e9 Jackson non accett\u00f2 una parte nel suo film per interpretare invece \"White Sands - Tracce nella sabbia\", con Mickey Rourke, \u00abun film che non ricorda nessuno\u00bb, dichiar\u00f2 il regista.\nPer il ruolo di West Indian Archie la parte era stata offerta inizialmente a Delroy Lindo, ma Lee non aveva ufficializzato la cosa. Lindo, preoccupato, scopr\u00ec che la parte fu offerta successivamente a Sidney Poitier, che per\u00f2 rifiut\u00f2. Il ruolo cos\u00ec fu suo.\nSpike Lee scelse per s\u00e9 il ruolo di Shorty, miglior amico del giovane Malcolm. La madre di Malcolm fu interpretata da Lonette McKee, che aveva interpretato \"Jungle Fever\", mentre Angela Bassett fu scelta per interpretare Betty Shabazz.\nIl film \u00e8 pieno di camei di personaggi illustri, come Nelson Mandela, Ossie Davis, Bill Cosby, Michael Jackson, Janet Jackson, Magic Johnson e Michael Jordan, che appaiono nella sequenza finale, girata in Sudafrica. Inoltre appare in una breve sequenza anche il fondatore delle Pantere Nere, Bobby Seale, nel ruolo di un predicatore. Uno degli agenti dell'F.B.I. \u00e8 interpretato da John Sayles, celebre regista di film indipendenti.\nOssie Davis recita nel film lo stesso elogio funebre che pronunci\u00f2 al funerale di Malcolm X.\nRiprese.\nLe riprese del film iniziarono il 16 settembre 1991 e terminarono quattro mesi dopo, il 26 gennaio 1992.\nIl budget del film ammontava a 34 milioni di dollari. Si arriv\u00f2 a questo budget non per merito della Warner, ma per via di una strategia adottata da Spike Lee. \u00abNon c'erano pi\u00f9 soldi per fare il film e io non sono riuscito a trovarne altri, ma mi ricordai che una delle cose che Malcolm aveva detto riguardava la fiducia in se stessi. Cos\u00ec misi gi\u00f9 una lista di banchieri e ricchi afroamericani, in cima alla quale c'era Bill Cosby. Lo chiamai e lui mi rispose: 'Spike, quanto ti serve?'. Lui fu soltanto il primo di un lungo elenco: Magic Johnson, Michael Jordan, Tracy Chapman, Prince e Janet Jackson\u00bb, dichiar\u00f2. Inoltre Lee rinunci\u00f2 a tre milioni di dollari della sua paga, mentre altri otto milioni e mezzo furono ricavati vendendo i diritti per l'estero alla Larry Gordon's Largo.\nAlla fine Lee trov\u00f2 un accordo con la Warner: il film doveva durare tre ore e venti minuti (mentre Lee aveva prospettato un montaggio definitivo di otto ore), ma la major voleva togliere alcune sequenze ritenute offensive per la maggior parte del pubblico statunitense, come la bandiera che brucia nell'incipit o il pestaggio di King. Lee per\u00f2 fu irremovibile e non rinunci\u00f2 neanche alle location africane, ritenute di vitale importanza per la riuscita del film.\nUna delle prime sequenze che furono girate \u00e8 quella che apre il film, dopo il prologo con la bandiera. La sequenza dura 12 minuti e cost\u00f2 oltre un milione di dollari. \u00abVolevamo chiarire da subito allo spettatore in quale mondo si trovava. Se devi spendere i soldi, tanto vale farlo all'inizio, in modo che il pubblico capisca immediatamente di essere davanti a un grande film epico\u00bb, asser\u00ec il regista.\nLe riprese presentarono alcuni inconvenienti: una macchina and\u00f2 fuori controllo e si schiant\u00f2 sul set, in una delle location si apr\u00ec all'improvviso una crepa nel pavimento e un operaio ci fin\u00ec dentro, un altro operaio fin\u00ec contro una vetrata, inoltre una comparsa venne aggredita e uccisa, e un giornale scrisse erroneamente che era morto uno dei protagonisti del film.\nAgli inizi delle riprese sorse un altro problema, che riguardava personalmente Spike Lee: il padre, Bill Lee, fu infatti arrestato per possesso di eroina. Non era la prima volta che il jazzista veniva arrestato, ma quella volta la notizia fece scalpore, poich\u00e9 Bill Lee aveva tentato di evitare l'arresto dichiarando ai poliziotti di essere il padre del famoso regista Spike Lee. Per Lee fu un duro colpo, in quanto aveva sempre condannato l'uso delle droghe, e adesso l'opinione pubblica conosceva il problema del padre.\nDurante le riprese i rapporti tra Spike Lee e il suo direttore della fotografia Ernest Dickerson cominciarono ad incrinarsi. Dickerson aveva appena concluso il suo primo film come regista, e voleva partecipare assolutamente alla lavorazione di \"Malcolm X\". Per questo la post-produzione del film fu allungata di tre settimane. Ma sul set Lee inizi\u00f2 a scavalcare Dickerson, organizzando le inquadrature senza interpellarlo. \"Malcolm X\" fu l'ultima collaborazione tra i due.\nNel dicembre 1991 Lee ottenne, da \u00abcoloro che hanno condannato a morte Salman Rushdie\u00bb, il permesso di girare alla Mecca. Lee, con Denzel Washington e il co-produttore Monty Ross, vol\u00f2 cos\u00ec in Egitto. Per entrare alla Mecca per\u00f2 bisogna essere musulmani, quindi Lee assunse una troupe araba per girare le scene del pellegrinaggio di Malcolm alla Mecca. Rimaneva per\u00f2 il problema di far entrare nella Moschea anche il regista e l'attore protagonista. Lee quindi si convert\u00ec all'Islam, ma il fatto rimase segreto per molti anni. In un'intervista alla ABC il regista neg\u00f2 la sua conversione. Per questa dichiarazione, Lee fu citato in giudizio da Jefri Aalmuhammed, che nei titoli di testa del film compare come \"consigliere tecnico musulmano\". L'accusa intendeva anche dimostrare che Aalmuhammed ha avuto nel film una parte ben pi\u00f9 importante di quella dichiarata nei titoli. Sotto giuramento, Lee fu costretto a dichiarare che la conversione all'Islam c'era stata, ma grazie a un tribunale islamico pot\u00e9 negare il tutto. Questo per non avere problemi nel suo lavoro. Il processo si concluse nel 1997, con la vittoria di Spike Lee, e si scoprirono i veri compiti che Aalmuhammed aveva svolto sul set: in quattro mesi indottrin\u00f2 Denzel Washington al pensiero di Malcolm X, corresse diverse scene del film, inoltre riscrisse la lezione di Elija Muhammad sulle donne e la discussione di Malcolm con il cappellano del carcere, riguardo al colore della pelle di Ges\u00f9. Sull'esperienza in Africa Lee raccont\u00f2: \u00abMi ha dato una grande sensazione di fiducia e potere. Soprattutto dopo le menzogne che ci hanno insegnato sul continente nero\u00bb.\nLasciato l'Egitto, Lee si rec\u00f2 in Sudafrica per convincere Nelson Mandela a partecipare al film. Durante il viaggio, l'aereo con a bordo il regista atterr\u00f2 a Nairobi a causa di un allarme bomba. Molti critici si sorpresero del fatto che Lee, che non aveva mai permesso la distribuzione dei suoi film in Sudafrica e che in \"Aule turbolente\" aveva duramente attaccato chi investiva l\u00ec, fosse disposto a girare alcune scene in quel paese, ancora dominato dall'apartheid. Il regista si difese dichiarando: \u00abNon sono andato l\u00ec per ricevere qualche onorificenza dal governo. Ero l\u00ec per filmare Mandela. Noi eravamo ospiti suoi. \u00c8 stata una giusta decisione\u00bb. Mandela acconsent\u00ec di pronunciare la frase di Malcolm X, ma non la fine (con ogni mezzo necessario), poich\u00e9 non voleva compromettere la sua situazione in quel momento. Lee decise di chiudere il film in Sudafrica, nel 1992, per dimostrare quanto fosse attuale e significativa l'opera di Malcolm X.\nColonna sonora.\nLa colonna sonora fu curata dagli abituali collaboratori di Spike Lee, Terence Blanchard e Branford Marsalis. I brani sono i seguenti:\nPromozione.\nPer pubblicizzare il film furono prodotte magliette, poster, cappellini con la X, giacche, bambole, patatine fritte e tazze da caff\u00e8. Uscirono anche la sceneggiatura del film e il diario di lavorazione, intitolato \"By Any Means Necessary: The Trials and Tribulations of Making Malcolm X (While 10 Million Motherfuckers Are Fucking with You)\". Il libro inizia con la frase: \u00abWake Up!\u00bb (Svegliatevi!).\nL'uscita del film increment\u00f2 le vendite dell\"'Autobiografia di Malcolm X\", che venne ristampata per l'occasione con l'aggiunta di una parte dedicata alla lavorazione del film. I poster statunitensi del film raffiguravano una gigantesca X a caratteri cubitali su uno sfondo nero.\nDistribuzione.\nIl film usc\u00ec negli Stati Uniti il 18 novembre 1992, in Francia il 24 febbraio 1993, in Germania il 4 marzo 1993, in Italia il 16 marzo 1993 e in Spagna il 26 marzo 1993.\nDate di uscita.\nDi seguito sono elencate, in ordine cronologico, le date di uscita e il titolo del film in alcuni stati del mondo.\nEdizioni home video.\nIn DVD il film usc\u00ec negli Stati Uniti in un'edizione speciale contenente due dischi, nel 2005. L'edizione contiene vari extra, come il commento audio di Spike Lee, Ernest Dickerson, Barry Alexander Brown e Ruth Carter, il making of intitolato \"By Any Means Necessary: The Making of Malcolm X\", dieci scene eliminate dal montaggio finale per un totale di 21 minuti e il documentario del 1972 \"Malcolm X\".\nIn Italia il film usc\u00ec in DVD per la Cecchi Gori Home Video, in un'edizione a due dischi chiamata \"Collector's Edition\". Gli extra presentano un documentario sull'opera di Malcolm X.\nAccoglienza.\nLa prima proiezione del film si svolse per la Warner Bros., lo stesso giorno del verdetto sul caso Rodney King. Lee dichiara nella sua autobiografia: \u00abLa prima volta che lo abbiamo mostrato alla Warner fu nel primo giorno della sollevazione di Los Angeles. La situazione era surreale. Sono sicuro che il film non l'abbiano nemmeno visto. Le sorelle e i fratelli bianchi continuavano a guardare nervosamente l'orologio: volevano solo sparire dalla circolazione prima che arrivasse un'orda di negri incazzati a bruciargli lo studio...\u00bb.\nPoco prima che il film uscisse nelle sale cinematografiche statunitensi, la rivista \"Esquire\" mise in copertina una fotografia del regista, raffigurato in una posa aggressiva da membro di una gang. Il titolo dell'articolo era: \u00abSpike Lee vi odia a morte, visi pallidi\u00bb. Lee rimase sconvolto per giorni, e sostenne che l'articolo era \u00abdiffamatorio. Se io faccio un film contro il razzismo, qual \u00e8 il modo pi\u00f9 efficace per sminuirlo? Semplice: accusare me di razzismo\u00bb.\nLa prima proiezione pubblica del film avvenne il 18 novembre 1992. Alcune polemiche seguirono alle dichiarazioni di Lee, che esortava i ragazzi a marinare la scuola per andare a vedere il suo film. Lee si difese cos\u00ec: \u00abChi l'ha detto che l'unico luogo di apprendimento sia tra le quattro pareti di un'aula? In quarta elementare il nostro maestro ci ha portato a vedere \"Via col vento\" perch\u00e9 stavamo studiando la guerra di secessione. E se era plausibile che io vedessi quel film in quarta elementare, credo proprio che i ragazzi di oggi debbano vedere \"Malcolm X\"\u00bb. Il regista rimase molto sorpreso che le polemiche scoppiarono per questo fatto. \u00abEro sicuro che mi avrebbero messo in croce per aver bruciato la bandiera americana. Ma nessuno ha mai mosso obiezioni a quella sequenza\u00bb, dichiar\u00f2.\nAlla fine del suo percorso, \"Malcolm X\" incass\u00f2 negli Stati Uniti 48.169.910 $, una cifra deludente rispetto al budget e alle aspettative. Il film si posizion\u00f2 al trentaduesimo posto della classifica annuale degli incassi del 1992, mentre in Italia si posizion\u00f2 all'ottantottesimo posto della classifica annuale degli incassi. Spike Lee diede la colpa dell'insuccesso alla Warner, rea secondo lui di aver rinunciato a promuovere il suo film per dedicarsi totalmente a \"Gli spietati\", western diretto da Clint Eastwood. Secondo lo scrittore e regista Nelson George l'insuccesso fu dovuto anche all'avvento di altri registi afroamericani, che in quegli anni erano emersi, come John Singleton, Mario Van Peebles, Matty Rich e Charles Burnett.\nCritica.\nCritica internazionale.\nLa critica cinematografica si divise sul film, ma fu unanime nel considerare ottima l'interpretazione di Denzel Washington.\nSul sito Rotten Tomatoes la pellicola ottenne l'89% di recensioni professionali positive, con un voto medio di 7,7 su 10. Negli Stati Uniti il film fu ritenuto imperfetto ma allo stesso tempo importante. La rivista \"Rumore\" scrisse: \u00ab\"Malcolm X\", per il semplice fatto di essere stato realizzato, \u00e8 un grande successo. Nonostante i suoi limiti, il film ha la \"grandeur\" e il piglio del miglior cinema classico\u00bb. Alcuni critici sottolinearono le diverse omissioni rispetto all'autobiografia, e dichiararono che il personaggio di Malcolm X era stato edulcorato da Spike Lee.\nIl critico cinematografico Roger Ebert apprezz\u00f2 molto il film, scrivendo: \u00ab\"Malcolm X\" \u00e8 una delle migliori biografie portate sul grande schermo. Denzel Washington sta al centro del film, in una performance di enorme bravura. Il film \u00e8 fonte di ispirazione e di istruzione, ed \u00e8 anche divertente, come deve essere soprattutto un film\u00bb. Tra le recensioni negative vi fu quella del \"The New Yorker\", che scrisse: \u00abIl film \u00e8 impersonale e deludente e non fornisce una nuova fresca visione dell\"'Autobiografia di Malcolm X\"\u00bb.\nCritica italiana.\nIn Italia il film riscosse delle critiche migliori rispetto agli Stati Uniti. Morando Morandini, nel suo dizionario, assegna al film tre stelle e commenta: \u00abPur con il suo pittoresco stereotipato, i passaggi agiografici, le omissioni strumentali, i manierismi, le astuzie oratorie, il film \u00e8 un ritratto di un principe, diretto da un direttore d'orchestra che conosce bene la sua musica\u00bb. Enzo Siciliano scrisse: \u00ab\"Malcolm X\" \u00e8 un film di grande oratoria e di grande lusso, cui non mancano sequenze belle e altre impressionanti. Fa premio su tutto un Denzel Washington quanto mai somigliante al vero Malcolm, dapprincipio mobile come un elastico, aggressivo e mordace come un lupo; quindi irrigidito nel misticismo: infine teso e dolente nel carisma del grande leader\u00bb. Per Fernanda Moneta, autrice della biografia di Spike Lee, il film \u00abnon \u00e8 il migliore realizzato da Spike Lee, ma sicuramente \u00e8 il pi\u00f9 grandioso. Non \u00e8 una pesante celebrazione, n\u00e9 un'opera didattica, non \u00e8 un film di propaganda politica, n\u00e9 un'indagine sociologica. \u00c8 piuttosto la cronaca di un'esperienza di vita, una storia esemplare\u00bb."}
{"id": "1308525", "revid": "13389", "url": "https://it.wikipedia.org/wiki?curid=1308525", "title": "Festival di Napoli 1959", "text": "Il settimo festival della canzone napoletana si tenne a Napoli dall'11 al 13 giugno 1959.\nVicende particolari.\nL'edizione fu vinta da Fausto Cigliano e Teddy Reno, i quali si esibirono con il brano \"Sarr\u00e0 ... chi sa ...\", di Roberto Murolo e Renato Forlani. Alla presentazione della premiazione ci furono delle contestazioni da parte del pubblico, il quale invase il palcoscenico, richiedendo l'intervento della polizia. La manifestazione fu interrotta. Il successo arrise a \"\u2019Mbraccio a te\", versi di Giuseppe Marotta e musica di Enrico Buonafede, eseguita da Sergio Bruni e Jula de Palma.\nOrchestra.\nDiretta dai maestri: Marcello De Martino e Carlo Esposito.\nOrganizzazione.\nDella Associazione Napoletana della Stampa"}
{"id": "1308533", "revid": "120992487", "url": "https://it.wikipedia.org/wiki?curid=1308533", "title": "Beno\u00eet Sokal", "text": "\u00c8 famoso in Europa per la sua serie di fumetti \"Canardo\", inoltre ha raggiunto grande fama internazionale nel mondo dei videogiochi per via della realizzazione di alcune avventure grafiche molto apprezzate nel mondo videoludico.\nBiografia.\nBeno\u00eet Sokal \u00e8 nato a Bruxelles il 28 giugno 1954. Ha studiato alla \"\u00c9cole Sup\u00e9rieure des Arts Saint-Luc\" nella sua citt\u00e0 natale, in seguito ha lavorato per conto di importanti fumettisti come Fran\u00e7ois Schuiten. Ha cominciato a disegnare per il giornale \"\u00c0 Suivre\" nel 1978. In seguito ha creato la sua serie di fumetti: \"Inspector Canardo\" pubblicata da Casterman che parla di un papero detective con problemi di alcolismo, sigarette e donne. Tradotto come \"Ispettore Anatroni\" in Italia il personaggio ha fatto la sua comparsa sulla rivista \"Alterlinus\" ed in seguito in un volume a lui dedicato dall'editore Milano Libri Edizioni, \"Due inchieste dell'Ispettore Anatroni\", che ospita gli episodi \"Il marchio di Rasputin\" e \"La morte dolce, storie di morte\".\nLa sua carriera ha avuto una svolta quando accett\u00f2 di collaborare con la Micro\u00efds per realizzare l'avventura grafica \"Amerzone-Il testamento dell'esploratore\", ottenendo ottime critiche e un notevole riscontro di pubblico, il sodalizio con la Micro\u00efds dur\u00f2 anche nella realizzazione di \"Syberia\" e \"Syberia II\". In seguito ha fondato una sua casa di produzione di giochi per PC: La \"White Birds Productions\", con questa ha creato una nuova avventura grafica dal titolo \"Paradise\" distribuito dalla Ubisoft nel 2006. Nel 2007 ha realizzato \"Sinking Island\" distribuito tramite la sua vecchia partner Micro\u00efds e non dalla Ubisoft come la precedente. Nel 2008 cambia nuovamente distributore, si affida infatti alla Halifax per pubblicare nel mercato \"\".\nDopo \"Nikopol\" Sokal inizi\u00f2 a lavorare ad una nuova avventura grafica dal titolo \"Aquarica\", tuttavia il fallimento della \"White Birds Productions\" nel 2010 ha cancellato l'intero progetto. Nel novembre 2012 \u00e8 stata ufficializzata la firma del contratto tra Sokal, lo sviluppatore Micro\u00efds e l'editore Anuman per la realizzazione di Syberia III, la cui pubblicazione \u00e8 avvenuta ad aprile 2017.\nA settembre 2019 Microids e Beno\u00eet Sokal hanno annunciato lo sviluppo di \"\". La storia avr\u00e0 di nuovo come protagonista Kate Walker e la porter\u00e0 in giro attraverso i continenti e il tempo per un viaggio su una nuova indagine. La produzione \u00e8 durata 18 mesi ed tutt'ora ancora in prosecuzione, con una pubblicazione in programma per il 2021. \nMuore di insufficienza cardiaca la notte tra il 28 e il 29 maggio 2021."}
{"id": "1308534", "revid": "33689", "url": "https://it.wikipedia.org/wiki?curid=1308534", "title": "Aragonese", "text": ""}
{"id": "1308538", "revid": "125958011", "url": "https://it.wikipedia.org/wiki?curid=1308538", "title": "Acqua potabile", "text": "Lacqua potabile \u00e8 una risorsa naturale primaria destinata al consumo, permettendo la sopravvivenza degli esseri viventi.\nI processi di potabilizzazione permettono di migliorare le propriet\u00e0 dell'acqua rendendola potabile, classico esempio \u00e8 l'aggiunta di cloro come disinfettante; allo stesso tempo il calcio viene introdotto per alzare il pH e salvaguardare l'integrit\u00e0 dei tubi in materiali metallici dalla corrosione.\nNormativa.\nIl D.Lgs. 31/2001, e successive modificazioni e integrazioni \u00e8 il riferimento normativo italiano che, recependo la Direttiva Europea 98/83/CE, disciplina il campo delle acque potabili e definisce anche i parametri analitici ai quali un'acqua deve sottostare per potere essere definita potabile.\nLa stessa normativa definisce le acque destinate al consumo umano nei seguenti modi:\nNel 2009, il Decreto Ronchi ha stabilito la privatizzazione dei gestori dei servizi essenziali di pubblica utilit\u00e0, tra i quali le acque. La legge non ha modificato la propriet\u00e0 del bene pubblico, degli impianti idrici e la natura pubblica dell'organismo di controllo.\nSalute.\nSecondo un'analisi condotta dall'Organizzazione Mondiale della Sanit\u00e0 con dati aggiornati al 1992, il cloro contenuto all'interno dell'acqua potabile in seguito al processo di disinfezione non pone rischi accertati per la salute umana, sebbene nel lungo periodo appaia essere associato ad un aumento del rischio di cancro alla vescica.\nSecondo un documento dell'Agenzia Internazionale per la Ricerca sul Cancro aggiornato al 1994 non esistono, a tale data, sufficienti prove scientifiche che consentano di dire che i sottoprodotti della clorazione presenti nell'acqua potabile siano cancerogeni.\nPrincipali elementi disciolti in acqua.\nGli elementi chimici che possiamo trovare nell'acqua dolce si suddividono in \"macroelementi\" e in \"microelementi\". Entrambi sono indispensabili per i processi metabolici dell'organismo umano e perci\u00f2 risulta necessario il loro apporto con cibi o bevande. Nel caso dell'acqua, questi elementi sono presenti sotto forma di sali, ioni e in misura minore come composti organici.\nGli elementi pi\u00f9 rappresentativi sono:\nParametri analitici.\nI parametri analitici di legge italiani definiscono i valori massimi e gli intervalli in cui devono rientrare le misurazioni chimico-fisiche e batteriologiche per poter definire un'acqua \"potabile\".\nPer ottemperare ai requisiti microbiologici stabiliti dalla normativa, un'acqua potabile primariamente non deve contenere microrganismi patogeni che possono rappresentare un rischio per la salute degli utenti (casi ed epidemie sono segnalati dai sistemi di sorveglianza delle malattie in altri paesi, meno in Italia dove \u00e8 in ritardo l'applicazione di un sistema di sorveglianza delle malattie di origine idrica). Inoltre, \"Escherichia coli\", enterococchi, indicatori di contaminazione fecale, devono essere assenti in 100 millilitri di acqua; \"Clostridium perfringens\" e Coliformi, presenti nella Parte C dell'Allegato I della normativa italiana, sono da considerarsi parametri indicatori \"indesiderabili\" che dovrebbero essere assenti in un'acqua con buone caratteristiche di qualit\u00e0. In acque potabili imbottigliate \u00e8 richiesta anche l'assenza di \"Pseudomonas aeruginosa\" e sono stabiliti valori limite definiti per il parametro \"conteggio delle colonie\" a 22\u00a0\u00b0C e a 37\u00a0\u00b0C. \nLa presenza di ammoniaca, nitriti e nitrati (possono essere sia di origine minerale, sia provenire da concimi sintetici) \u00e8 indice di inquinamento batterico.\nLa radioattivit\u00e0 legata al trizio non deve essere superiore a 100 Becquerel/L, mentre la dose totale indicativa \u00e8 di 0,2 mSv/anno.\nIl sapore dell'acqua potabile varia a seconda della presenza di microorganismi, anidride carbonica, sodio, calcio, ferro e cloro.\nParametri chimici\nParametri indicatori\nAcqua alla spina.\nLacqua alla spina \u00e8 acqua potabile distribuita mediante impianti di spillatura appositi, solitamente formati anche da moduli di trattamento atti a depurare, filtrare, addolcire, gassificare, raffreddare, in varie combinazioni. Una casa dell'acqua fornisce acqua alla spina. La legge impone che l'impianto di spillatura (anche quello per utilizzo privato, cio\u00e8 casalingo o sul posto di lavoro) sia sottoposto a regolare manutenzione, in particolare per la pulizia dei filtri. A differenza dell'acqua minerale che, per legge, deve essere sottoposta a numerosi controlli, la salubrit\u00e0 dell'acqua alla spina (anche detta acqua microfiltrata) dipende fortemente dalla qualit\u00e0 e manutenzione dei filtri.\nL'acqua alla spina pu\u00f2 essere sia naturale che frizzante.\nNei locali (ristoranti, bar, discoteche, pizzerie, ecc.) negli ultimi anni si sta diffondendo la commercializzazione di acqua alla spina in sostituzione (o integrazione) di quella in bottiglia ovvero quella minerale. Questo, in generale, \u00e8 positivo in quanto si favorisce il consumo di acqua dell'acquedotto locale, la diminuzione di rifiuti in plastica e vetro, la diminuzione dei costi associati all'acqua in bottiglia. Alcuni enti pubblici ne promuovono e sostengono la diffusione.\nNegli esercizi pubblici l'acqua alla spina (in brocca, bottiglia, bicchiere, ecc.) servita al cliente non pu\u00f2 essere assolutamente spacciata o assimilata (in etichette, listini, cartelli, ecc.) per acqua minerale altrimenti si tratta del reato di frode in commercio. D'altro canto non c'\u00e8 obbligo per un esercente ad avere in carta acqua minerale: l'importante \u00e8 che la sua sostituzione con acqua alla spina sia trasparente e comunicata senza ambiguit\u00e0."}
{"id": "1308540", "revid": "206516", "url": "https://it.wikipedia.org/wiki?curid=1308540", "title": "Web 3.0", "text": "In informatica il Web 3.0 \u00e8 un termine a cui corrispondono significati diversi volti a descrivere l'evoluzione dell'utilizzo del web e l'interazione fra gli innumerevoli percorsi evolutivi possibili. Questi includono: \nStoria.\nIl termine Web 3.0 \u00e8 apparso per la prima volta agli inizi del 2006 in un articolo di Jeffrey Zeldman critico verso il Web 2.0 e le sue tecnologie associate come AJAX.\nNel maggio 2006, [Tim Berners-Lee] affermava:\nDurante il Technet Summit nel novembre 2006, Jerry Yang, fondatore e presidente di Yahoo!, rilasciava la seguente dichiarazione:\nAllo stesso Technet Summit, Reed Hastings, fondatore e CEO di Netflix, riassumeva in una semplice formula la definizione delle diverse fasi del web:\nNell'agosto 2007, l'agenzia digitale brasiliana CUBO ha definito il Web 3.0 come l'abilit\u00e0 per i clienti di comunicare con le aziende, sia in maniera diretta utilizzando blog e altre applicazioni Web 2.0, che in maniera indiretta, come se fossimo i possessori di dati psicografici analizzati dal Web semantico e da altri strumenti di marketing come Microtargeting/Silent Marketing.\nIl termine Web 3.0 \u00e8 diventata una materia di crescente interesse e dibattito a partire dalla fine del 2006 sino a 2007.\nPi\u00f9 recentemente, in particolare dal 2015 in avanti, con lo sviluppo della rete Ethereum, il termine ha assunto un nuovo significato di rete decentralizzata e resistente alla censura. Tuttavia \u00e8 ancora presto per dire se la rete Ethereum avr\u00e0 una diffusione tale da rappresentare in effetti la successiva evoluzione di internet.\nInnovazioni associate con il Web 3.0.\nApplicazioni Web-based e desktop.\nLe tecnologie Web 3.0, come ad esempio un software intelligente che utilizza dati semantici, sono state implementate ed usate su piccola scala da molteplici aziende con l'intento di manipolare i dati pi\u00f9 efficientemente. Negli anni recenti, tuttavia, ci si \u00e8 concentrati anche nel fornire tecnologie Web semantiche al pubblico generico. Alcune start-up come Garlik, Metaweb, Radar Networks e Powerset sono fra quelle che nel 2006-2007 hanno ricevuto un'ampia copertura mediatica relativamente al campo dell'innovazione.\nCalcolo distribuito.\nSe la rete Ethereum si diffonder\u00e0 a sufficienza da essere considerata la nuova internet, l'innovazione pi\u00f9 importante sar\u00e0 la decentralizzazione: gli utenti possono scegliere di far partecipare il proprio computer o dispositivo al funzionamento della rete stessa, oltre che usarlo per la consultazione, e le informazioni vengono quindi automaticamente duplicate su ogni computer che partecipa, distribuendo il calcolo fra tutti i nodi della rete, invece di centralizzarlo su alcuni server noti, come avviene nell'attuale rete internet. Ci\u00f2 garantisce la resistenza della rete a qualsiasi tipo di censura selettiva.\nDibattiti sul Web 3.0.\nCi sono diversi dibattiti sul significato del termine Web 3.0 e su quale possa essere una definizione adatta.\nTrasformare il Web in un database.\nIl primo passo verso un \"Web 3.0\" \u00e8 l'emergere del \"Data Web\" visto che gli archivi di dati strutturati sono pubblicati sul Web in formati riutilizzabili e \"interrogabili\" da remoto, come XML, RDF e microformati. La recente crescita della tecnologia SPARQL fornisce un linguaggio di query standardizzato e l'API per la ricerca attraverso database RDF distribuiti nel Web. I Data Web permettono un nuovo livello di integrazione e di interoperabilit\u00e0 delle applicazioni, rendendo i dati disponibili a tutti e \"linkabili\" come se fossero pagine Web. Il Data Web \u00e8 il primo passo verso il vero e proprio Web semantico. Nella fase di Data Web l'attenzione \u00e8 principalmente rivolta verso la strutturazione di dati disponibili utilizzando l'RDF. Nella fase successiva di Web semantico il raggio verr\u00e0 ampliato in modo che sia i dati strutturati che quelli che tradizionalmente sono considerati contenuti non strutturati o semi strutturati (come pagine Web, documenti, ecc.) saranno disponibili in larga misura in formati semantici RDF ed OWL.\nUn percorso evolutivo verso l'intelligenza artificiale.\nIl Web 3.0 \u00e8 stato anche utilizzato per descrivere un percorso evolutivo per il Web che conduce all'Intelligenza Artificiale capace di interagire con il Web in modo quasi umano. Alcuni scettici credono invece che ci\u00f2 sia impossibile da raggiungere. Nonostante ci\u00f2, aziende come IBM e Google stanno implementando nuove tecnologie che stanno ottenendo informazioni sorprendenti come prevedere le canzoni pi\u00f9 scaricate, attraverso il data mining, sui siti Web universitari.\nL'archiviazione e lo studio delle informazioni che riguardano l'interesse espresso durante la navigazione da parte di un software evoluto oppure la possibilit\u00e0 di trasferire sensazioni, esigenze, gusti e comportamenti, nel campo medico, metterebbero le macchine nelle condizioni di poter assistere e contemporaneamente supportare coloro che per problemi di salute non possono essere autosufficienti.\nC'\u00e8 anche un altro dibattito sul fatto che la forza trainante dietro il Web 3.0 saranno i sistemi intelligenti oppure se l'intelligenza verr\u00e0 fuori in maniera pi\u00f9 organica, da sistemi di persone intelligenti, come per esempio attraverso servizi di filtraggio collaborativo come del.icio.us, Flickr e Digg che estraggono il significato e l'ordine dal Web esistente ed il come le persone vi interagiscono.\nLa realizzazione del Web semantico e del SOA.\nIn linea con l'Intelligenza Artificiale, il Web 3.0 potrebbe costituire la realizzazione e l'estensione del concetto di Web semantico. I ricercatori accademici stanno lavorando per sviluppare un software per il ragionamento, basato sulla logica descrittiva e sugli agenti intelligenti. Tali applicazioni possono compiere operazioni di ragionamento logico utilizzando una serie di regole che esprimano una relazione logica tra i concetti ed i dati sul Web.\nSrmana Mitra sostiene invece che il Web semantico potrebbe essere l'essenza della prossima generazione dell'Internet e propone una formula per incapsulare il Web 3.0.\nIl Web 3.0 \u00e8 stato anche messo in relazione ad una possibile convergenza di un'architettura Service-oriented e del Web semantico."}
{"id": "1308548", "revid": "1745361", "url": "https://it.wikipedia.org/wiki?curid=1308548", "title": "Una ragazza alla moda", "text": " \u00e8 un manga \"sh\u014djo\" scritto e disegnato da Waki Yamato, pubblicato tra il 1975 e il 1977. Ambientato nel settimo anno dell'era Taish\u014d (1912-1926), vede come protagonista Benio Hanamura (\"Anne\" nella versione italiana), una ragazza di diciassette anni, che inizia un cammino che si presenta sicuramente fuori dai costumi dell'inizio del Novecento, sia in ambito sentimentale, che di realizzazione personale.\nNe sono stati tratti una serie anime nel 1978, trasmessa anche in Italia con il titolo Mademoiselle Anne, e un film live action nel 1987 con Hiroshi Abe.\nPer i quarant'anni della serie hanno realizzato due lungometraggi che fanno da remake, con un nuovo character design pi\u00f9 moderno, il primo per il 2017 Gekijoban Haikara-san ga Toru Zenpen \u2013 Benio, Hana no 17-sai, (Una Ragazza alla Moda Edizione Cinematografica \u2013 Prima Parte \u2013 Benio la raggiante 17enne).Il secondo capitolo, Una Ragazza alla Moda Edizione Cinematografica \u2013 Seconda Parte \u2013 Grande Storia d\u2019Amore a Tokyo, \u00e8 invece previsto per la Primavera del 2018. Il trailer \u00e8 accompagnato dalle note della canzone \u201cYume no Hate made\u201d (Fino alla fine del sogno), interpretata da Saori Hayami.\nTrama.\nGiappone era taisho 1920. Benio Hanamura \u00e8 la figlia di un maggiore dell'esercito imperiale. Sua madre \u00e8 morta precocemente e la ragazza non ha ricevuto un'educazione ai valori prettamente \"femminili\" e vive in modo notevolmente anticonformista, da cui il nomignolo \"haikara-san\" cio\u00e8 \"(signora) all'occidentale\" che in Giappone si usava dare alle donne che non amavano i valori tradizionali (riferimento al collo alto dei vestiti femminili europei di allora, cio\u00e8 \"high collar\" in inglese che secondo la pronuncia nipponica diventa \"haikara,\" diventando l'emblema della nuova mentalit\u00e0 che stava prendendo piede, includente l'emancipazione della donna): pratica il kendo, beve sak\u00e8, preferisce lo studio della letteratura all'economia domestica. Il maggiore Hanamura combina per la figlia un matrimonio con il nippo-tedesco Shinobu Yuin, un tenente dell'esercito, ma Benio tenta di mandare tutto a monte perch\u00e9 vorrebbe un matrimonio per amore. Il suo anticonformismo e la sua determinazione sembrano per\u00f2 piacere a Shinobu, che nel frattempo parte per la guerra contro la Russia. Benio poi, in attesa del matrimonio, viene portata a vivere con i nonni di lui, i conti Yuin.\nNel corso della storia, Shinobu si ferisce in guerra e viene dichiarato morto in Siberia. Benio, nel frattempo, contro le previsioni, \u00e8 sempre pi\u00f9 interessata a lui, e per non gravare economicamente sulla famiglia Yuin, tenta, con successo, di lavorare per un giornale, sotto la guida di un direttore fortemente misogino.\nPersonaggi che si affiancano a Benio nella vicenda sono, fra gli altri, Ranmaru, vicino di casa di Benio e attore di kabuki, innamorato della ragazza o forse bisessuale, e Tamaki, pure innamorata di Shinobu, compagna di scuola e amica di Benio, che ha un comportamento pi\u00f9 convenzionale ma \u00e8 altrettanto convinta della necessit\u00e0 dell'emancipazione delle donne.\nManga.\nIl manga esordisce in Giappone con il titolo \"Haikara-san ga t\u014dru\" nel 1975 per opera di Waki Yamato, e viene pubblicato dalla casa editrice K\u014ddansha sulla rivista \"Sh\u014djo Friend\" dal 1975 al 1977.\nIn Italia viene pubblicato solo dal novembre 1997 al luglio 1999, in un mensile che lo contiene insieme ad altri tre manga, pubblicato dalle edizioni Star Comics col nome di Amici (num.1 al num.21). Riprendendo dei seguiti realizzati in Giappone esce per il mese di settembre 1999 anche un volume inedito pubblicato nella collana Storie di Kappa, volume num.60, intitolato: \"Una ragazza alla moda - Quel che accadde dopo\", sempre da parte della Star Comics e conta 208 pagine, b/n, al prezzo di 6.000 lire.\nDall'ottobre 2008 \u00e8 uscita per la stessa casa editrice una riedizione monografica sulla collana \"Express\".\nQuest'ultima riedizione (venduta solo nelle fumetterie) \u00e8 da collezione in otto volumi dotati di fodera coprilibro e comprensiva di tutte le storie autoconclusive ambientate prima e dopo la serie regolare.\nTitoli delle storie autoconclusive ambientate prima e dopo la serie regolare:\nAltri media.\nIn Italia \"Mademoiselle Anne\" \u00e8 stato anche pubblicato a puntate come fumetto sul settimanale per ragazzi \"Pi\u00f9 e il suo gioco\", con tavole ridisegnate tratte dal cartone animato, dal 15 marzo 1987 al 6 febbraio 1988.\nSerie TV.\nLa Nippon Animation nel 1978 ha prodotto la trasposizione televisiva del manga, che si differenzia per\u00f2 nel finale rispetto alla storia originale. Visto infatti lo scarso successo ottenuto in Giappone dall'anime, la storia \u00e8 stata molto abbreviata facendo incontrare di nuovo i due protagonisti dopo un breve periodo e tagliando quindi gran parte del finale originale.\nLa serie \u00e8 arrivata in Italia con il titolo \"Mademoiselle Anne\" nel 1984. L'edizione italiana, curata dalla CRC (Compagnia Realizzazioni Cinetelevisive) e diretta da Bruno Cattaneo, viene mandata in onda su Euro TV, per un totale di 42 episodi della durata di 24 minuti l'uno. Alla protagonista Benio Hanamura viene cambiato il nome in Anne (pi\u00f9 italianizzato) e le viene aggiunto \"Mademoiselle\" per delineare il suo status familiare; a parte questo la serie televisiva \u00e8 quasi completamente fedele al manga originale, in quanto anche il narratore esterno che si sente nelle puntate quando si riferisce ad Anne la chiama Haikara-san, proprio per minimizzare la scelta di modificare il nome alla protagonista e mantenere il pi\u00f9 possibile la linea originale. Nella seconda met\u00e0 degli anni novanta la serie \u00e8 stata ritrasmessa anche su Telemontecarlo e Videomusic, con lo stesso titolo ed una nuova sigla. Non fu invece utilizzata alcuna sigla per la trasmissione su Raiuno nel 1997.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Una ragazza alla moda\" si \u00e8 classificata al 55\u00ba posto."}
{"id": "1308553", "revid": "123399326", "url": "https://it.wikipedia.org/wiki?curid=1308553", "title": "Il Pozzo dell'Eternit\u00e0", "text": "Il Pozzo dell'Eternit\u00e0 (\"The Well of Eternity\") \u00e8 un romanzo fantasy del 2004 di Richard A. Knaak, primo libro della \"Trilogia della Guerra degli Antichi\" (\"Warcraft: War of the Ancients Trilogy\"), ambientata nell'universo di \"Warcraft\". Il libro prende il nome dal Pozzo dell'Eternit\u00e0, un grande lago di origine magica generato ai primordi del mondo di Azeroth.\nTrama.\nL'anomalia.\nKorialstrasz, un drago rosso compagno di Alexstrasza, chiamato dagli umani Krasus, viene richiamato dall'Aspetto Draconico del tempo Nozdormu, che riesce solo ad avvertirlo di un pericolo, un'immane catastrofe per Azeroth. Il drago chiede l'aiuto di Rhonin, un mago guerriero che inizialmente rifiuta, visto che sua moglie Vereesa Windrunner, sorella minore di Sylvanas Windrunner, \u00e8 incinta di due gemelli, ma poi viene convinto dalla stessa Vereesa ad accettare. Cos\u00ec Korialstrasz e Rhonin iniziano il viaggio verso Kalimdor, il luogo in cui si trova questa anomalia, preannunciata da Nozdormu. Prima di arrivare a Kalimdor atterrano su un'isola sconosciuta ma vengono attaccati da creature nefande e sono costretti a ripartire. Nel frattempo anche un vecchio orco sciamano, Khaltar, ha avvertito l'esistenza dell'anomalia e informa il giovane capo dell'orda Thrall del pericolo che si annida sulle montagne vicine. Thrall manda due guerrieri, l'eroe di guerra Broxigar, tormentato dai sensi di colpa per non aver raggiunto una morte onorevole in battaglia, e il giovane Gaskal. Gaskal muore inghiottito dall'anomalia mentre Broxigar viene sbalzato indietro nel tempo, cos\u00ec come Krasus e Rhonin, e finiscono nel periodo di tempo immediatamente precedente alla Guerra degli Antichi.\nIl Sogno di Smeraldo.\nIn quest'epoca vivono il giovane Malfurion Stormrage, elfo della notte diverso dai suoi simili in quanto preferisce il druidismo alla magia elfica, Tyrande Whisperwind sacerdotessa novizia al tempio della dea Elune e Illidan Stormrage, fratello gemello di Malfurion che tutti credono destinato a grandi imprese per via dei suoi occhi dorati e affetto dalla brama di magia. I tre ricevono insegnamenti druidici dal semidio dei boschi Cenarius, ma Malfurion sembra essere il pi\u00f9 dotato. Egli ultimamente fa un sogno ricorrente di cui parla a Cenarius: una Kalimdor priva di vita per via di creature uscite dal Pozzo dell'Eternit\u00e0. Cenarius teme che si tratti di un presagio e fa attraversare al suo studente il Sogno di Smeraldo, universo appartenente a Ysera, uno dei Grandi Aspetti. Malfurion scopre che le origini delle turbolenze del pozzo provengono dal palazzo della regina degli Elfi Azshara e dei suoi Eletti. Malfurion prova ad entrare nel palazzo, ma questo \u00e8 protetto da barriere magiche, e rischia quasi di perdersi per sempre in quel mondo onirico, ma poi, con l'aiuto del suo \"shand'do\" Cenarius, riesce a tornare nel suo corpo.\nGli Eletti.\nIntanto Krasus e Rhonin si ritrovano insieme dopo il viaggio nel tempo. Durante questo viaggio il drago ha visto Nozdormu intrappolato nella rete del tempo e probabilmente deve averli salvati dall'anomalia, facendoli per\u00f2 viaggiare nel tempo. Stranamente Krasus sembra aver molto pi\u00f9 risentito del viaggio rispetto al mago guerriero, e quando vengono intercettati da un gruppo di elfi della notte, il drago riesce a malapena a difendersi, a differenza di Rhonin. Vengono comunque catturati nonostante i loro sforzi, e il capitano delle guardie Varo'then li conduce dal suo signore, lord Xavius, ministro consigliere della regina Azshara, e capo degli Eletti. Lui e gli Eletti stanno appunto sconsideratamente usando le energie del pozzo per ottenerne l'immensa potenza, cos\u00ec da creare un mondo perfetto, in cui vivono solo le razze superiori. Ma le loro magie sul pozzo attirano l'attenzione di Sargeras, il Titano oscuro signore della Legione Infuocata, che riesce a farsi venerare come un dio da tutti gli Eletti (in particolare lord Xavius) e dalla regina Azshara.\nGli elfi della notte.\nIntanto anche Broxigar, catapultato vicino a Zin-Azshari, la capitale degli Elfi della notte, viene catturato dagli elfi, mentre Rhonin e Krasus vengono liberati dal semidio Cenarius, che interviene con le forze della foresta contro le guardie di Varo'then. Al suo risveglio Krasus ha una discussione con Cenarius ma la sua memoria \u00e8 piena di vuoti e non si ricorda nulla di quel periodo tranne di una grande catastrofe. Cos\u00ec il drago si decide ad aspettare il risveglio di Rhonin, il quale per\u00f2 non racconta tutta la verit\u00e0 a Cenarius, temendo di cambiare drasticamente il corso degli eventi passati.\nNel frattempo Broxigar viene esposto nella pubblica piazza come una strana creatura (gli elfi della notte non avevano mai visto prima un orco). Tyrande, uscita dal tempio della sua dea, vede l'orco e non si fa prendere dai pregiudizi ma gli offre del cibo. I due cos\u00ec si conoscono e mentre l'orco sta per renderle la ciotola, interviene Illidan con un incantesimo che ferisce l'orco. Illidan pensava che Tyrande fosse in pericolo ma lei lo critica aspramente per la sua intromissione. Allora Tyrande cura Broxigar con i suoi poteri, poi saluta freddamente Illidan. Illidan, come il suo fratello Malfurion, ama Tyrande e si era quasi deciso a rivelarle i suoi sentimenti ma, furioso contro l'orco, gli fa provare un grande dolore da lontano con un'altra magia, senza che le guardie se ne accorgano.\nPoi Malfurion va da Tyrande e le confida ci\u00f2 che ha scoperto nel Sogno di Smeraldo, mentre Tyrande gli racconta lo strano incontro con Broxigar. I due vanno dall'orco e scoprono che a breve sar\u00e0 portato via da lord Kur'talos Ravencrest nella sua Fortezza di Black Rook per interrogarlo, nell'ipotesi di una futura invasione degli orchi. Broxigar spiega loro com'\u00e8 arrivato in quel tempo, e Malfurion teme che ci\u00f2 sia successo per via degli usi sconsiderati del Pozzo dagli Eletti, quindi prende la decisione di liberare l'orco per portarlo da Cenarius. Tyrande e Malfurion si recano quindi da Illidan per chiedere il suo aiuto, e liberano Broxigar.\nI Cinque Aspetti.\nIntanto Krasus e l'altro drago arrivano al nido della regina dei draghi rossi Alexstrasza, e l\u00ec Krasus viene messo alla prova in vari modi, ma riesce anche a riconoscere con molto sforzo, dato che la sua memoria \u00e8 sempre difettosa, il consorte prescelto di Alexstrasza, Tyranastrasz il Sapiente, che quindi lo conduce finalmente al cospetto della Regina della Vita. A lei Krasus \u00e8 disposto a rivelare la verit\u00e0 anche se questo forse potrebbe significare la sua morte e quella di Rhonin, perch\u00e9 pur di salvare la Storia da un'implosione temporale Alexstrasza potrebbe decidere per l'eliminazione degli intrusi nel loro tempo. Alexstrasza lo accoglie con un altro drago, il suo io pi\u00f9 giovane, un Korialstrasz stranamente indebolito e afflitto da una misteriosa malattia.\nMalfurion e Broxigar arrivano alla radura di Cenarius, dove incontrano anche Rhonin, riuscito a superare gli esami delle forze del bosco, ma Cenarius li avverte di un pericolo imminente su di loro. Infatti una bestia ferale \u00e8 riuscita ad avere la meglio sulla quercia sentinella, e si \u00e8 moltiplicata in un intero branco, minacciando l'intero bosco.\nIl raduno dei Cinque Aspetti.\nNello stesso momento Alexstrasza decide di convocare una riunione dei Cinque Aspetti per raccontare loro la storia di Krasus. La versione pi\u00f9 giovane di Krasus li accompagner\u00e0 perch\u00e9 i due attingono probabilmente alla stessa energia vitale e quando i due draghi sono insieme l'esaurimento di forze non \u00e8 cos\u00ec tremendo. Dalla riunione dei draghi potr\u00e0 scaturire la decisione di eliminare sia lui sia Rhonin, e i timori di Krasus vengono confermati da Alexstrasza. Nessuno pu\u00f2 permettersi di cercare di modificare il corso della Storia, anche pensando di operare bene.\nTuttavia quando le bestie ferali attaccano la foresta, Rhonin decide di contravvenire agli ordini di Krasus e di intervenire aiutando Malfurion, Broxigar, che ha ricevuto in dono un'ascia magica da Cenarius, e lo stesso semidio contro i mostri. La sua magia sembra molto pi\u00f9 potente, come se lo sbalzo nel tempo lo avesse rafforzato, al contrario di Krasus, ma poi finisce incosciente dato che un mostro quasi gli succhia via la sua magia.\nAl raduno dei Cinque Aspetti, Nozdormu non viene e non \u00e8 possibile rintracciarlo nemmeno dai suoi servitori. Krasus teme che per tenere a bada l'anomalia, Nozdormu sia impegnato contro di lei nel passato, nel presente e nel futuro, essendo quindi irrintracciabile nel piano mortale. Questo provoca un'altra delusione a Krasus, perch\u00e9 sperava in Nozdormu per concludere la cosa pacificatamente. Invece ora l'unica possibilit\u00e0 che rimane per rimediare alla loro intrusione temporale \u00e8 la morte per lui e Rhonin. Ma il peggio \u00e8 che non riesce nemmeno a raccontare la vera storia agli aspetti dato che viene bloccato da Neltharion, il guardiano della Terra, gi\u00e0 scivolato nella pazzia che lo trasformer\u00e0 in Deathwing. Questi teme che Krasus lo tradisca e quindi gli impedisce magicamente di raccontare tuta la verit\u00e0 e lo scopo della riunione fallisce.\nL'arrivo di Mannoroth.\nAttraverso il varco arriva un nuovo comandante della Legione Infuocata, il signore delle cripte Mannoroth. Mannoroth prende in mano la situazione, ordina dopo aver saputo di Rhonin, Broxigar, a cui si interessa molto come essere, e Malfurion, che vengano catturati. Poi riesce ad isolare il Pozzo da tutti gli elfi della notte, salvo gli Eletti. Intanto per la magia che ha usato Rhonin \u00e8 sbalzato nello spazio e si ritrova accanto Broxigar. Qui ha il tempo di chiedere all'orco la sua storia e di spiegargli dove erano finiti. Poi trovano Malfurion, che spiega loro che sono finiti vicino a casa sua, dove trovano ad aspettarli Lord Ravencrest, Illidan e un drappello di guardie che li cattura e li porta alla fortezza di Black Rook. Quando Malfurion sta per essere interrogato dalle Guardie della Luna, poich\u00e9 dopo aver raccontato la sua storia loro devono controllare nella sua mente, nonostante Illidan cerchi in qualche modo di proteggerlo, i loro incantesimi non funzionano, il pozzo \u00e8 stato isolato. La Legione Infuocata miete le sue prime vittime nella folla appostata davanti ai cancelli del palazzo.\nIl ruolo di Malfurion.\nContemporaneamente Krasus, nel suo svenimento ha un incubo prima su Deathwing, poi una visione di Nozdormu, che gli rivela che tutte le vie al future sono ormai precluse tranne una. La via di salvezza sta in un elfo. Dopo il suo risveglio avverte Alexstrasza e l'altro Korialstrasz dell'imminente arrivo della Legione Infuocata, ma non pu\u00f2 parlare del tradimento di Neltharion. Cos\u00ec si reca con il suo alter ego verso la capitale degli elfi per cercare l'elfo che gli ha mostrato Nozdormu. L\u00ec trovano gi\u00e0 la Legione Infuocata all'opera e infine anche Krasus decide di intervenire di fronte a quegli orrori nonostante la possibile modifica del passato. Poi per\u00f2 la stanchezza arriva in entrambi i Korialstasz, perch\u00e9 ancora non sono del tutto un unico individuo e quindi devono battere in ritirata.\nUn messaggero arriva alla fortezza di Black Rook per informare Lord Ravencrest dell'arrivo della Legione Infuocata e della sua devastazione su Zin-Azshari. Malfurion si reca quindi al tempio di Elune con Broxigar, dove ritrova anche Tyrande e le spiega brevemente cosa ha intenzione di fare. Malfurion torna nel Sogno di Smeraldo per cercare di entrare nuovamente al palazzo e distruggere l'isolamento del pozzo, a cui bada personalmente lord Xavius. Questi si accorge della presenza dell'elfo della notte grazie ai suoi bulbi artificiali, ovvero occhi magici, e imprigiona lo spirito di Malfurion in una gemma magica.\nNel frattempo Krasus ha trovato l'area in cui abita l'elfo che cerca e si separa dal suo alter ego. Krasus viene poi arrestato dal Capitano Jarod Shadowsong, appartenente al Corpo di Sorveglianza di Suramar. Tuttavia lo influenza mentalmente e questi va a cercare Tyrande Whisperwind e Broxigar, mentre vegliano su Malfurion. Tyrande si convince a portarlo con s\u00e9, vedendo che Broxigar lo conosce tramite le parole di Rhonin e quando Krasus vede Malfurion immobile, riconosce in lui l'elfo che Nozdormu gli ha indicato. Con loro vi \u00e8 sempre Jarod Shadowsong che controlla il suo prigioniero.\nLa prima sconfitta della Legione Infuocata.\nIntanto l'esercito di Lord Ravencrest affronta la Legione Infuocata, e inizialmente ottiene un buon successo grazie anche al potere magico di Illidan e Rhonin, ma la tenacia l'implacabilit\u00e0 della Legione Infuocata rende vani gli sforzi degli elfi della notte, che perdono numerosi uomini. Malfurion viene liberato da Krasus e Tyrande e prova ancora a richiudere il portale, ma ancora una volta lord Xavius interviene. Inizia una dura battaglia tra i due che viene infine vinta da Malfurion grazie all'aiuto che ottiene da Krasus, Tyrande, Korialstrasz pi\u00f9 giovane e Broxigar. Lord Xavius muore, il suo scudo protettivo e isolante scompare, e Malfurion chiude il portale. Sargeras cerca di attrarlo dentro il portale che crolla, ma ancora una volta i suoi amici lo salvano. La sua vittoria coincide con il ribaltamento della situazione per l'esercito di lord Ravencrest. Riottenuti i poteri massacrano la Legione Infuocata, che infine batte in ritirata, ma sono costretti a fermarsi per la stanchezza dell'esercito. Illidan si \u00e8 distinto particolarmente, tanto che Rhonin si ripromette di controllarlo attentamente, e Lord Ravencrest lo mette alla guida delle Guardie della Luna come ricompensa."}
{"id": "1308555", "revid": "486946", "url": "https://it.wikipedia.org/wiki?curid=1308555", "title": "International Stadium", "text": ""}
{"id": "1308556", "revid": "1543377", "url": "https://it.wikipedia.org/wiki?curid=1308556", "title": "Pravit\u00e0", "text": "Pravit\u00e0 \u00e8 un termine largamente usato nel medioevo in relazione ai processi tenuti dall'inquisizione. Solitamente era abbinato alla parola eretico, \" \"eretica\" pravit\u00e0\" per significare nel diritto la volont\u00e0 maligna di travisare i dogmi imposti dalla religione.\nAi nostri giorni il termine si \u00e8 evoluto rimanendo comunque un significato negativo simile a stortura maligna, o perversione e depravazione la cui radice \u00e8 comune.\nCuriosit\u00e0.\nViene citata anche nel testo originale dell'abiura di Galileo Galilei letta il 22 giugno del 1633."}
{"id": "1308563", "revid": "6923", "url": "https://it.wikipedia.org/wiki?curid=1308563", "title": "Governatorato di Piotrk\u00f3w", "text": "Il Governorato di Piotrk\u00f3w (in polacco: \"Gubernia piotrkowska\", in russo: \"Petrokovskaya\") fu un'unit\u00e0 amministrativa (governatorato) del Regno del Congresso (nome assunto dalla Polonia dopo il Congresso di Vienna). La capitale era a Piotrk\u00f3w Trybunalski.\nStoria.\nIl Governatorato fu creato nel 1867, acquisendo parti del Governatorato di Radom e di Varsavia."}
{"id": "1308565", "revid": "177744", "url": "https://it.wikipedia.org/wiki?curid=1308565", "title": "Acne estivale", "text": " \nL'acne estivale (acne aestivalis), chiamata anche acne di Maiorca, \u00e8 una eruzione acneiforme che si presenta generalmente nella stagione estiva, protraendosi talora anche nei mesi invernali.\nSi manifesta con papule, pustole e comedoni nelle aree esposte alla radiazione UV.\nSpesso viene erroneamente confusa con episodi di normale acne, o con un ritorno estivo della stessa.\nEziologia.\nLa causa che provoca tale anomalia non \u00e8 ancora chiara.\nAppare in seguito ad un'esposizione repentina della pelle al sole o a lampade UV-A.\nUn'esposizione graduale invece pu\u00f2 migliorala (teoria dell'hardening).\nSintomatologia.\nSi manifesta con la comparsa, dopo un'esposizione alla luce solare, di piccole papule localizzate su spalle, avambracci e petto. L'eruzione \u00e8, di solito, asintomatica o lievemente pruriginosa\n\u00c8 pi\u00f9 frequente nel sesso femminile e nei climi caldo-umidi.\nTerapia.\nCome quasi per tutte le eruzioni acneiformi indotte, la rimozione dell'agente causale comporta la remissione spontanea.\nEvitando l'esposizione al sole o applicando filtri solari si previene o si evita l'aggravarsi della manifestazione.\nAttualmente non vi sono trattamenti farmacologici, per via sistemica o topici, sicuramente efficaci. Qualche beneficio si \u00e8 avuto con l'impiego topico della retinaldeide."}
{"id": "1308567", "revid": "6923", "url": "https://it.wikipedia.org/wiki?curid=1308567", "title": "Governatorato di Radom", "text": "Il governatorato di Radom (in polacco: \"Gubernia radomska\") fu un'unit\u00e0 amministrativa (governatorato) del Regno del Congresso (Polonia).\nStoria.\nFu creato nel 1844 dall'unione dei governatorati di Sandomierz e di Kielce. La capitale era a Radom (in precedenza capitale del governatorato di Sandomierz).\nEra suddiviso in 8 distretti: kielecki, miechowski, olkuski, opatowski, opoczy\u0144ski, radomski, sandomierski.\nNel 1866 il governatorato di Kielce fu reso di nuovo indipendente, e pertanto il suo territorio fu sottratto al governatorato di Radom."}
{"id": "1308568", "revid": "1543377", "url": "https://it.wikipedia.org/wiki?curid=1308568", "title": "Palazzo Serafini", "text": "Il palazzo Serafini \u00e8 sito in piazza Madonna del Lago 3 nel quartiere denominato La Codacchiola a Scanno (AQ).\nStoria.\nLa famiglia Serafini \u00e8 di origine francese, anzi franca, il capostipite essendo uno dei cavalieri fedeli dell'imperatore Carlo Magno, al quale venne affidata una marca, cio\u00e8 un piccolo feudo vicino alle zone di confine con funzione di difesa dai nemici esterni, sito nella regione ancor oggi denominata Marche e che allora faceva riferimento gerarchico al Ducato ex longobardo di Spoleto, che comprendeva all'incirca le attuali regioni Marche ed Abruzzo, il pericolo principale essendo allora i pirati saraceni che venivano dal mare a saccheggiare le coste adriatiche, spingendosi anche nell'interno. Nei secoli i vari rami della famiglia si sono diffusi in tutto il centro Italia, portando sempre il titolo di marchesi, ma a volte anche nessun titolo, spingendosi anche al Nord, a Piacenza, a Venezia, in Trentino ed anche in Piemonte, se il casato, il titolo e lo stemma (sempre con i tre angioletti con stelle su sfondo azzurro, ma con diverse piccole varianti) risultano dall'Albo d'oro della nobilt\u00e0 sabauda e cisalpina. Questo palazzo \u00e8 stato edificato molto probabilmente tra il XVII ed il XVIII secolo. La pianta originaria del locale \u00e8 andata perduta per via di frazionamento a privati.\nStruttura.\nLa parte retro del palazzo ha sostituito le mura cittadine nel tratto presso tali mura oggi adibito a parcheggio pubblico.\nL'elemento di spicco della facciata \u00e8 un portale in pietra sovrastato da una finestra rettangolare ed inclusa entro un timpano barocco.\nSul concio di volta del portale \u00e8 lo stemma della famiglia Serafini, rappresentato da un altorilievo di 3 puttini, verosimilmente 3 angioletti serafini, che richiamano lo stemma tradizionale della famiglia.\nLe paraste laterali del portone terminano a livello della finestra direttamente superiore con delle sculture di fiaccole in pietra, prima di queste ultime sono ruotate mediante delle pseudo-volute sempre in pietra.\nL'androne interno \u00e8 ancora pavimentato con dei ciottoli di fiume detti localmente \"pellente\", mentre le contrafforti sono in pietra squadrata e rastremati.\nIl lato opposto a quello d'ingresso \u00e8 a 4 livelli terminanti in alto mediante un cornicione ottocentesco con arcate laterali di rafforzamento decorate da una balaustra in pietra (del 1876)."}
{"id": "1308571", "revid": "433605", "url": "https://it.wikipedia.org/wiki?curid=1308571", "title": "Yaxchil\u00e1n", "text": "Yaxchil\u00e1n (\"Pietre Verdi\" in lingua maya) \u00e8 un importante sito archeologico maya situato in Messico, nello stato del Chiapas sulle rive del fiume Usumacinta.\n\u00c8 anche chiamato talvolta \"Mench\u00e9\" o \"Lorillard\".\nA Yaxchil\u00e1n sono state ritrovate numerose sculture.\nStoria.\nIl nome antico della citt\u00e0 era molto probabilmente Pa' Chan e fu uno dei maggiori centri della civilt\u00e0 maya durante tutto il periodo classico. Per lungo tempo fu la potenza dominante lungo il fiume Usumacinta.\nCome sembrano indicare numerosi glifi decifrati, Yaxchil\u00e1n dominava, durante il suo periodo di maggior splendore, molte localit\u00e0 dei dintorni, tra le quali Bonampak. I pi\u00f9 importanti sovrani della citt\u00e0 furono \"Scudo Giaguaro\" (647-742, re dal 681) e \"Uccello Giaguaro\" (709-786, re dal 752), i quali esercitarono grande influenza su tutta l'area.\nCome tutte le citt\u00e0 dell'area centrale, anche Yaxchil\u00e1n fu abbandonata nel IX secolo d.C. per motivi non ancora chiariti.\nEdwin Rockstroh fu il primo che nel 1881 giunse a Yaxchil\u00e1n dal Guatemala; la localit\u00e0 venne riscoperta l'anno successivo dall'inglese Alfred Maudslay, che la battezz\u00f2 \"Mench\u00e9\" (\"albero verde\" in lingua maya). Con il permesso del governo del Guatemala, sotto il cui controllo si trovava a quel tempo la zona, Maudslay fece portare a Londra sette architravi, che attualmente sono esposti al British Museum.\nSuccessivamente giunsero prima il francese D\u00e9sir\u00e9 Charnay e poi l'austriaco Teobert Maler, che vi lavor\u00f2 tra il 1897 ed il 1900 e che ribattezz\u00f2 sito Yaxchil\u00e1n, prendendo ispirazione dall'omonimo fiume che scorre nelle vicinanze.\nAll'inizio degli anni venti vi lavorarono gli archeologi americani A. M. Tozzer, S. G. Morley e H. Spinder. Negli ultimi anni sono state intraprese importanti opere di restauro dall'INAH messicano (Instituto Nacional de Antropolog\u00eda y Historia) sotto la direzione di Roberto Garcia Moll.\nDinastia dei sovrani di Yaxchil\u00e1n.\n\"Yoaat Bahlam I\"\n\"fondatore della dinastia\"\n359 - ?\n\"Itzamnaaj Bahlam I\"\n\"Uccello Giaguaro I\"\n378 - 389\n\"Yax Cranio-Corno di Cervo\"\n389 - 402?\n\"Sovrano 5\"\n402 - ?\n\"K'inich Tatbu Joolom I\"\n\"Luna-Cranio\"\n454 circa-467\n\"Uccello Giaguaro II\"\n467 circa - ?\n\"Giaguaro-Occhio Annodato I\"\n508 - 518 circa\n\"K'inich Tatbu Joolom II\"\n526 - 537\n\"Giaguaro-Occhio Annodato II\"\n564 circa\n\"Itzamnaaj Bahlam\"\n599 circa\n\"K'inich Tatbu Skull III\"\n\"Uccello Giaguaro III\" sposa \"Donna Pakal\"\n629-669 circa\n\"Itzamnaaj Bahlam II\"\n681-742\n\"Yoaat Bahlam II\"\n749 circa\n\"Uccello Giaguaro IV\"\n752-768\n\"Itzamnaaj Bahlam III\" sposa \"Donna Ch'ak Ajaw\"\n769-800 circa\n\"K'inich Tatbu Joolom III\"\n808 circa\nLuoghi d'interesse.\nLe rovine di Yaxchilan sono localizzate in un'ansa dell'Usumacinta e si estendono lungo il corso del fiume, su una serie di basse colline e verso l'entroterra. Il nucleo della citt\u00e0, posto attorno alla piazza principale, \u00e8 occupato da due strutture architettoniche principali: la \"Grande Acropoli\" e la \"Piccola Acropoli\". All'interno di quest'area edificata si trovano in totale pi\u00f9 di centotrenta edifici.\nPrima fila di costruzioni.\nLungo la riva dell'Usumacinta si presenta una prima fila di costruzioni, tra le quali le pi\u00f9 degne di nota sono l'Edificio 18 con una stele, l'Edificio 16 con un paio di architravi; lo spiazzo per il gioco della palla con cinque sculture; l'Edificio 5 dove si trova una scalinata con dei geroglifici.\nLabirinto (Struttura 19).\nIl cosiddetto \"Labirinto\" di Yaxchilan \u00e8 parte di una serie di costruzioni analoghe diffuse in tutta la regione maya, come per esempio la struttura \"Satunsaat\" di Oxkintok, nello Yucat\u00e1n, ed il passaggio a volta sottostante il Palazzo di Palenque. La totale mancanza di luce all'interno della struttura sembra alludere ad un mondo infero artificiale, nel quale si svolgevano importanti e misteriose cerimonie.\nStele 11.\nNella piazza principale si trova la \"Stele 11\", risalente al 755 d.C., che nella parte anteriore rappresenta l'ascesa al trono del sovrano \"Uccello Giaguaro\", separato dal predecessore \"Scudo Giaguaro\" da uno stendardo sacro. La parte posteriore mostra il sovrano \"Uccello Giaguaro\" che calpesta prigionieri incatenati.\nGrande Acropoli.\nLa \"Grande Acropoli\", costituita da un gruppo di edifici, si erge sulla cima di un'altura \nisolata ed \u00e8 raggiungile tramite una scalinata.\nPalazzo del Re (Struttura 33).\nLa costruzione principale della \"Grande Acropoli\" \u00e8 la Struttura 33, conosciuta anche come \"Palazzo del Re\", che risale a dopo il 750 d.C. Questa imponente costruzione ha una base di 22\u00a0m x 5\u00a0m e un'altezza di circa 7\u00a0m; la capriata arriva ancora 6\u00a0m pi\u00f9 in alto. La scalinata, scoperta nel 1974, ha 13 pannelli il cui tema \u00e8 l'ascesa al trono del sovrano \"Uccello Giaguaro\", ascesa avvenuta nel 752. Undici pannelli hanno come tema il gioco della palla, dove il re picchia alcuni uomini, i cui corpi ridotti a pezzi si trasformano in palle. \nSi ritiene che sia una raffigurazione di una partita avvenuta nel 744 fra \"Uccello Giaguaro\" e il suo prigioniero \"Testa di Gioiello\".\nI tre ingressi sono decorati con architravi con scene legate alle vicende del sovrano e sono sovrastati con alcune nicchie, dove si pensa ci fossero alcune statue. Il fregio mostra ancora tracce di antiche decorazioni.\nParticolarmente degna di nota \u00e8 la doppia capriata, che ha degli intagli rettangolari costituenti otto file orizzontali. Al centro era collocata una statua di circa 2,50\u00a0m che raffigurava un sovrano con un ornamento sul capo.\nDavanti all'edificio si trova il torso di una figura rinvenuta all'interno, che \u00e8 stata identificata con il re; la cui testa si trova nelle vicinanze. Fino a poco tempo fa i Maya Lacandoni veneravano questa testa come rappresentazione del dio Hachakyum.\nPiccola Acropoli.\nA nord del \"Palazzo del Re\" si trova la \"Piccola Acropoli\" con un gruppo di strutture che comprende gli edifici dal 49 al 52.\nQuarta fila di costruzioni.\nUn'ulteriore fila di costruzioni (da Edificio 39 a Edificio 41) \u00e8 posizionata in un punto abbastanza alto. L'area un tempo era raggiungibile tramite un'imponente scalinata che la collegava a una piattaforma situata pi\u00f9 in basso di 100\u00a0m."}
{"id": "1308572", "revid": "287204", "url": "https://it.wikipedia.org/wiki?curid=1308572", "title": "Governatorato di Piotrkow", "text": ""}
{"id": "1308574", "revid": "201394", "url": "https://it.wikipedia.org/wiki?curid=1308574", "title": "Alan Lomax", "text": "I viaggi di studio lo portarono a raccogliere materiali sonori in quasi tutto il mondo, dalla Spagna alla Gran Bretagna, al sud America. Fu l'inventore di un controverso sistema di classificazione degli stili del canto popolare, detto \"Cantometrics\". Insegn\u00f2 in varie universit\u00e0 statunitensi, tra cui la Columbia University.\nBiografia.\nNegli Stati Uniti.\nFiglio del musicologo John Avery Lomax, Alan James Lomax nasce il 31 gennaio del 1915. Condusse assieme al padre una lunga serie di indagini, fra il 1933 e il 1942, nel sud degli Stati Uniti, per documentare, con registrazioni sul campo, la cultura musicale degli abitanti delle regioni meridionali e in particolare dei discendenti degli schiavi deportati dall'Africa. Molte di quelle registrazioni sono poi confluite nell'importantissima raccolta di nastri dell'Archive of American Folk Song della Biblioteca del Congresso. Tra gli altri nomi celebri che compaiono nelle sue registrazioni dedicate alla musica americana vanno ricordati, tra gli altri, Jelly Roll Morton, Huddie Ledbetter e Muddy Waters.\nAlan Lomax, gi\u00e0 nel 1940, collaborava con Woody Guthrie a \"Hard Hitting Songs for Hard-Hit People\", antologia di canzoni di protesta. Impegnato a documentare le forme musicali e i canti dei neri detenuti nelle prigioni statunitensi (\"negro prison songs\"), proprio in una di queste, insieme a Guthrie, conobbe Leadbelly (al secolo Huddie William Ledbetter), una delle voci pi\u00f9 significative del blues rurale americano.\nSempre intorno al 1940, Lomax risulta indagato dall'FBI:\nAltrove si dice di lui:\nDurante la seconda guerra mondiale, Lomax collabora con l'Office of War Information alla produzione di diversi radiodrammi (poi pubblicati anche in vinile), come \"Bound for Glory\" (con Sonny Terry e Woody Guthrie) e \"The Martins and the Coys\" (con Guthrie, Burl Ives e Pete Seeger).\nNel 1948, Lomax partecipa in qualit\u00e0 di direttore musicale alla campagna elettorale del candidato progressista alle presidenziali, Henry Agard Wallace. Tra i punti del programma di Wallace c'\u00e8 la chiusura della HUAC (House Committee on Un-American Activities, ossia la Commissione per le attivit\u00e0 antiamericane), che Wallace indica come strumento di violazione delle libert\u00e0 civili. Lomax viene inserito nel pamphlet anticomunista \"\" del 22 giugno 1950, una \"black list\" di 151 nomi pescati nel mondo dello \"show business\". Il viaggio in Inghilterra \u00e8 anche, per Lomax, un'opportunit\u00e0 di evitare di testimoniare sulle convinzioni politiche proprie e dei propri colleghi. Hoover chieder\u00e0, comunque, ai servizi segreti britannici di seguire le attivit\u00e0 di Lomax (l'MI5 apre un fascicolo su di lui nel 1950).\nLe premesse della \"Columbia World Library of Folk and Primitive Music\".\nDel settembre del 1950 \u00e8 l'incontro fortuito con Goddard Lieberson, allora presidente della Columbia Records. In un caff\u00e8 di Broadway, Lomax espone a Lieberson l'idea di produrre una collana dedicata alle musiche folk del mondo. Ha gi\u00e0 illustrato la proposta in estate, alla Midcentury International Folklore Conference, tenutasi all'Universit\u00e0 dell'Indiana, in un incontro dal tema \"Making Folklore Available\". Lieberson si mostra disposto a finanziare l'impresa, purch\u00e9 non risulti troppo costosa. Poco dopo, Lomax parte per l'Inghilterra con un registratore a nastro PT-6 della Magnecord, marca di assoluto rilievo nel panorama internazionale, il cui registratore \u00e8 stato sviluppato poco prima, intorno al 1948. L'intenzione di Lomax \u00e8 quella di organizzare il materiale raccolto nel nuovo supporto, erede del 78 giri, l'LP: a partire da lui, lungo gli anni cinquanta, l'LP diverr\u00e0 il formato editoriale standard per l'etnomusicologia.\nL'intenzione di Lomax \u00e8 quella di rientrare velocemente a New York, passando in Europa solo un anno. In realt\u00e0, far\u00e0 ritorno negli Stati Uniti solo nel 1958. Il primo volume della \"Columbia World Library of Folk and Primitive Music\" uscir\u00e0 nel 1955.\nIn Inghilterra: alla BBC (1950-1957).\nLomax \u00e8 in rapporto con la BBC gi\u00e0 dagli anni quaranta. Molti a Londra lo vedono adatto a lavorare per il Third Programme. Giunto a Londra, Lomax avvia una fruttuosa collaborazione con la societ\u00e0 radiotelevisiva britannica: tra il '50 e il '57 produce pi\u00f9 di trenta programmi radiofonici e televisivi, sia come ideatore che, talvolta, come conduttore. L'impatto delle sue trasmissioni sul pubblico britannico \u00e8 incalcolabile, soprattutto ai fini del \"folk revival\". Lomax lavora per la BBC come \"freelance\" ed \u00e8 perci\u00f2 costretto a discutere e contrattare i propri lavori uno per uno, aiutato in questo dal collega Geoffrey Bridson, interno alla BBC, che lo aiuta ad inquadrare le proposte fino all'approvazione. Ma molti alla BBC non amano i suoi programmi, in particolar modo i riferimenti, pur concisi, al marxismo. Preoccupanti, per le autorit\u00e0 inglesi, risultano anche le frequentazioni di Lomax con alcuni intellettuali comunisti del luogo, in particolare Albert Lancaster Lloyd e Ewan MacColl, attore e cantante e, pi\u00f9 in l\u00e0, grande rappresentante del folk revival britannico. Oltre che con costoro, Lomax riesce a intessere fitti rapporti con altri rappresentanti della scena musicale britannica: Douglas Kennedy (ai tempi direttore della English Folk Dance &amp; Song Society), S\u00e9amus Ennis, Hamish Henderson, Shirley Collins. Con il loro aiuto, Lomax ricever\u00e0 suggerimenti su quali musicisti registrare e quali luoghi visitare. Molti saranno suoi collaboratori in diverse edizioni discografiche.\nLe attivit\u00e0 di Lomax in Gran Bretagna sono assai interlacciate tra loro: le registrazioni sul campo vengono proposte nei programmi radiofonici, mentre numerosi sono i concerti da lui organizzati. I programmi radiofonici risultano un modo per finanziare le ricerche sul campo. A tutto ci\u00f2 va sommato lo scopo fondamentale del viaggio di Lomax, la creazione della \"Columbia World Library\". Nel 1952, in una lettera a Woody Guthrie, Lomax si dichiara intenzionato a raccogliere l'intero patrimonio musicale del mondo in una trentina o quarantina di \"long playing\" (alla fine, riuscir\u00e0 a pubblicarne per la Columbia solo 18).\nIn Spagna.\nNel 1952, la Columbia rende noto a Lomax che l'intero progetto della World Library potrebbe essere cancellato, a meno di non includervi anche un disco dedicato alla Spagna di Francisco Franco. Lomax \u00e8 perplesso, anche considerando la sua fortissima antipatia per la dittatura franchista. Si reca dunque a Maiorca, ad una conferenza di folkloristi, nella speranza di affidare la cura del disco ad un musicologo locale, soprattutto per la redazione delle note. Assieme a lui lavorano il rumeno Constantin Br\u0103iloiu e il figlio di uno dei massimi esponenti della resistenza olandese al nazismo. L'organizzatore della conferenza era Marius Schneider (1903-1982), rifugiato nazista, in passato direttore del Berlin Phonogramm-Archiv, istituito da Carl Stumpf nel 1900 all'Universit\u00e0 di Berlino. Schneider \"non riusciva a immaginare in che modo anche un solo musicologo spagnolo avrebbe potuto aiutarmi. Mi sugger\u00ec pure di lasciare la Spagna. [...] ...e mentre osservavo attraverso la tavola questo idiota autoritario, promisi a me stesso che avrei registrato la musica di questo paese ottenebrato anche se avessi dovuto restarci per il resto della vita\". Spesso controllato dalla Guardia Civil, Lomax raccoglie, con l'aiuto di diversi studiosi, centinaia di documenti sonori. Il viaggio in Spagna risulta decisivo anche perch\u00e9 \u00e8 qui che Lomax, per la prima volta, incomincia a fotografare con regolarit\u00e0: i cantori che incidono per lui, i paesaggi, la gente comune, l'architettura.\nTra i dischi della Columbia, pubblicati nel 1955, Lomax dovr\u00e0 selezionare solo alcune delle registrazioni effettuate in Spagna. Molto pi\u00f9 spazio troveranno in \"Folk Music of Spain\", collana di 11 LP curati da Alan Lomax per l'etichetta Westminster di New York. Gi\u00e0 nel 1953, Lomax aveva comunque proposto questo materiale agli ascoltatori di \"Third Programme\" in due trasmissioni (una dedicata all'Andalusia, un'altra sulla Spagna nordoccidentale). Il successo \u00e8 tale che si rendono necessarie altre sei trasmissioni, la cura dei cui testi viene affidata al musicologo spagnolo Eduardo Mart\u00ednez Torner.\nIl lavoro di Lomax in Spagna suscita persino una sorta di risposta istituzionale: nel 1955, la casa discografica Hispavox investe il folklorista Manuel Garc\u00eda Matos della responsabilit\u00e0 di dirigere una campagna di registrazioni nell'intera nazione. Il lavoro di Matos \u00e8 improntato ad un rigido centralismo: tocca alle autorit\u00e0 politiche locali scegliere chi dovr\u00e0 incidere. Nel 1960 esce il frutto di questo lavoro, \"Antolog\u00eda del Folklore musical de Espa\u00f1a\", con evidente funzione filofranchista.\nMa il lavoro di Alan Lomax in Spagna trova un insospettabile significato nella storia del jazz: Gil Evans e Miles Davis, alla loro terza collaborazione professionale con \"Sketches of Spain\" (inciso nel 1959 e pubblicato un anno dopo), utilizzarono \"Spanish Folk Music\", il disco prodotto da Lomax per la Columbia. George Avakian, in qualit\u00e0 di direttore del dipartimento di musica internazionale della Columbia, nel 1956 fornisce ai due musicisti una gran variet\u00e0 di musica folklorica internazionale, tra cui lo stesso \"Spanish Folk Music\". Sono due i brani che Evans e Miles utilizzano per il nuovo disco: una \"alborada\" (melodia del mattino) registrata da Lomax in Galizia nel 1952 e una \"saeta\", \"cante hondo\" della Semana Santa, registrata dalla Radio Nacional Espa\u00f1ola e concessa a Lomax per la pubblicazione. L\"'alborada\" diventa nel disco di Miles \"The Pan Piper\", mentre la \"saeta\" viene intitolata semplicemente \"Saeta\".\nIl viaggio in Italia.\nFra il 1953 e il 1954, collabor\u00f2 con l'etnomusicologo reggino Diego Carpitella (a sua volta collega e collaboratore dell'antropologo Ernesto de Martino), conducendo una vasta opera di registrazioni sul campo in Italia. In Abruzzo Lomax ebbe modo di conoscere il menestrello Giuseppe \"Giuseppillo\" Gavita da Scanno, con cui collabor\u00f2 per l'incisione di alcuni canti popolari abruzzesi, come \"La Partenza del pastore\", e il pi\u00f9 celebre lamento funebre dello \"Scura maje\".\nEredit\u00e0.\nUna parte dell'archivio di Alan Lomax (400 ore di filmati prodotti per il \"network\" statunitense PBS fra il 1978 e il 1985) \u00e8 stato reso pubblico su un canale di YouTube dedicato.\nOpere principali.\nCon il padre John A. Lomax:\nIn italiano:"}
{"id": "1308575", "revid": "1522738", "url": "https://it.wikipedia.org/wiki?curid=1308575", "title": "Personaggi di Eureka Seven", "text": "La maggior parte dei personaggi di \"Eureka Seven\" fanno parte di due fazioni opposte, \"Gekkostate\" e l'esercito \"U.F. Force\". \nGekko State.\nIl \u00e8 una milizia e controcultura antigovernativa collettiva con a capo Holland Novak, che allo stesso tempo pilota l'LFO Terminus typeR909. Eureka, una ragazza pallida e distaccata, pilota un LFO chiamato Nirvash typeZERO. Dopo aver preso parte al Gekkostate all'inizio della serie, Renton co-pilota il Nirvash in coppia con Eureka. Stoner \u00e8 un fotografo che si occupa della scrittura della rivista clandestina del Gekkostate, \"ray=out\". Talho Yuhi \u00e8 il pilota in capo dell'aeronave sede del Gekkostate, la Gekk\u014d-g\u014d, letteralmente \"luce lunare\". Hap \u00e8 un amico d'infanzia di Holland e secondo in comando della nave. Ken-Goh \u00e8 lo specialista di armi e proprietario del Gekk\u014d-g\u014d. Jobs e Woz sono gli ingegneri dell'aeronave. Mischa \u00e8 la dottoressa di bordo. Moondoggie \u00e8 il secondo pilota e operatore della rampa di lancio. Hilda e Matthieu sono i piloti rispettivamente del Terminus typeR808 e del Terminus typeR606. Gidget \u00e8 l'operatrice delle comunicazioni. Gonzy \u00e8 un chiromante. \nRenton Thurston.\n\"Doppiatrice giapponese:\" Y\u016bko Sanpei \"Doppiatore italiano:\" George Castiglia Per la scelta del doppiatore italiano Dynit si \u00e8 servita anche di un sondaggio sul sito \"AnimeClick.it\".\n, figlio del leggendario Adrock e co-pilota del Nirvash, \u00e8 una persona molto estroversa ed emotiva che ha grandi aspirazioni, con la tendenza, tuttavia, a gettarsi nella mischia prima di capire cosa stia succedendo. Prima di entrare nel Gekkostate viveva con suo nonno Axel nella citt\u00e0 di Bellforest, frequentando la scuola e imparando il mestiere di meccanico nell'officina del nonno. Fu molto influenzato dalla sorella Diane ed ha sempre creduto che l'avrebbe vista nuovamente prima o poi. Sebbene fosse una specie di celebrit\u00e0, essendo il figlio di un salvatore, Renton trova scomodo essere il figlio di Adrock Thurston. Il suo cognome \u00e8 conosciuto ovunque vada, e si sente costantemente come se vivesse nell'ombra del padre. Renton credeva che il suo fosse un pessimo padre, che aveva abbandonato la sua famiglia per la ricerca scientifica.\nDopo che il Nirvash atterra vicino al garage del nonno, Renton incontra Eureka, innamorandosene a prima vista. Il suo insolito collegamento con il Nirvash e la responsabilit\u00e0 sul dispositivo inventato dal padre, l'Amita Drive, l'hanno motivato ad entrare nel Gekkostate. Inoltre, partecip\u00f2 nel Gekkostate per la presenza del suo idolo Holland, e per stare vicino ad Eureka, alla quale giur\u00f2 di starle sempre vicino e di proteggerla. Durante il suo soggiorno nel Gekko-go, ebbe un difficile periodo di transizione, nel quale dovette subire scherzi da parte dell'intero Gekkostate, specialmente dai figli adottivi di Eureka. Viene successivamente a conoscenza delle atrocit\u00e0 che hanno passato Eureka ed Holland. Renton rimase assieme al Gekkostate per migliorare le sue abilit\u00e0 di \"reffer\" con il Nirvash, arrivando al punto di raggiungere o addirittura superare Eureka. Questo miglioramento cre\u00f2 una crepa tra lui ed Eureka, dato che lui vorrebbe che il suo amore fosse ricambiato da lei. I suoi sentimenti non sono segreti: tutti nell'aeronave interferiscono con la sua vita sentimentale; l'equipaggio vuole sempre sapere com'\u00e8 la situazione tra loro due e lo incoraggiano ogni volta. La sua relazione con Eureka e con il Nirvash sviluppa un legame psicologico notato da Misha. \nRenton ha uno speciale legame assieme al Nirvash ed a Eureka. Di solito, entrambi lui e la ragazza sono necessari per attivare l'Amita drive, con lo scopo di svegliare il Nirvash e permettere l'accesso all'energia responsabile dell'attivazione del fenomeno Seven Swell. Pi\u00f9 precisamente, quando Renton ed Eureka sono in sincronia su un desiderio comune, il Nirvash di conseguenza libera l'energia dell'Amita drive: se i loro sentimenti sono discordi, esso non pu\u00f2 attivarsi. Comunque, ci sono alcune occasioni nelle quali Eureka \u00e8 presente ma senza sensi, nelle quali Renton da solo convince il Nirvash a svegliarsi. Renton evoca l'energia dell'Amita drive pi\u00f9 volte nella serie; la sua primissima esperienza \u00e8 avvenuta grazie al suo forte desiderio di proteggere Eureka durante la sua consegna dell'Amita drive per il Gekkostate, risultando nel secondo fenomeno Seven Swell (il primo fenomeno si manifest\u00f2 nel disastroso esperimento che vide partecipi Eureka ed Adrock Thurston, causando la scomparsa di quest'ultimo). \nInizialmente, l'antagonista primario di Renton ed Eureka \u00e8 Anemone. Durante le loro battaglie contro di lei, Renton spesso finisce con lo sfruttare l'Amita drive. Il suo primo incontro con Anemone avviene mentre il Gekkostate investiga su un Aerial Coralian: lui ed Eureka si spingono vicino ad esso, e mentre combattono Anemone con il suo LFO theEND, tutti e tre entrano la Zona antistante il Coralian. L\u00ec, i tre condividono uno strano \u201csogno\u201d, dove Eureka cerca di trovare Renton, il quale arriva ad incontrare Anemone, che cerca di ucciderlo. Mentre viene salvato da Eureka, ha un flash di sua sorella poco prima che finisca il sogno. Successivamente alla sparizione dell'Aerial Coralian, Renton e Dominic incontrano l'un l'altro, e nonostante l'iniziale diffidenza, cercano di cooperare per trovare una medicina allo strano dolore che affligge sia Eureka che Anemone. Quando i militari e il Gekkostate corrono a salvare rispettivamente Anemone ed Eureka, il desiderio di Renton di proteggere Eureka attiva il Nirvash, inondando l'area di trapar, che gli consente di pilotare il Nirvash di nuovo verso il Gekko-Go. Diversi giorni dopo, mentre i danni al Gekko-go vengono riparati nella miniera FAC-51, Renton incontra le due ragazze di nuovo dentro una casa in un sogno\\allucinazione: questa volta, Renton, sotto forma del Nirvash, difende Eureka da Anemone, a sua volta sotto forma del theEND.\nEureka.\n\"Doppiatrici:\" Kaori Nazuka (giapponese), Valentina Mari (italiano)\n, \u00e8 una ragazza pallida e distaccata con dei capelli verde acqua e degli occhi color lavanda, pilota del Nirvash typeZERO, il primo LFO ad essere stato costruito, con il pi\u00f9 antico Archetipo. Tratta il Nirvash non come una mera macchina, ma come un essere vivente, con la propria coscienza e sentimenti. Comunque, potrebbe sembrare distaccata ed impacciata verso le altre persone\u00a0\u2013 ha un problema nel comunicare con gli altri umani e nel capire i loro sentimenti. Tende ad apparire casualmente vicina alle persone, sorprendendole a volte. All'inizio della serie, mostra di soffrire di frequenti emicranie.\nSi scopre poi nella serie che \u00e8 una forma umana dei Corallian, mandata dallo Scab Corral per studiare gli esseri umani e stabilire un contatto con loro. Per questo cerca di capire sempre di pi\u00f9 le emozioni umane.\nHolland Novak.\n\"Doppiatori:\" Keiji Fujiwara (giapponese), Alessandro Quarta (italiano)\n, \u00e8 il leader del Gekkostate, capitano del Gekko-go, e pilota del LFO Terminus typeR909. Verso la fine della serie, il suo type R909 \u00e8 distrutto da Anemone, spingendolo cos\u00ec a trasferirsi nel segretissimo e mortale (al suo pilota quanto al nemico) typeB303 \"Devilfish\". Anche questo LFO viene distrutto, questa volta in un attacco kamikaze per far entrare Holland nell'aeronave di Dewey. Fino ad un paio di anni prima lui ed i suoi compagni erano parte di SOF, un'unit\u00e0 di \u00e9lite militare, ma diserta dopo aver incontrato Norb ed aver accettato l'impegno nel proteggere Eureka finch\u00e9 non si fosse conosciuto il suo partner. Gli eventi che conducono alla diserzione della squadra di Holland conducono anche all'incarcerazione del fratello Dewey, e da quel momento condividono un forte odio l'uno per l'altro. Holland \u00e8 conosciuto come uno dei migliori \"reffer\" viventi, ed \u00e8 un idolo per tanti giovani, Renton incluso.\nAnche se a volte si comporta in modo sgarbato con Talho, nutre per lei dei profondi sentimenti e quando scopre che lei \u00e8 incinta accetta felicemente la notizia di essere padre.\nTalho Y\u016bki.\n\"Doppiatrici:\" Michiko Neya (giapponese), Rachele Paolelli (italiano) \n, \u00e8 la capo-pilota del Gekko-Go, anche se alla fine cede la posizione a Moondoggie nell'episodio 34. Incontr\u00f2 Holland e Dewey quando i tre servivano insieme nell'esercito, ma all'inizio era molto invidiosa di come Holland trattava Eureka. Inizialmente lavorava nell'ufficio informazioni, ma venne promossa ad ufficiale per ragioni ignote, e divenne dopo diverso tempo una spia.\nHa una relazione con Holland e si scoprir\u00e0 anche che \u00e8 incinta di quest'ultimo.\nHilda.\n\"Doppiatrici:\" Mayumi Asano (giapponese), Claudia Catani (italiano)\n, \u00e8 la miglior amica di Talho, \u00e8 in grado di svolgere lavori di riparazione e tiene conto delle scorte alimentari della nave. Ha una relazione con Matthieu.\nMatthieu.\n\"Doppiatori:\" Akio Nakamura (giapponese), Fabrizio Manfredi (italiano)\n, amante della musica, \u00e8 uno dei primi a mostrare un po' di rispetto per Renton.\nStoner.\n\"Doppiatori:\" Yasunori Matsumoto (giapponese), Massimo Bitossi (italiano) \n, fotografo e giornalista del \"ray=out\", accompagna il Gekko State nelle sue avventure.\nGidget.\n\"Doppiatrici:\" Fumie Mizusawa (giapponese), Eva Padoan (italiano)\n, ha una relazione con Moondoggie. \u00c8 infantile, ma attenta a non urtare i sentimenti altrui. Durante la serie tenta di farsi amica Eureka.\nMoondoggie.\n\"Doppiatori:\" Mamoru Miyano (giapponese), Luigi Morville (italiano)\n \u00e8 uno dei nuovi membri del Gekko State, ha subito in parte gli scherzi che ora toccano a Renton. \u00c8 un pilota, anche se nessuno sembra saperlo.\nAma molto Gidget, con la quale ha una relazione.\nMischa.\n\"Doppiatrici:\" Yoko Soumi (giapponese), Ludovica Marineo (italiano)\n, medico del Gekko State, costantemente seria, \u00e8 un membro indispensabile dell'equipaggio.\nJobs.\n\"Doppiatori:\" Tomoyuki Shimura (giapponese), Luigi Ferraro (italiano) \n fa i lavori pi\u00f9 disparati sulla Gekko Go.\nWoz.\n\"Doppiatori: \"Yuuichi Nagashima (giapponese), Fabrizio Mazzotta (italiano)\n, \u00e8 hacker del Gekko State e amministratore del software.\nKen Goh.\n\"Doppiatori:\" Tamio \u014cki (giapponese), Diego Reggente (italiano)\n, incaricato delle armi, \u00e8 colui che apre il fuoco durante gli scontri. Ken-Goh \u00e8 chiamato come Kengo Watanabe, detto KEN=GO, un DJ partner dello scrittore di \"Eureka Seven\" Dai Sat\u014d nella fondazione di Frogman nel 1993 e di Frognation Ltd. nel 1997.\nHap.\n\"Doppiatori:\" Taro Yamaguchi (giapponese), Marco Vivio (italiano)\n, secondo in comando, \u00e8 incaricato di tenere d'occhio il budget della nave. Amico d'infanzia di Holland.\nGonzy.\n\"Doppiatori:\" Takk\u014d Ishimori (giapponese), Dante Biagioni (italiano)\n \u00e8 un anziano misterioso che sembra sempre prendere il the nei corridoi della nave. Si scopre alla fine che \u00e8 anch'egli un Coralian umanoide.\nMaurice, Maeter, Linck.\n, , e (doppiati rispettivamente da Michiko Neya, Eriko Kigawa e Fumie Mizusawa in giapponese e da Mattia Nissolino, Agnese Marteddu e Tito Marteddu in italiano) sono i bambini di Eureka. Maeter (pronunciato \"meter\") \u00e8 una femmina, gli altri due sono maschi. La chiamano mamma, ma in realt\u00e0 sono orfani adottati dalla ragazza mentre partecipava alla distruzione della loro citt\u00e0, quando faceva ancora parte dell'esercito. Nell'ultima parte dell'anime Maurice mostra una maggiore maturazione rispetto agli altri. I nomi vengono dal nome del poeta belga Maurice Maeterlinck. Maurice, Maeter, e Linck sono basati sui personaggi Katz, Letz, e Kikka dall'originale Mobile Suit Gundam, avendo praticamente identiche et\u00e0 ed apparenza ai personaggi di Mobile Suit Gundam. La loro relazione con Eureka fa da eco a come il personaggio di Gundam Frau Bow aveva cura dei tre orfani stessi, invece Eureka e Frau sono abbastanza differenti.\nU.F. Force.\nLa U.F. Force (United Federation Forces of Predgio Tower) \u00e8 un esercito sotto il comando del Consiglio dei Saggi, la maggiore autorit\u00e0 nelle Federazioni Unite. A servire sotto il consiglio dei saggi vi \u00e8 il Tenente Colonnello Dewey Novak, che diresse un commando chiamato SOF, prima del suo imprigionamento all'inizio della serie. Dominic Sorel \u00e8 un ufficiale dell'intelligence, sotto controllo di Novak, e responsabile di Anemone, pilota dell'LFO Nirvash theEND.\nDewey Novak.\n\"Doppiatori:\" K\u014dji Tsujitani (giapponese), Fabrizio Pucci (italiano)\n \u00e8 un misterioso colonnello che si prende carico della lotta contro i Coralian, rivelando al popolo la loro esistenza, nonch\u00e9 il fatto che il pianeta su cui si trova l'umanit\u00e0 \u00e8 la Terra. Si propone come continuatore del \"Piano Ageha\" di Adroc Thurston anche se questo era tutt'altro dato che Adroc aveva capito che lo Scab Coral \u00e8 un essere vivente che ricerca la pace. In questo modo, collegandosi al salvatore dell'umanit\u00e0, si guadagna meglio il favore del popolo. \u00c8 molto temuto da Holland e altri a conoscenza del suo passato. Si scopre poi che \u00e8 il fratello di Holland. La famiglia nobile Novak per calmare il pianeta doveva compiere un rito di parricidio, quindi Dewey avrebbe dovuto uccidere suo padre ed ottenere il titolo di \"Re sacrificale\", ma dato che sua madre mor\u00ec partorendo l'altro figlio Holland, il titolo di Re sacrificale sarebbe passato a lui, ma Dewey uccise il padre in modo che il pianeta rifiutasse il rito e la successione di Holland. Le altre famiglie nobili quindi privarono i Novak dei privilegi e lasciarono i due fratelli senza casa. Per questo Dewey odia il pianeta e suo fratello.\nAnemone.\n\"Doppiatrici:\" Ami Koshimizu (giapponese), Ilaria Latini (italiano) \n \u00e8 una ragazza testarda e violenta che pilota l'LFO chiamato theEND.\nDominic Sorel.\n\"Doppiatori:\" Shigenori Yamazaki (giapponese), Flavio Aquilone (italiano)\n \u00e8 incaricato della sorveglianza di Anemone di cui si innamora. Subordinato di Dewey.\nAgeha Squad.\n \u00e8 una squadra anti-coralians di Dewey formata da ragazzini e ragazzine che hanno subito un addestramento speciale.\nSaggi.\nI Saggi sono un trio che siede a capo di ogni cosa e affida a Dewey il compito di riportare la pace.\nI loro nomi sono , e e sono doppiati rispettivamente da Mariko Akashi, Mugihito e Tamio \u014cki in giapponese e da Stefania Romagnoli, Vittorio Di Prima e Mino Caprio in italiano.\nJurgens.\n\"Doppiatori:\" Tetsuo Komura (giapponese), Saverio Moriones (italiano)\n \u00e8 il capitano della nave Izumo, che nell'ultima parte dell'anime si allea con il Gekko State."}
{"id": "1308579", "revid": "212348", "url": "https://it.wikipedia.org/wiki?curid=1308579", "title": "Unione Sportiva Arco", "text": "LU.S.D. Arco 1895 \u00e8 la principale societ\u00e0 sportiva del comune di Arco, in provincia di Trento, che milita nel girone trentino di Eccellenza.\nI colori sociali sono: il giallo e l'azzurro, il campo di gioco \u00e8 lo stadio comunale di Via Pomerio.\nStoria.\n\u00c8 da considerarsi una delle pi\u00f9 antiche societ\u00e0 sportive della regione Trentino-Alto Adige, poich\u00e9 \u00e8 nata nel 1895. L'attivit\u00e0 calcistica ufficiale inizi\u00f2 presumibilmente nel 1921.\nLa societ\u00e0 nasce come sezione locale (\"Consolato\") del Touring Club Ciclistico Italiano svolgendo principalmente escursioni e corse ciclistiche.\nL'Impero austro-ungarico, al fine di soffocare i fermenti indipendentistici degli italiani residenti nel \"Principato del Tirolo\", scioglie nel 1902 tutte le associazioni sportive italiane, compreso il Touring Club.\nSciolto per volere austriaco il \"Consolato\", la societ\u00e0 si ricostituisce subito nello stesso 1902 con la nuova denominazione Veloce Club Olivo confermando il ciclismo quale unica attivit\u00e0 sportiva ed escursionistica svolta all'epoca.\nRinata il 10 maggio del 1919, subito dopo la fine della guerra mondiale, come Societ\u00e0 Sportiva Olivo, nei primi anni le attivit\u00e0 sportive principali furono ciclismo, motociclismo e podismo. Dagli anni trenta lo sport prevalente \u00e8 diventato il calcio, con un'interruzione a causa dal secondo conflitto bellico mondiale.\nDal 1945 l'Arco ha sempre disputato il campionato regionale organizzato dalla Lega e dal Comitato Regionale Trentino-Alto Adige F.I.G.C. vincendolo sei volte nelle stagioni 1957-1958, 1966-67, 1968-69, 1993-1994, 1995-96 e 2003-2004 (la stagione 1948-1949 \u00e8 stata persa allo spareggio contro la Guardia di Finanza di Trento).\nHa partecipato 13 volte a campionati semi-professionistici (Serie D) e di massimo livello dilettantistico nazionale (Interregionale, Campionato Nazionale Dilettanti (C.N.D.) e Serie D).\nDurante la sua lunga storia vi \u00e8 stata sempre una continuit\u00e0 di attivit\u00e0 pur sotto vari nomi, derivanti da cambiamenti di denominazioni e fusioni. La societ\u00e0 si \u00e8 chiamata S.S. Olivo, ancora U.S. Arco, G.S. Olivo Olimpia Arco, quest'ultima derivata dalla fusione fra l'allora U.S. Arco e la U.S. Olimpia.\nNel 1993 \u00e8 tornato a chiamarsi U.S. Arco con il richiamo solo al nome della citt\u00e0.\nNonostante la retrocessione, nella stagione 2008-2009 la squadra giallo-blu gioca per il quarto anno consecutivo in Eccellenza in seguito della fusione con l'Alta Vallagarina, della quale ha rilevato il titolo sportivo mediante fusione."}
{"id": "1308582", "revid": "889336", "url": "https://it.wikipedia.org/wiki?curid=1308582", "title": "Xochicalco", "text": "Xochicalco \u00e8 un importante sito archeologico della cultura del periodo Epiclasico, situato nella parte occidentale dello stato messicano di Morelos circa 38\u00a0km a sud-ovest di Cuernavaca e ad un centinaio di km da Citt\u00e0 del Messico\nIl nome \"Xochicalco\" in lingua nahuatl significa \"casa dei fiori\".\nIl periodo di massimo splendore di Xochicalco venne dopo la caduta di Teotihuac\u00e1n, vi sono ipotesi che la citt\u00e0 non fosse estranea alla caduta dell'impero di Teotihuac\u00e1n.\nLe principali costruzioni cerimoniali sono situate in cima ad un'altura con resti di edifici accessori (non ancora portati alla luce) nell'area circostante.\nIl sito fu occupato nel 200 a.C., gli edifici pi\u00f9 rilevanti vennero edificati fra il 700 e il 1000, la popolazione all'epoca era presumibilmente pari a circa 20.000 persone."}
{"id": "1308587", "revid": "198277", "url": "https://it.wikipedia.org/wiki?curid=1308587", "title": "Episodi di Friends (prima stagione)", "text": "La prima stagione della sitcom Friends \u00e8 andata in onda negli Stati Uniti dal 22 settembre 1994 al 18 maggio 1995 sul canale NBC.\nIn Italia la stagione \u00e8 invece stata trasmessa per la prima volta nel 1996 su un'emittente regionale, con il titolo tradotto in A\u2022M\u2022I\u2022C\u2022I, per poi essere acquistata dalla RAI, ed essere trasmessa dal 23 giugno al 29 luglio 1997 su Rai 3, con il titolo originale F\u2022R\u2022I\u2022E\u2022N\u2022D\u2022S.\nMatrimonio mancato.\nTrama.\nAl Central Perk, Ross comunica agli amici Joey, Chandler e Phoebe ed alla sorella Monica il fallimento del suo matrimonio in quanto Carol, sua moglie, ha scoperto di essere lesbica. In piena crisi, Ross afferma di volersi risposare quanto prima e, proprio in quel momento, entra nel locale Rachel, un'ex compagna di scuola di Monica, vestita da sposa. Dopo essere stata presentata agli altri, la ragazza racconta del motivo per cui \u00e8 fuggita prima del suo matrimonio. Monica esce con Paul, un ragazzo che le racconta di essere impotente da due anni solo per suscitare piet\u00e0 e portarsela a letto. Vedendolo sempre pi\u00f9 triste, Chandler e Joey consigliano Ross di provare ad uscire con delle altre ragazze. Intanto Rachel decide di stabilirsi per un po' di tempo da Monica, cercare lavoro e, con esso, l'indipendenza dalla sua famiglia. Arrivata al passo storico di tagliare letteralmente in due parti le carte di credito del padre, la ragazza accetta anche l'invito ad uscire propostole da Ross che, ai tempi del liceo, era innamorato di lei. Infine, Rachel trova lavoro come cameriera al Central Perk.\nUna moglie differente.\nTrama.\nCarol confida a Ross di essere incinta. A casa, Monica \u00e8 in preda al panico per l'imminente arrivo dei genitori che sono soliti farle notare tutti i suoi difetti, mentre Rachel non riesce pi\u00f9 a trovare l'anello di fidanzamento che lei vorrebbe restituire all'ex fidanzato. Dopo aver ritrovato l'anello all'interno di una teglia di lasagne, Rachel si reca allo studio dentistico dove lavora Berry. Qui la ragazza scopre che lui non \u00e8 assolutamente afflitto ed ha iniziato una nuova storia con quella che sarebbe dovuta essere la sua damigella d'onore. Al momento della prima ecografia di Carol, \u00e8 presente anche Susan, la sua nuova compagna. Ross prova astio nei confronti della donna e, durante la visita, i due litigano sia per la decisione del nome e del cognome che prender\u00e0 il bambino, sia per il ruolo che ognuno di loro avr\u00e0 nella sua educazione. I tre futuri genitori, sentendo il battito del cuore del bambino, appianano le loro divergenze.\nPer 500 dollari in pi\u00f9.\nTrama.\nPhoebe \u00e8 crucciata per un errore commesso dalla sua banca che le ha accreditato sul suo conto 500 dollari in eccesso. Sentendosi una ladra, la ragazza decide di informare la banca la quale, per scusarsi del disservizio, le accredita altri 500 dollari e le regala un telefono a forma di palla ovale. Nel frattempo Monica \u00e8 indecisa se presentare Alan, il suo nuovo fidanzato, agli amici per timore che questi lo analizzino. Dopo averli fatti incontrare per\u00f2 tutti quanti non riescono a dire neanche una frase negativa, perch\u00e9 il ragazzo sembra essere perfetto. Nel frattempo Chandler ricomincia a fumare. Tutti i suoi amici cercano di farlo smettere elencandogli i rischi che corre. Per coprire il suo vizio, Chandler scatena una vera e propria gara al peggior difetto tra tutti gli amici ma, solo su consiglio di Alan, decider\u00e0 di spegnere la sua ultima sigaretta. Alan sembra quindi stare molto bene con tutti gli amici di Monica, e lei si sente veramente in colpa quando inizia a rendersi conto che per lui non prova alcun sentimento chiedendosi come i suoi amici reagirebbero ad una loro rottura. Phoebe per sbarazzarsi dei soldi decide di andare a regalarli ad una sua amica senzatetto che, assolutamente ammutolita per il regalo, desidera contraccambiare offrendole da bere. Una volta che prende la lattina e la apre, la ragazza trova al suo interno un pollice. Per questo inconveniente, la casa produttrice della bevanda la risarcisce donandole 7000 dollari. Monica confida agli altri di voler lasciare Alan e questo li sconvolge. Mentre i ragazzi ripensano con nostalgia ai bei momenti passati con quel nuovo amico, Monica va a parlare con Alan che le confida di non averli potuti proprio sopportare. Monica per\u00f2 per non deludere gli amici dice a loro che Alan sentir\u00e0 la loro mancanza. Alla fine Phoebe con i 7000 dollari decide di \"pagare\" l'astinenza al fumo di Chandler che aveva deciso di riprendere a fumare dopo l'addio ad Alan.\nLa prima volta di Ross.\nTrama.\nChandler e Joey hanno comprato tre biglietti per la partita di hockey e vorrebbero invitare anche Ross, che per\u00f2 \u00e8 molto triste per la ricorrenza dell'anniversario del primo rapporto sessuale con la sua ex moglie. Nonostante l'impegno con gli amici, ogni cosa che lo circonda sembra ricordargli quella giornata. Rachel invece incontra al bar alcune sue vecchie amiche e le scopre sposate, incinte o con una grande carriera avviata e si sente frustrata sia perch\u00e9 non vede prospettive nel suo lavoro, sia per la mancanza di progetti per il futuro. Allo stadio, il dischetto parte dal campo e colpisce Ross in faccia rompendogli il naso. Chandler e Joey lo portano in ospedale, dove trascorrono l'intera serata. Qui Ross confida ai suoi amici che quell'anniversario gli sta tanto a cuore perch\u00e9 fu proprio la sua prima volta. Le ragazze nel frattempo trascorrono la serata a casa di Monica e si confidano alcuni segreti del passato. Proprio in quei momenti, Rachel si rende conto che, anche se non ha pi\u00f9 un soldo, sono quei nuovi amici il suo vero tesoro.\nIncontro in lavanderia.\nTrama.\nChandler e Phoebe vorrebbero rompere la relazione con i loro rispettivi compagni. Joey, per riconquistare una sua vecchia compagna Angela, chiede a Monica di accompagnarlo dicendole che vorrebbe presentarle Bob, il fratello della ragazza, tacendole il fatto che non solo Bob \u00e8 il nuovo fidanzato della ragazza, ma anche che Angela li crede una coppia. Rachel e Ross invece devono andare il lavanderia e lui \u00e8 un po' in ansia per l'incontro, che potrebbe sembrare un appuntamento galante. In lavanderia Rachel dimostra di non aver mai fatto il bucato, cos\u00ec Ross le d\u00e0 un po' di consigli su come dividere i capi ed anche su come farsi rispettare. Nel frattempo Monica \u00e8 a cena con Angela e Bob e continua a non comprendere i comportamenti non proprio fraterni tra di loro. Alla fine, Joey rivela la verit\u00e0 e convince Monica ad allearsi con lui. Dopo una lavatrice non andata a buon fine e dopo una lite in cui \u00e8 riuscita ad avere la meglio, Rachel bacia Ross.\nIl sedere di Al Pacino.\nTrama.\nTutti gli amici sono andati ad assistere ad uno spettacolo teatrale di Joey dal titolo \"Freud!\" e qui Chandler incontra una donna di nome Aurora. Dopo aver trascorso una serata con lei, scopre che in realt\u00e0 \u00e8 sposata e ha un altro fidanzato. La storia nasce subito all'insegna del disimpegno e della libert\u00e0 finch\u00e9 Chandler non si rende conto che non \u00e8 veramente questo che cerca in un rapporto. Joey invece, dopo la sua interpretazione di Freud, viene chiamato da una produzione molto famosa come controfigura del sedere di Al Pacino ma, dopo vari battibecchi con il regista, viene licenziato e pensa di aver buttato via la sua occasione per sfondare veramente.\nA lume di candela.\nTrama.\nUn black out blocca l'elettricit\u00e0 in mezza citt\u00e0 proprio mentre Phoebe sta iniziando a cantare una canzone al Central Perk. Chandler invece rimane bloccato nel cubicolo di uno sportello automatico insieme ad una fascinosa modella, ma \u00e8 talmente intimorito da non riuscire a dire una sola parola. Mentre i ragazzi aspettano il ritorno della corrente, finiscono a parlare tutti insieme a lume di candela confidandosi i luoghi pi\u00f9 strani dove hanno fatto l'amore. Rachel non sa bene cosa rispondere, temendo di non aver mai provato vera passione e vera attrazione per un uomo. Di questo finir\u00e0 a parlare poco dopo solo con Ross che, incoraggiato da Joey (che lo definisce \"sindaco di Friend zone\"), decider\u00e0 di esprimerle tutti i suoi sentimenti. Non riesce per\u00f2 a farlo, per colpa di un gatto che gli salta al collo e Rachel, ignara di ci\u00f2 che l'amico le stava per confidare, decide di andare a cercare il padrone di quel gattino. Il padrone \u00e8 Pablo, un affascinante ragazzo di cui Ross \u00e8 subito molto geloso. Dopo che anche l'ultima candela \u00e8 esaurita tutti rimangono al buio nell'appartamento ma, nel momento in cui la luce torna, Rachel sta baciando appassionatamente Pablo, con gran disappunto di Ross.\nLa cara estinta.\nTrama.\nMentre Chandler vede come problema il fatto che tutti quelli che lo circondano lo credono gay e non gli sanno spiegare il motivo, Ross e Monica vengono chiamati dal padre che li avvisa delle gravi condizioni della loro nonna. Quando arrivano all'ospedale, i due fratelli iniziano a ricordare tutti i bei momenti passati con la nonna finch\u00e9 l'infermiera li avvisa della sua morte. Poco dopo, mentre Ross e Monica le stanno dando l'ultimo saluto, la nonna apre gli occhi facendoli spaventare, per poi morire nuovamente qualche minuto dopo. Nei giorni seguenti vengono svolti funerale e rinfresco. Proprio durante questi ultimi eventi Ross, in preda al delirio per i troppi tranquillanti presi in seguito a una caduta, confessa a Rachel di volerle bene pi\u00f9 che a chiunque altro, ma poi le si addormenta in braccio. Alla fine Chandler, per togliersi tutti i dubbi, chiede a un suo collega omosessuale se davvero anche lui sembra tale, ma questo gli risponde di no.\nLa cena del ringraziamento.\nTrama.\nTutti gli amici hanno dei progetti per il giorno del ringraziamento, ma a uno a uno saltano tutti. A Joey, per via di una campagna pubblicitaria contro le malattie veneree, viene chiesto dalla sua famiglia di non presentarsi a casa. I genitori di Monica e Ross decidono di passare le vacanze con dei loro amici e non possono organizzare la tradizionale cena; Rachel perde l'aereo per raggiungere i suoi genitori nella localit\u00e0 sciistica dove si recano solitamente. Cos\u00ec Monica si offre di preparare la cena anche per Phoebe (che festeggia il ringraziamento in famiglia a dicembre) e Chandler che solitamente non organizza mai niente perch\u00e9 la festa gli rievoca un brutto giorno della sua infanzia. Nonostante la cena vada accidentalmente bruciata i sei amici riescono a trascorrere un fantastico ringraziamento cibandosi di tramezzini e formaggio.\nQualcuno mi baci... \u00e8 mezzanotte.\nTrama.\nRoss ha preso una scimmietta, Marcel, da tenere come animale di compagnia nel suo nuovo appartamento. Si avvicina capodanno e Joey ha appena perso l'occasione di poter interpretare Babbo Natale. Gli amici sono per\u00f2 preoccupati perch\u00e9, a parte Rachel che ha Pablo, nessuno ha un compagno con cui scambiare un bacio allo scoccare della mezzanotte. Allora Chandler decide di fare una festa solo per loro, cos\u00ec che nessuno di loro dovr\u00e0 subire la vergogna di non baciare nessuno. Mentre Phoebe canta al Central Perk, un uomo si mette a parlare con un suo amico di quanto sia bella la cantante. Phoebe chiede spiegazioni e l'uomo ammette che stava parlando di lei. Cos\u00ec i due si conoscono e iniziano a uscire insieme. Lei vorrebbe portarlo alla loro festa di Capodanno nonostante il patto fatto agli altri amici. In realt\u00e0 questo patto \u00e8 gi\u00e0 saltato poich\u00e9 Chandler ha deciso di invitare Janice, Monica porter\u00e0 Bobby il buffo, Joey ha trovato una compagna e Pablo torner\u00e0 dalla Spagna (in lingua originale deve tornare da Roma) apposta per stare con Rachel. Il nuovo fidanzato di Phoebe, David, \u00e8 un fisico e insieme all'amico e collega Max dovr\u00e0 andare a Minsk per una borsa di studio. David non sa decidersi se restare con Phoebe o partire, ma alla fine decide di rimanere e di andare alla festa. La festa non sembra andare come previsto: Pablo perde l'aereo, Rachel viene picchiata da una donna che voleva il suo taxi, Joey non pu\u00f2 baciare la sua ragazza perch\u00e9 questa ha portato i suoi due figli, Janice \u00e8 ubriaca e Chandler la lascia per l'ennesima volta. Bobby il buffo arriva alla festa dopo la morte recente del nonno e piange tutto il tempo. Infine Phoebe convince David ad andare in Bielorussia e a lasciarla. A mezzanotte nessuno ha dunque qualcuno da baciare. Chandler \u00e8 sconvolto dalla cosa, tanto che Joey, per farlo stare zitto, alla fine lo bacia, tra le risate degli altri.\nNon baciare mia madre.\nTrama.\nLa madre di Chandler, scrittrice di romanzi erotici, arriva a New York per trovare il figlio. Chandler \u00e8 molto imbarazzato dal comportamento della madre. Durante una cena, Joey sorprende Ross e la signora Bing che si baciano. Quando Chandler lo viene a sapere non la prende molto bene, ma sar\u00e0 l'occasione per chiarire i rapporti con sua madre. Intanto Monica e Phoebe fanno a gara per ricevere le \"attenzioni\" di \"Ragazzo in Coma\", che \u00e8 stato investito da un'ambulanza dopo che Monica ha attirato la sua attenzione per la strada.\nMassaggi e lasagne.\nTrama.\nTutti conoscono il sesso del bambino di Ross, eccetto lo stesso Ross, che non vuole saperlo finch\u00e9 non sar\u00e0 nato. Durante una seduta di massaggi, Pablo ci prova con Phoebe. La ragazza decide di dirlo a Rachel, la quale rompe subito la sua relazione col focoso ragazzo spagnolo. Sebbene lo odi, Monica manda via Pablo regalandogli una delle dozzine di teglie di lasagne che lei ha fatto per sua zia, ma che quest'ultima non vuole pi\u00f9 in quanto contengono carne. Chandler e Joey vanno a comprare un tavolo per la cucina, ma alla fine tornano a casa con un biliardino. Alla fine, Rachel svela accidentalmente a Ross il sesso del suo bambino, che sar\u00e0 un maschio, ma lui si mostra felice e tranquillo.\nNon fissarmi cos\u00ec.\nTrama.\nDopo che Chandler vede accidentalmente Rachel girare nuda per casa dopo aver fatto la doccia, si innesca una reazione a catena in cui tutti cercano di vedere gli altri nudi. Joey scopre che suo padre Joey Sr. ha un'amante e non sa se dirlo o no a sua madre, per poi scoprire che lei sa tutto e ha pure accettato la cosa. Nessuno pu\u00f2 sopportare il nuovo ragazzo di Phoebe, l'irritante psicologo Roger.\nRobert Costanzo Joseph Tribbiani Sr, \nFisher Stevens, Roger\nUn rito per San Valentino.\nTrama.\n\u00c8 San Valentino. Ross ha il suo primo appuntamento da quando ha divorziato da Carol, ma per una coincidenza Susan e Carol hanno un incontro romantico nello stesso ristorante dove Ross ha prenotato. Durante questa occasione, Ross avr\u00e0 la possibilit\u00e0 di baciare un'ultima volta Carol, per poi accettare il fatto che tra loro \u00e8 finita. Joey organizza un appuntamento al buio per Chandler, senza sapere che la ragazza destinata a lui \u00e8 Janice. Phoebe, Rachel e Monica decidono di trascorrere la serata facendo il rituale del \"fal\u00f2 dei fidanzati\" provocando un principio di incendio nell'appartamento.\nUno strano ospite.\nTrama.\nMonica deve fare una prova di cucina per un ristoratore, Steve, ma quando l'uomo si presenta a casa sua inizia a comportarsi in modo strano. Phoebe fa capire all'amica che durante il tragitto per andare da lei, l'uomo ha fumato uno spinello. Dopo aver lavorato come contabile per cinque anni, Chandler viene promosso a contabile supervisore, ma decide di lasciare il lavoro. Ross ha un appuntamento con una bella collega di nome Celia, ma si trova in difficolt\u00e0 quando lei gli chiede di parlarle in modo volgare.\nVivere intensamente (1\u00aa parte).\nTrama.\nJoey si innamora di Ursula, la sorella gemella di Phoebe, e questo fa sentire Phoebe trascurata. Joey, infatti, considera Ursula fisicamente molto diversa e pi\u00f9 eccitante rispetto a Phoebe, nonostante siano praticamente uguali. Intanto Chandler non sa che fare quando si ritrova a dover licenziare un'impiegata verso la quale \u00e8 attratto. Ross ha dei dubbi sull'essere padre quando frequenta le lezioni di preparazione al parto insieme a Carol e Susan. Phoebe \u00e8 palesemente gelosa, perch\u00e9 la sorella le ha sempre portato via tutto e non vuole che le porti via anche il suo migliore amico. Il gruppo le consiglia di parlarne con Joey ma, quando bussa alla sua porta, apre Ursula e Phoebe capisce che Joey e la sorella sono andati a letto insieme.\nVivere intensamente (2\u00aa parte).\nTrama.\nDopo aver rimandato per settimane, Rachel finalmente toglie le luci di Natale dal balcone, ma cade e si sloga la caviglia. All'ospedale, Rachel, che non \u00e8 assicurata, convince Monica a scambiare le loro identit\u00e0 in modo da poter usare la copertura sanitaria di Monica. Phoebe \u00e8 sempre pi\u00f9 gelosa delle attenzioni che Joey rivolge alla sua gemella e sembra che ormai non le dia pi\u00f9 la considerazione di prima. \u00c8 il compleanno di Phoebe, ma Joey non si presenta alla festa a sorpresa per lei per festeggiare il compleanno di Ursula e Phoebe ne resta ferita. Quando Ursula infrange il cuore di Joey, Phoebe prova a sistemare le cose parlando con la sorella, che ha deciso di mollarlo senza neanche dirglielo in faccia. Phoebe, fingendo di essere Ursula, cerca di lasciare Joey al suo posto in modo tale da non ferire i suoi sentimenti e, non trovando una scusa adatta, gli dice di scegliere tra lei e Phoebe. Joey si scusa, ma non vuole rinunciare alla sua migliore amica e cos\u00ec i due si lasciano in toni pi\u00f9 distesi. Joey, per\u00f2, dice alla ragazza di non averla mai vista cos\u00ec bella e la bacia, ma Phoebe lo ricambia. Il bacio, inaspettatamente, piace moltissimo a tutti e due. Mentre Joey se ne va ha una strana sensazione e capisce di aver baciato Phoebe e non Ursula e ne ha la prova quando chiama l'amica col suo nome e lei risponde.\nLezioni di Poker.\nTrama.\nStanca di essere chiamata dai clienti con \"Scusi...\", Rachel sostiene un colloquio per un lavoro come assistente acquisti ai grandi magazzini Saks nella Fifth Avenue, ma non ottiene il posto. Le ragazze prendono lezioni di poker perch\u00e9 vogliono assolutamente battere i ragazzi.\nPensaci prima di parlare.\nTrama.\nRoss incarica Rachel di fare da baby sitter a Marcel per qualche ora, ma al primo momento di distrazione la scimmietta sparisce. Tutti si mettono a cercarla, ma le cose si complicano quando Rachel chiama la protezione animali. Dopo che Marcel viene ritrovato sano e salvo, Ross trova il coraggio di corteggiare Rachel. Ma proprio quando sembra che i due possano trascorrere una serata romantica da soli insieme, piomba in casa Barry, l'ex fidanzato di Rachel da lei abbandonato all'altare, che le dichiara il suo amore.\nAmore tra i denti.\nTrama.\nRachel e Barry, che ora \u00e8 fidanzato con Mindy, ricominciano a frequentarsi, ma le cose si complicano quando Mindy chiede a Rachel di farle da damigella di nozze. Quando Rachel scopre che Mindy e Barry avevano una relazione mentre lei era fidanzata con Barry, le due donne decidono di dare a Barry ci\u00f2 che merita. Ma alla fine Mindy decide lo stesso di sposare Barry e Rachel accetta di essere la sua damigella. Nel frattempo, Chandler impazzisce perch\u00e9 una donna che a lui piace non lo richiama al telefono.\nAddio scimmietta.\nTrama.\nQuando la carta di credito di Monica viene rubata, la donna, insieme a Phoebe e Rachel, decide di acciuffare la ladra. Joey chiede ai suoi amici di aiutarlo a trovare un nome da palcoscenico. Quando Ross scopre che Marcel ha raggiunto la maturit\u00e0 sessuale e ha bisogno di stare con altre scimmie, prova a farlo accettare nella \"Harvard degli zoo\".\nSto per avere un bambino.\nTrama.\nMonica esce con Ethan, un ragazzo molto pi\u00f9 giovane di lei. Dopo aver perso la sua verginit\u00e0 con lei, Ethan rivela a Monica di essere uno studente delle superiori e di averle mentito sulla sua et\u00e0. Phoebe lavora temporaneamente come segretaria di Chandler e confida all'amico che i suoi colleghi non lo sopportano. Rachel fa dei sogni erotici su Joey e Chandler, rendendo Ross invidioso e disgustato. Quando finalmente Rachel lo chiama nel sonno e Ross \u00e8 l\u00ec accanto, l'uomo viene contattato da Carol: il bambino sta per nascere!\nNon gridate, siamo in clinica.\nTrama.\nGli amici attendono l'arrivo in ospedale di Carol, che entra in travaglio. Rachel si mette in ghingheri per flirtare con il ginecologo, e Monica si fa prendere dal desiderio di maternit\u00e0. Nel frattempo Joey fa amicizia con una donna in procinto di partorire e suo malgrado rimane coinvolto fino al momento del parto. Durante il travaglio, Carol viene messa in agitazione dai continui bisticci di Ross e Susan, quindi li caccia entrambi dalla stanza. Mentre i due continuano a litigare, Phoebe li trascina in un ripostiglio per ristabilire la pace, ma tutti e tre rimangono chiusi dentro proprio mentre Carol sta per avere il bambino. Una volta liberati da un inserviente dell'ospedale, Ross e Susan assistono alla nascita del piccolo, che viene chiamato Ben, con l'approvazione di tutti e tre i suoi genitori.\nUna sorpresa dalla Cina.\nTrama.\nLa nuova ragazza di Joey vuole subito andare a letto con lui, ma il ragazzo non pu\u00f2 soddisfare il suo desiderio perch\u00e9 sta partecipando a uno studio sulla fertilit\u00e0. Durante la festa di compleanno di Rachel, Chandler si lascia sfuggire accidentalmente che Ross \u00e8 innamorato di lei. Questa notizia sconvolge Rachel che non sa decidere se essere pi\u00f9 di un'amica per Ross. Il ragazzo, inconsapevole dell'accaduto, \u00e8 all'aeroporto e sta per partire per la Cina per un viaggio di lavoro. Monica \u00e8 eccitata perch\u00e9 potrebbe diventare cognata della sua coinquilina e amica. Dopo qualche giorno Rachel si convince dei suoi sentimenti e decide di recarsi all'aeroporto per dichiarare il suo amore a Ross. Per\u00f2 il ragazzo ritorna dal suo viaggio in compagnia di un'altra donna."}
{"id": "1308591", "revid": "1149807", "url": "https://it.wikipedia.org/wiki?curid=1308591", "title": "La storia ancestrale", "text": "La storia ancestrale (\"The Ancestral Trail\") \u00e8 una collana editoriale di racconti fantasy per ragazzi pubblicata nei primi anni '90.\nStoria editoriale.\n\"La storia ancestrale\" nacque da un racconto scritto dallo scrittore sudafricano Frank Graves che inizialmente aveva intenzione di farci un romanzo. In seguito su suggerimento di Fergus Fleming il racconto venne diviso in due parti a loro volta divise in 52 fascicoli (26 la prima serie e 26 la seconda serie). Ogni fascicolo riporta un episodio in particolare in cui il protagonista ha a che fare con alcune creature pacifiche e altre ostili e si conclude quasi sempre con uno scontro seguito da un \"cliffhanger\" cio\u00e8 un finale a sorpresa che lascia il lettore sul pi\u00f9 bello nell'attesa dell'uscita del fascicolo successivo.\nIllustrazioni raffiguranti particolari dell'episodio narrato fanno da sfondo al testo in tutte le pagine dei fascicoli ricoprendole interamente. Le illustrazioni sono di Adam e Julek Heller nella prima serie e di Mehau Kulyk nella seconda.\nPubblicata per la prima volta nel Regno Unito, in Australia e in Nuova Zelanda dalla casa editrice Marshall Cavendish fu tradotta in varie lingue tra cui italiano, tedesco e spagnolo per essere poi pubblicata anche nel resto del mondo.\nIn Italia fu pubblicata nel 1992 dalla Hobby &amp; Work curata da Giuliano Bezzi e Andrea Trapani. Le uscite furono a cadenza quindicinale, dal dicembre 1992 al dicembre 1994, per un totale di 52 fascicoli come nell'edizione originale.\nTrama.\nPrima serie.\nIl protagonista \u00e8 un ragazzo di nome Richard che per motivi a lui ignoti si ritrova catapultato in un altro mondo chiamato Mondo Ancestrale. L\u00ec incontra Golan un vecchio con la barba bianca lunga fino ai piedi che \u00e8 il capo dei Guardiani del Mondo Ancestrale nonch\u00e9 il Guardiano degli Uomini. Dietro di lui si erge un grande albero con sette cavit\u00e0. Golan dice al ragazzo che quello \u00e8 l'Albero della Vita che custodisce le sette gemme che racchiudono la Forza Vitale e che lui si trova nel Mondo Ancestrale al centro del quale sorge la citt\u00e0 omonima dove \u00e8 in corso una grande battaglia e che le forze del Male guidate dal Malvagio un'entit\u00e0 maligna che ha soggiogato tutti gli abitanti del suo mondo che ora sono votati al Male stanno avendo la meglio in quanto il Malvagio \u00e8 riuscito a impadronirsi di sei delle sette gemme della Forza Vitale e ha catturato i sei guardiani ai quali erano affidate.\nSecondo un'antica profezia una volta che il Male fosse arrivato esso sarebbe stato sconfitto dal Prescelto il quale pu\u00f2 vedere due luci. Richard incredulo dice di non essere affatto in grado di vedere due luci ma solo che i suoi occhi sono di colori diversi infatti uno \u00e8 verde e l'altro \u00e8 grigio. Golan ribatte dicendo che questa sua prerogativa non \u00e8 affatto frutto del caso ma che la profezia dice che l'occhio verde vede la Luce mentre quello grigio vede l'Oscurit\u00e0 e che questo fa di lui il Prescelto cio\u00e8 colui che ha la capacit\u00e0 di porre un equilibrio tra Bene e Male.\nLa profezia dice anche che il Prescelto avr\u00e0 a disposizione ventisei giorni di tempo per completare la sua missione e che non sar\u00e0 solo ma ci sar\u00e0 qualcuno a guidarlo quindi gli regala una tunica che pu\u00f2 renderlo invisibile per sette volte e un amuleto con sopra inciso il simbolo del Mondo Ancestrale tramite il quale Golan pu\u00f2 guidare il ragazzo attraverso il suo viaggio dopo di che scompare. Richard poi incontra un personaggio con un corpo umano e la testa di maiale di nome Orkan appartenente alla stirpe degli Animali Comuni e capisce che egli \u00e8 la guida di cui parlava la profezia perch\u00e9 dopo avergli dato spiegazioni Orkan si offre di aiutarlo dicendogli che \u00e8 scampato alla battaglia finale e che \u00e8 in cerca di altri sopravvissuti.\nPoi sar\u00e0 la volta di Melek un nano di mezza et\u00e0 della stirpe degli Umani scriba nella Citt\u00e0 Ancestrale che per sfuggire al Male era scappato portando con s\u00e9 due libri che si riveleranno essere di fondamentale importanza per il buon esito della missione cio\u00e8 Il Libro delle Profezie e il Libro dei Mostri e degli Incantesimi di Morbane soprattutto il primo in quanto predice cosa i nostri eroi affronteranno giorno dopo giorno. Comincia cos\u00ec un lungo viaggio che porter\u00e0 Richard a esplorare tutto il Mondo Ancestrale guidato dalle ermetiche frasi del Libro delle profezie incontrando personaggi fantastici e affrontando nemici sempre pi\u00f9 pericolosi fino ad arrivare alla battaglia contro il Malvagio nel quale dovr\u00e0 mettere a frutto quanto imparato nel lungo viaggio per poter sconfiggere le forze del Male.\nSeconda serie.\nDopo la lotta finale con il Malvagio, Richard si trova catapultato in un'altra dimensione conosciuta come Cyber Dimension, un mondo futuristico preso di mira da una forza maligna che si riveler\u00e0 essere in seguito il Malvagio che Richard credeva di aver sconfitto. In questa nuova avventura il ragazzo sar\u00e0 guidato e aiutato da Robo, un cyborg inizialmente programmato dal Malvagio per uccidere Richard. Quest'ultimo lo convince a riprogrammarsi al fine di evitare di essere distrutto dal Malvagio. In seguito i due incontreranno Teeza, una specie di scimmia-marsupiale appartenente alla razza dei Wigmat che si unir\u00e0 al gruppo dopo essere stata salvata dal protagonista da un mostro di nome Galaxia che mangiava la sua gente. La missione di Richard si svolge come nel Mondo Ancestrale in ventisei giorni e consiste nel ritrovamento degli Omni, oggetti di metallo molto simili ai pezzi di un puzzle che se messi nel modo giusto possono aprire porte per altre dimensioni. Richard ne ha bisogno per tornare a casa ma \u00e8 ostacolato dal Malvagio che vuole impossessarsene per aprire un portale verso la Terra con l'intenzione di conquistarla.\nPersonaggi principali.\nI Guardiani.\nEccetto Golan tutti i Guardiani partono per combattere il male e non fanno pi\u00f9 ritorno. Richard trova i Guardiani man mano che va avanti nel viaggio. Alcuni di loro una volta liberati premiano il loro salvatore con degli equipaggiamenti mentre altri saranno molto utili ai fini della missione. Golan d\u00e0 a Richard la tunica e l'amuleto, Juroot gli d\u00e0 un pugnale, Kika una cintura magica mentre Tishon e Shunta gli danno un olio magico per proteggersi dall'esposizione agli elementi atmosferici.\nLe sette Gemme dell'Albero della Vita.\nOgni gemma deve essere trovata a custodita da Richard infatti anche se una sola delle gemme dovesse rimanere nelle mani del Malvagio tutti gli sforzi per salvare il Mondo Ancestrale sarebbero inutili. Di conseguenza nel terzo fascicolo quando Richard lascia la gemma nella tana di Baal \u00e8 costretto a tornare a prenderla se non vuole fallire la sua missione.\nForze del bene nel Mondo Ancestrale.\nIn dettaglio:\nForze del male nel Mondo Ancestrale.\nNon \u00e8 del tutto chiaro se le forze del Male sono insite al Mondo Ancestrale o se sono comparse con l'arrivo del Malvagio \u00e8 certo per\u00f2 che egli ha corrotto creature molto potenti e le ha costrette a prendere il controllo sul resto della popolazione.\nLe creature maligne affrontate dai nostri eroi includono una versione gigantesca di animali temuti dall'uomo quali sono i ragni, i serpenti, i pipistrelli, i dermatteri, gli scorpioni, gli avvoltoi, i leoni alati e gli alligatori.\nNemici che i nostri eroi incontrano spesso sono i Cozard e i Grapfrit. I Cozard sono l'armata ufficiale del Malvagio costituita principalmente da rettili il cui unico ordine \u00e8 di cercare e distruggere. Orkan li considera molto pericolosi ma anche crudeli e senza piet\u00e0.\nVale lo stesso discorso per i Grapfrit che sono piccole creature simili a insetti che vivono nella foresta. Sono provvisti di un enorme pungiglione con il quale succhiano il sangue delle loro vittime ma fortunatamente hanno una vista molto limitata e basta nascondersi tra i cespugli per evitarli.\nContenuti extra.\nLa storia finisce nel 52\u00b0 fascicolo, ma insieme ai fascicoli era possibile trovare carte da gioco collezionabili e parti di una mappa che se messa insieme rivela l'intero Mondo Ancestrale. In una ristampa fu anche inserito un videogioco per PC, sviluppato dalla Holodream Software e pubblicato nel 1994 dalla Hobby &amp; Work per i sistemi operativi MS-DOS e Amiga, che emula le gesta di Richard e dei suoi amici.\nA differenza della prima serie dove Richard si avvaleva del Libro delle Profezie insito al racconto nella Cyber Dimension la profezia giornaliera \u00e8 stampata sulla copertina di dietro del fascicolo quindi in questo caso non \u00e8 Richard che deve interpretare l'indovinello ma il lettore.\nLe pagine del Libro degli Incantesimi e dei Mostri di Morbane sono stampate nella parte interna della copertina di dietro di ciascun fascicolo che contiene due racconti di miti provenienti da varie parti del mondo e ad un certo punto della raccolta viene data una copertina da ritagliare. Anche le pagine sono ritagliabili e alla fine si pu\u00f2 rilegare tutto insieme. Nella seconda serie vengono pubblicate le carte di \"Techscan\" che contengono principi matematici e scientifici in analogia con quelli che i nostri amici usano nelle loro avventure come i laser, gli acidi, le alcale e il magnetismo.\nOgni capitolo del racconto (che rappresenta ognuno dei ventisei giorni del viaggio) si apre con una lettera che \u00e8 graficamente rappresentata come una incisione in una lapide di pietra. Le lettere compongono una frase che esprime un messaggio che si va ad unire a quelli manifestati dal racconto. Partendo dall'ultima le lettere compongono la frase \u201cLa paura \u00e8 soltanto nella mente\u201d.\nSuccesso e controversie.\nLa collana inizialmente indirizzata a un pubblico giovane ottenne successo in tutto il mondo. Agli inizi del 2007 cominciarono a girare voci su di una possibile ristampa e una serie TV ma Haim Saban proprietario della omonima casa di produzione televisiva per ragazzi aveva dichiarato che la sua azienda era troppo occupata in altri lavori e che c'erano dei disaccordi tra lui e la casa editrice.\nTemi.\nIl racconto ripropone il classico tema della lotta fra Bene e Male ma il tema principale \u00e8 il viaggio qui riproposto nel suo significato pi\u00f9 celebre cio\u00e8 come metafora della vita. Per Richard tutta la vicenda \u00e8 un rito di passaggio in questo caso dall'adolescenza all'et\u00e0 adulta. Significativo in tal senso \u00e8 il motivo delle sette razze di esseri viventi (Uomini, Animali Comuni, Uccelli, Pesci, Rettili, Insetti e Animali Mitologici) guidate ognuna da un Guardiano al quale \u00e8 affidata una delle sette gemme della Forza Vitale espressione fisica delle sette virt\u00f9 che rendono l'uomo completo nel suo essere. La conquista di ogni gemma scandir\u00e0 per Richard il raggiungimento delle tappe della sua maturazione che lo porteranno a essere all'altezza del compito che gli \u00e8 stato assegnato e che dovr\u00e0 assolvere nella battaglia finale contro le forze del Male.\nInfine risulta emblematica e carica di significato la frase che chiude il racconto nella quale si riflette la considerazione di come il Male alla fine faccia parte del mondo e di come sia impossibile dire con certezza di averlo sconfitto."}
{"id": "1308593", "revid": "911622", "url": "https://it.wikipedia.org/wiki?curid=1308593", "title": "Aykut Barka", "text": "Dopo aver conseguito il PhD presso l'Universit\u00e0 di Bristol sotto la supervisione di P.L. Hancock con una tesi relativa al comportamento sismotettonico della faglia dell'Anatolia Settentrionale ha collaborato con prestigiosi istituti di ricerca nel campo della gegologia come Institut de Physique du Globe de Paris, \u00c9cole Normale Sup\u00e9rieure Paris, MIT Earth Resources Laboratory, Cambridge, MA, University of Bristol, UK and Geological Survey of Japan. Aykut Barka \u00e8 morto il 1\u00ba febbraio 2002 per le lesioni subite in un incidente automobilistico avvenuto 5 settimane prima."}
{"id": "1308594", "revid": "6923", "url": "https://it.wikipedia.org/wiki?curid=1308594", "title": "Governatorato di Kielce", "text": "Il governatorato di Kielce (in polacco: \"Gubernia kielecka\") fu un'unit\u00e0 amministrativa (governatorato) del Regno del Congresso (Polonia).\nFu creato nel 1841 dal governatorato di Cracovia, che anch'esso aveva capitale a Kielce. Fu unito poi nel 1844 al governatorato di Radom, ma nel 1866 venne nuovamente ricreato come entit\u00e0 indipendente.\nContava 7 distretti: j\u0119drzejowski, kielecki, miechowski, olkuski, pi\u0144czowski, stopnicki i w\u0142oszczowski."}
{"id": "1308603", "revid": "198277", "url": "https://it.wikipedia.org/wiki?curid=1308603", "title": "Episodi di Friends (seconda stagione)", "text": "La seconda stagione della sitcom Friends \u00e8 andata in onda negli Stati Uniti dal 21 settembre 1995 al 16 maggio 1996 sul canale NBC.\nIn Italia \u00e8 invece stata trasmessa dal 30 luglio al 25 settembre 1997 su Rai 3.\nUna fidanzata per Ross.\nTrama.\nRachel va a prendere Ross all'aeroporto con l'obiettivo di riconciliarsi con lui e confessargli il suo amore. Purtroppo, Ross sbarca a New York in compagnia di Julie, una sua vecchia compagna di liceo di origini orientali che ha incontrato durante il suo viaggio in Cina. Rachel nasconde la sua delusione e torna tra le braccia di Pablo. Chandler ha bisogno di un vestito nuovo e Joey gli consiglia di recarsi da Frank, il suo sarto di fiducia. Questi per\u00f2 si riveler\u00e0 tutt'altro che un comune sarto. Monica, dopo lunghe insistenze, riesce a convincere Phoebe a tagliarle i capelli e dalla situazione ne risulter\u00e0 un divertente fraintendimento tra le due amiche. Rachel tenta di giustificarsi con Ross e di spiegare come tra lei e Pablo in realt\u00e0 non ci sia alcun rapporto serio.\nTest per il latte.\nTrama.\nCarol e Susan affidano Ben ai ragazzi e, durante un pasto del neonato, Phoebe assaggia dal biberon il latte di Carol per controllarne la temperatura; questo imbarazza molto Ross, che considera la cosa un po' contro natura visto che \u00e8 liquido secreto da un altro essere umano. Julie, intanto, invita Monica a fare shopping con lei; quest'ultima accetta volentieri e Ross le fa capire quanto sia contento di questo, ma allo stesso tempo Phoebe l'avverte che la cosa potrebbe dispiacere molto a Rachel. Monica tenta in tutti i modi di mantenere nascoste a Rachel le sue uscite con Julie, ma viene scoperta provocando cos\u00ec una piccola rottura tra le due grandi amiche. Monica a questo punto si scusa con Rachel e la convince a conoscere meglio Julie, per rendersi conto di quanto sia gentile e di come anche lei potr\u00e0 andarci d'accordo ed uscirci insieme.\nL'eredit\u00e0 di Heckles.\nTrama.\nI ragazzi apprendono la notizia della morte del signor Heckles, il proprietario dell'appartamento che si trova direttamente sotto a quello di Monica e Rachel; il defunto, inaspettatamente, ha lasciato in eredit\u00e0 tutti i suoi averi alle due giovani amiche. I ragazzi passano quindi una giornata a rovistare tra gli oggetti del povero vicino. Durante la ricerca, Chandler scopre di avere molte cose in comune con il signor Hackles. Mentre gli altri sono impegnati nella selezione di oggetti interessanti nel polveroso appartamento, Ross intraprende una piccola battaglia personale con le strampalate ideologie di Phoebe, che sostiene tenacemente di non considerare la teoria dell'evoluzione della specie come un'ipotesi valida. Chandler, temendo di avere un futuro simile a quello del signor Hackles, richiama Janice, una sua vecchia fiamma. La donna per\u00f2 \u00e8 sposata ed aspetta un figlio. La notizia deprime ulteriormente Chandler, ma a risollevargli il morale ci pensano Rachel, Monica e Phoebe.\nMio marito si sposa.\nTrama.\nI ragazzi scoprono che Phoebe \u00e8 sposata con un suo amico gay canadese che necessitava dei documenti per rimanere negli Stati Uniti. Duncan e Phoebe si incontrano ed il ragazzo le chiede il divorzio perch\u00e9 si vorrebbe risposare con un'altra donna; Duncan confessa che in realt\u00e0 \u00e8 sempre stato eterosessuale, ma che non se ne era mai reso conto veramente. Ross confida a Rachel di non aver ancora fatto l'amore con Julie. Rachel, segretamente compiaciuta della notizia, tenta in tutti i modi di convincere Ross a rimandare il rapporto pi\u00f9 intimo con la ragazza, elaborando scuse bizzarre.\nGli spendaccioni.\nTrama.\nUna donna sbaglia a comporre il numero di telefono e registra sulla segreteria di Chandler un messaggio in cui tenta di riappacificarsi con un certo Bob; Chandler, fingendosi Bob, le d\u00e0 appuntamento al Central Perk la sera stessa. Intanto Joey, Rachel e Phoebe, si rendono conto che i rispettivi redditi non permettono loro di sostenere spese analoghe a quelle degli altri tre amici. Il piano di Chandler per approcciare la ragazza conosciuta al telefono d\u00e0 i suoi frutti e il ragazzo riesce a conquistare la simpatia della bellissima sconosciuta; solo pi\u00f9 tardi Chandler scopre che la ragazza \u00e8 ancora innamorata del fantomatico Bob. La sera, al tavolo del ristorante, i ragazzi si confrontano sul tema delle \"possibilit\u00e0 economiche\". Chandler, Ross e Monica, si rendono conto del problema e tentano invano di rimediare offrendo agli altri la cena ed i biglietti per il concerto degli Hootie &amp; the Blowfish; Joey, Rachel e Phoebe, sentendosi umiliati, rifiutano l'offerta. I tre spendaccioni andranno lo stesso al concerto e si divertiranno; questo per\u00f2, una volta raccontata la bella esperienza agli altri, scatener\u00e0 l'ennesima lite placata questa volta da una triste notizia: Monica infatti riceve una telefonata dal suo datore di lavoro che la licenzia, perch\u00e9 il comportamento della ragazza \u00e8 andato, involontariamente, contro le politiche aziendali del ristorante.\nAllergia al kiwi.\nTrama.\nMonica prepara una torta al kiwi. Ross la mangia e si sente male perch\u00e9 \u00e8 allergico. Mentre Monica porta Ross all'ospedale, Ben viene affidato alle cure di Chandler e Joey che sfruttano la presenza del bimbo per portarlo al parco e fare colpo sulle ragazze. I due per\u00f2 vengono distratti da alcune donne e dimenticano Ben sull'autobus. Il proprietario del Central Perk decide di assumere una cantante professionista per sostituire Phoebe ed obbliga Rachel a licenziarla. Rachel cerca di mediare con il suo principale e, facendo leva sul fatto che Phoebe non si \u00e8 mai fatta pagare, riesce a convincerlo a far esibire l'amica dopo la cantante ufficiale. Rachel d\u00e0 la notizia a Phoebe, ma quest'ultima travisa le sue parole ed \u00e8 convinta di ricevere un compenso. Quando la ragazza scopre che questo non avverr\u00e0, decide di suonare fuori dal locale.\nChandler il pigro.\nTrama.\nChandler non capisce perch\u00e9 le ragazze non lo degnino di uno sguardo. Le amiche lo convincono che \u00e8 necessario che lui torni in forma e Monica lo porta con s\u00e9 ad allenarsi. La ragazza per\u00f2 esagera e Chandler cerca un modo per fermarla. Julie e Ross decidono di prendere un gatto. Rachel dice agli amici che quello che fanno i due non le interessa pi\u00f9 e che ha un appuntamento con un ragazzo. Durante la serata per\u00f2 Rachel non fa altro che parlare di Ross e si ubriaca. La ragazza chiama la segreteria telefonica di Ross e gli lascia un messaggio. Il giorno seguente, Rachel non ricorda nulla dell'accaduto mentre Ross ascolta il messaggio nel quale la ragazza gli rivela di aver chiuso con lui. Ross resta sconvolto nell'apprendere che la ragazza dei suoi sogni ricambiava i suoi sentimenti prima che lui ritrovasse Julie. I due cercano di chiarirsi e si baciano. Phoebe esce con un ragazzo che le piace molto, ma che non la desidera fisicamente e Joey le consiglia di chiedergli direttamente cosa prova. Joey resta molto colpito quando scopre che il ragazzo \u00e8 riuscito ad ottenere ci\u00f2 che voleva, facendo credere a Phoebe che sia stata lei a decidere e a dirgli che non fosse necessario chiamarla pi\u00f9 subito dopo.\nL'alternativa di Ross.\nTrama.\nRoss \u00e8 contento di aver baciato Rachel, ma non vuole distruggere quello che ha costruito con Julie. Joey e Chandler cercano di aiutare Ross a decidere tra le due donne facendo una lista dei pro e dei contro, mentre Rachel \u00e8 in ansia perch\u00e9 Ross non l'ha ancora richiamata. Ross si accorge di preferire Rachel e lascia Julie. Per\u00f2 il PC di Chandler si rompe e la lista finisce nelle mani sbagliate: Rachel legge la lista dei suoi difetti e si arrabbia moltissimo. Monica accetta un lavoro nel quale deve inventare delle ricette dedicate al giorno del ringraziamento per un nuovo prodotto: la \"Macciolata\".\nUn... caldo Natale.\nTrama.\nRachel e Monica non hanno denaro sufficiente per dare la mancia natalizia al portiere, al postino ed all'uomo che consegna i giornali. Le due pensano quindi di preparare loro dei biscotti, ma i destinatari non sembrano apprezzare. Phoebe scopre che sua nonna le ha sempre mentito circa l'identit\u00e0 del suo vero padre: da piccola infatti le mostrava le fotografie di un modello presenti nelle cornici appena acquistate, facendole credere che fossero immagini del suo genitore. La nonna consegna alla nipote una vera fotografia del padre e Phoebe ricomincia a cercarlo. Chandler e Joey, nonostante non abbiano ancora comprato i regali di Natale, decidono di accompagnare Phoebe a conoscere suo padre. La ragazza per\u00f2 ha paura di scoprire la verit\u00e0 e, dopo aver perso un sacco di tempo, decide di andarsene. La festa di Natale a casa di Monica e Rachel naufraga per colpa di Ross che rompe accidentalmente il termosifone e il clima diventa rovente, quindi decidono di fare una festa in stile estivo. Quando tornano Chandler, Joey e Phoebe giusto in tempo per la mezzanotte e farsi gli auguri di Natale, Rachel, Monica e Ross restano di sasso nel vedere Joey spegnere il termosifone usando la seconda valvola che nessuno di loro aveva notato.\nRoss e Russ.\nTrama.\nMonica esce nuovamente con \"Bobby il buffo\", ma tutti si accorgono che il ragazzo beve troppo. Rachel inizia ad uscire con Russ, un uomo identico a Ross: tutti sembrano accorgersi della somiglianza tranne la diretta interessata. Vedendo i due discutere con toni e atteggiamenti identici, Rachel si rende conto di quanto siano uguali e rimane sconvolta. Joey deve partecipare ad un provino per la soap opera \"Giorni della nostra vita\", ma scopre che otterr\u00e0 la parte solo se andr\u00e0 a letto con la persona che si occupa del casting. Monica si rende conto che Bobby era buffo solo sotto effetto dell'alcool e, per non sentire i suoi racconti noiosi, inizia a portare con s\u00e9 degli alcolici. Paradossalmente il uomo ragazzo accusa Monica di essere diventata dipendente dall'alcool e i due si lasciano. Joey si rifiuta di ottenere la parte vendendo il suo corpo, ma l'addetta al casting gli d\u00e0 una parte ancora pi\u00f9 importante. Julie passa al Central Perk per riportare alcuni oggetti di Ross ed incontra Russ che \u00e8 appena stato lasciato da Rachel.\nLo spirito della vecchia signora.\nTrama.\nCarol e Susan decidono di sposarsi e chiedono a Ross di partecipare alla cerimonia pur essendo consapevoli che la situazione \u00e8 un po' delicata. L'addetto al catering ha un incidente e le due donne decidono di affidare questo incarico a Monica. Phoebe \u00e8 sconvolta poich\u00e9 una delle sue clienti \u00e8 morta e la ragazza crede che lo spirito dell'anziana signora sia entrato nel suo corpo. La madre di Rachel passa a trovare la figlia e le rivela di essere in procinto di divorziare. Monica ha pianificato la realizzazione del buffet del matrimonio, ma non ha calcolato bene i tempi e quindi chiede a tutti gli amici di aiutarla. Rachel scopre che l'atteggiamento \"sopra le righe\" di sua madre deriva dall'infelicit\u00e0 di aver sposato un uomo che non amava. Ross non vorrebbe partecipare alla nozze della sua ex moglie ma, quando Carol gli rivela che i suoi genitori non verranno perch\u00e9 non approvano la sua relazione, decide di accompagnarla all'altare facendo le veci del padre. Lo spirito dell'anziana signora assiste al matrimonio della coppia lesbica e, dichiarando di aver visto tutto nella vita, abbandona il corpo di Phoebe.\nIl grande Marcel (1\u00aa parte).\nTrama.\nRoss sente nostalgia di Marcel e si reca a trovarlo allo zoo di Los Angeles. Non trovando l'animale nella sua gabbia, il ragazzo si rivolge al direttore e, dalle sue parole, scopre che la scimmia \u00e8 morta. Un inserviente per\u00f2 lascia intendere a Ross che in realt\u00e0 il direttore ha mentito: Marcel \u00e8 vivo ma \u00e8 stato ceduto ad una societ\u00e0 televisiva che lo utilizza in film e spot pubblicitari. Un ragazzo chiede a Phoebe di cantare le sue canzoni per i bambini di periferia. Questi apprezzano molto i suoi testi, ma i genitori non sono molto d'accordo. La prima fan di Joey, Erika, crede che lui sia veramente il dottor Drake Remoray. Per liberarsi di lei, i ragazzi fingono che Joey sia il gemello cattivo del personaggio.\nIl grande Marcel (2\u00aa parte).\nTrama.\nSul set del film in cui \"recita\" Marcel, Monica e Rachel incontrano Jean-Claude Van Damme. Monica vorrebbe invitarlo ad uscire, ma non ne ha il coraggio. Rachel, che \u00e8 pi\u00f9 estroversa, cerca di combinare un appuntamento per l'amica. Jean-Claude per\u00f2 fa delle avance a Rachel e, quando Monica le d\u00e0 il permesso di uscire, la ragazza accetta l'appuntamento con l'attore. Monica per\u00f2 non pensava che l'amica accettasse veramente e se ne risente. Chandler incontra una sua ex compagna di scuola, Susie, e questa gli chiede di uscire. Dopo qualche tempo, la donna chiede a Chandler di indossare mutandine da donna in occasione di un'uscita a cena. Dopo avergli fatto credere di voler fare l'amore nei bagni del ristorante, l'ex compagna di classe lascia Chandler in mutande e scappa dal locale con i suoi vestiti. La ragazza ha trovato cos\u00ec il modo di vendicarsi degli scherzi subiti anni prima a scuola. Nel frattempo Ross si accorda con l'addestratore di Marcel per poter avere un \"appuntamento\" con la scimmietta.\nCome due aragoste.\nTrama.\nJoey regala a Chandler un braccialetto particolarmente pacchiano in segno di amicizia. Chandler per\u00f2 non sa come dire all'amico che quel gioiello non gli piace. Quando Joey scopre quello che Chandler pensa veramente sul bracciale, si arrabbia molto e, proprio in quel momento Chandler si accorge di aver perso il gioiello. Il ragazzo si reca quindi in gioielleria per comprarne uno uguale ma, poco dopo, Rachel ritrova l'originale al Central Park. Chandler si ritrova quindi con due bracciali identici e non sa che farne. In quel momento Joey entra nel locale: Chandler offre all'amico il secondo bracciale e i due fanno pace. Nel frattempo Ross, per gelosia, cerca di far naufragare tutti gli appuntamenti di Rachel con altri ragazzi. Monica partecipa ad una selezione per un lavoro come cuoca. Il supervisore per\u00f2 sembra eccitarsi quando lei maneggia le verdure e la ragazza fugge sconvolta. Essendo saltata anche questa opportunit\u00e0 lavorativa, Monica decide di chiedere un prestito ai suoi genitori. Questi arrivano nell'appartamento della ragazza portandole tutti gli oggetti che erano rimasti da loro e le rivelano di voler trasformare la sua vecchia camera in una palestra. Monica non riesce a chiedere ai genitori il prestito perch\u00e9 loro credono che lei sia una buona risparmiatrice e che abbia dei soldi da parte per le emergenze. Tra gli oggetti del passato, Monica ritrova una videocassetta sulla quale vi \u00e8 la registrazione della sera del ballo del liceo: il cavaliere di Rachel tardava ad arrivare e Ross, innamoratissimo di lei, si era preparato per accompagnarla. All'ultimo momento per\u00f2, il ragazzo era arrivato e Monica e Rachel erano uscite in tutta fretta con i loro accompagnatori, lasciando Ross triste e deluso. A distanza di anni, Rachel vede il video e scopre quanto era grande l'affetto che Ross provava per lei. La ragazza decide quindi di appianare tutte le divergenze e lo bacia davanti a tutti.\nFinalmente Ross e Rachel.\nTrama.\nJoey viene riconfermato nella soap opera e, per festeggiare, compra per s\u00e9 e per Chandler un enorme televisore e due poltrone reclinabili di pelle. I ragazzi decidono di godersi i loro acquisti per qualche giorno, guardando la TV seduti senza mai alzarsi e facendo recapitare il cibo nell'appartamento di Monica e Rachel. Monica deve gestire il rinfresco per la festa di Richard, il miglior amico di suo padre, e Phoebe le fa da cameriera. Quest'ultima si accorge che l'amica si \u00e8 innamorata del padrone di casa. Richard \u00e8 un oftalmologo e Monica decide di passare al suo studio per farsi visitare. Durante la visita, i due si baciano. Rachel \u00e8 troppo nervosa al primo appuntamento con Ross e le sue risatine tolgono tutto il romanticismo. I due decidono di riprovarci la sera seguente, ma Ross viene richiamato al lavoro per completare l'allestimento di un padiglione del museo.\nI tatuaggi.\nTrama.\nRachel e Phoebe decidono di farsi un tatuaggio. Ross non ama i tatuaggi e Rachel, che voleva fare una sorpresa proprio a lui, non sa come comportarsi. Phoebe per\u00f2 la convince a non lasciare che Ross domini le sue scelte. Rachel, dopo essersi lasciata tatuare, scopre che Phoebe non ha avuto il coraggio di fare altrettanto. Monica e Ross partecipano alla festa di compleanno di loro padre e vengono accompagnati da Richard. Il pettegolezzo della nuova relazione di Richard si diffonde ben presto tra gli invitati e tutti cercano di scoprire chi \u00e8 la sua nuova fiamma. Monica \u00e8 molto imbarazzata nel sentire i commenti dei suoi genitori e, alla fine, decide di rivelare il suo segreto. Joey partecipa alla festa organizzata da un suo collega. Questi gli propone di prendere in affitto la sua casa visto che lui vuole lasciarla. Chandler \u00e8 geloso del fatto che l'amico abbia pensato di andarsene e, dopo un litigio, Joey rivela di voler cambiare casa.\nIl nuovo coinquilino.\nTrama.\nJoey mostra la sua nuova casa agli amici, ma Chandler non va con loro. Phoebe viene contattata dal produttore di una casa discografica che le propone di incidere un demo di \"Gatto rognoso\" e di girare un video. Quando la ragazza mostra il suo video, tutti tranne Phoebe si accorgono che la voce della cantante \u00e8 stata sostituita. Monica e Ross continuano a litigare perch\u00e9 lui sta sempre nell'appartamento con Rachel, limitando la libert\u00e0 della sorella. Joey, passato l'entusiasmo per la nuova abitazione, vorrebbe tornare a vivere con Chandler, ma quest'ultimo si \u00e8 gi\u00e0 trovato un nuovo coinquilino. Chandler e Joey guardano la pioggia dalla finestra nelle loro rispettive abitazioni.\nUn pesce di nome Chandler.\nTrama.\nChandler non riesce a fare amicizia con Eddie, il suo nuovo coinquilino. Phoebe cerca di fare in modo che i due si conoscano meglio ed Eddie inizia a parlare a Chandler di come la fine della storia con la sua ragazza lo abbia portato sull'orlo della depressione. Quando la ragazza si presenta in casa per riportare l'acquario di Eddie, Chandler la invita ad entrare. Quando Eddie la rivede, accusa Chandler di esserci andato a letto. Monica invita Richard a dormire da lei, ma nell'appartamento ci sono anche Ross e Rachel. I due uomini si incontrano sempre in momenti piuttosto imbarazzanti. Joey rilascia un'intervista dove dichiara di scrivere buona parte delle battute del suo personaggio. Lo sceneggiatore per\u00f2, irritato dalle sue parole, decide di far morire il dottor Drake Remoray.\nLe stranezze di Eddie.\nTrama.\nChandler scopre che Eddie ha la mania di guardarlo dormire. Il ragazzo decide quindi di cacciare il suo inquietante coinquilino, ma questi non sembra aver capito di essere stato mandato via finch\u00e9 Chandler non cambia la serratura. Chandler e Joey tornano a vivere insieme e i due si abbracciano felici. Joey cerca un nuovo lavoro, ma non vuole accettare un ruolo inferiore a quello che aveva avuto in \"Giorni della nostra vita\". Quando il ragazzo scopre di avere il conto in rosso, Ross cerca di convincerlo a mettere da parte l'orgoglio. Phoebe consiglia a Monica e Rachel di leggere il libro \"Custodisci il tuo vento\" che parla di come le donne potrebbero essere delle \"regine\" se gli uomini non rubassero il loro \"vento\". Questo libro influenza tutte loro a tal punto da farle litigare.\nWeek-end con il padre.\nTrama.\nPhoebe scopre che, quando era piccola, sua madre le aveva fatto vedere delle versioni edulcorate di alcuni film per difenderla dal male e dal dolore. Joey e Chandler hanno un biglietto in pi\u00f9 per una partita e decidono di invitare Richard. I due restano affascinati dai modi dell'uomo ed iniziano a comportarsi come lui. Ross \u00e8 triste perch\u00e9, vivendo lontano da Ben, rischia di perdersi tutte le sue prime volte.\nI due bulli.\nTrama.\nMonica \u00e8 ancora senza lavoro e decide di investire i suoi ultimi dollari in azioni. I primi guadagni spingono Monica a reinvestire il denaro ma un cambio repentino del mercato le fa perdere tutti i soldi. Phoebe si reca a casa di suo padre per parlargli, ma un cagnolino particolarmente vivace non le permette di raggiungere l'ingresso. Pensando che sia un segno del destino non aver raggiunto la casa, Phoebe mette in moto l'auto per andarsene ed investe accidentalmente l'animale. Dopo aver curato il cane, la ragazza si presenta a casa dell'uomo, ma qui scopre che suo padre se n'\u00e8 andato da anni lasciando la nuova moglie ed il figlio Frank Jr. Phoebe scopre cos\u00ec di avere un fratellastro. Ross e Chandler vengono tormentati da due bulli al Central Perk, ma prima che Chandler e Ross facciano a pugni coi due bulli due ladri ruberanno le chiavi e gli orologi e i quattro si coalizzeranno per sconfiggerli.\nDoppia festa per Rachel.\nTrama.\nI genitori di Rachel hanno divorziato, ma continuano a litigare mettendo tutti in imbarazzo. Monica organizza una festa a sorpresa per il compleanno di Rachel in cui viene invitata la madre, ma non il padre della ragazza. Casualmente per\u00f2 il padre di Rachel decide di passare a trovare la figlia per farle gli auguri. Tutti gli amici cercano di fare in modo che i due non si vedano ed organizzano due feste parallele nei due appartamenti.\nDue settimane di pruriti.\nTrama.\nPhoebe attende il ritorno di un suo amante che per un anno \u00e8 rimasto a bordo di un sottomarino. Ben per\u00f2 prende la varicella e Phoebe, che non l'ha avuta da piccola, viene infettata. Quando il marinaio rientra, decide di stare ugualmente in compagnia della ragazza pur non avendo mai contratto tale malattia. Ovviamente anche l'uomo viene contagiato e tutti gli amici cercano di impedire che i due si grattino.\nQuestione di baci.\nTrama.\nRachel viene invitata al matrimonio del suo ex fidanzato Barry con la sua migliore amica Mindy. La donna ha chiesto a Rachel di fare da damigella d'onore. Durante la cerimonia, gli invitati e gli sposi fanno pi\u00f9 volte riferimento alla fuga di Rachel dal suo matrimonio mettendola in grande imbarazzo. Inoltre Rachel non si accorge che un lembo del suo vestito \u00e8 rimasto alzato e tutti gli invitati le vedono le mutande. La ragazza, capendo che la serata non pu\u00f2 migliorare, decide di fare un ultimo gesto eclatante cantando davanti a tutti. Monica chiede a Richard se vorrebbe dei figli, ma l'uomo risponde che si sentirebbe troppo vecchio. I due decidono quindi di lasciarsi. Chandler inizia a chattare con una donna sposata che viene tradita dal marito e si danno appuntamento al Central Perk. Il ragazzo scopre che la donna misteriosa \u00e8 Janice e i due intraprendono una nuova relazione."}
{"id": "1308604", "revid": "31886", "url": "https://it.wikipedia.org/wiki?curid=1308604", "title": "Palazzo Mosca (Scanno)", "text": "Il Palazzo Mosca \u00e8 sito a Scanno (AQ) all'incrocio tra Via Vincenzo Tanturri e Via Giuseppe Tanturri, con la facciata rivolta verso Piazza San Rocco.\nStoria.\nLa tradizione lo vuole originariamente appartenuto alla famiglia dei Di Salvo, famiglia di Scanno, che furono baroni di Castrovalva fino al 1623, ma, lo spuntare del nome Teopista inciso sull'architrave di una finestra della facciata laterale fa intendere che la costruzione sia dovuta al facoltoso notaio di Scanno Donato Teopista.\nPer l'estinzione della casata il palazzo pass\u00f2 per acquisto al dottor Gregorio Mosca di Pescocostanzo, da cui il nome del palazzo.\nGilberto Carbone, leggendo dati notarili, si dice favorevole alla costruzione del palazzo nella 2\u00aa met\u00e0 del XVII secolo, come si pu\u00f2 notare dalla data 1657 su una finestra sul corte interna.\nQuesto fatto, tuttavia, non spiega la presenza del portale settecentesco e lo stemma dei Di Salvo (1773), la spiegazione potrebbe essere cercata nell'acquisizione di architetture e simboli nel palazzo creati ed assimilati, nel succedersi delle famiglie, come propri.\nNel 1909 il palazzo ha subito degli abbattimenti di edifici adiacenti per la realizzazione della strada provinciale Scanno-Villetta Barrea.\nStruttura.\nIl Palazzo Mosca \u00e8 suddivisto in 2 corpi:\nLe 2 ali del palazzo fanno pensare a 2 fasi di costruzione nette e distinte,\nLa 1\u00aa \u00e8 romanico-barocca, mentre la 2\u00aa \u00e8 romanico-rurale-abruzzese.\nIl corpo maggiore, rappresentato dalla 1\u00aa ala \u00e8 suddiviso su 3 livelli con facciata asimmetrica determinata dalla ridondanza dei motivi decoranti le finestre e pavoneggiato dall'elegantissimo portale con paraste ruotate mediante palmette, le cornici e le mensole a forma di angioletti alati, e sovrastate da uno pseudo-frontone con il succitato stemma e chiave di arco. Le decorazioni del portale sono comuni alle fontane di Scanno e dell'aquilano.\nIl cornicione \u00e8 in stucco a mensole con angeli alati alternati a coppie di puttini posti in modo a mimare una danza intorno al cornicione stesso."}
{"id": "1308607", "revid": "1632387", "url": "https://it.wikipedia.org/wiki?curid=1308607", "title": "Rheingold", "text": "Rheingold \u00e8 l'undicesimo album in studio del gruppo musicale power metal tedesco Grave Digger, \u00e8 stato pubblicato nel 2003 dalla Nuclear Blast Records.\nTematiche.\n\"Rheingold\" \u00e8 ispirato da \"L'anello del Nibelungo\" di Richard Wagner: la struttura del disco ricalca quella della composizione lirica.\nTracce.\nSpecial Edition.\n\"Rheingold\" conta unicamente il formato Digipack oltre a quello del cd classico. Esso contiene due tracce bonus:"}
{"id": "1308608", "revid": "198277", "url": "https://it.wikipedia.org/wiki?curid=1308608", "title": "Episodi di Friends (terza stagione)", "text": "La terza stagione della sitcom Friends \u00e8 andata in onda negli Stati Uniti dal 19 settembre 1996 al 15 maggio 1997 sul canale NBC.\nIn Italia \u00e8 invece stata trasmessa dal 13 luglio al 26 luglio 1998 su Rai 3.\nLa Principessa Leila e il bikini dorato.\nTrama.\nMonica soffre molto per aver troncato la relazione con Richard. Suo padre Jack si reca da lei per vedere come sta e le rivela di aver incontrato Richard e che anche lui sta malissimo. Janice scopre che Joey non la sopporta e, per provare a migliorare la situazione, chiede al ragazzo di passare un po' di tempo insieme. Al termine della giornata Joey afferma che Janice continua ad essere insopportabile, ma si \u00e8 reso conto che pu\u00f2 comunque passare del tempo con lei. Rachel chiede a Ross quale sia la sua fantasia erotica e questi risponde che vorrebbe vedere la sua ragazza vestita col bikini dorato sfoggiato da Leila Organa nel film \"Guerre stellari - Il ritorno dello Jedi\". Rachel non conosce il personaggio e chiede aiuto a Phoebe. Quando Ross si accorge che la sua fidanzata ha rivelato un suo segreto a un'amica, si arrabbia molto. Rachel gli spiega che le ragazze fanno spesso questo tipo di confidenze e consiglia a Ross di rivelare qualcosa di personale a qualche amico. Chandler confida quindi a Ross che quando fa l'amore gli capita spesso di pensare al volto di sua madre. La cosa \u00e8 controproducente: quando Rachel si presenta con il bikini dorato e i capelli della principessa Leila, Ross la vede col volto della madre.\nMinuti contati.\nTrama.\nRoss deve partecipare ad una cena di gala con i suoi amici. Phoebe \u00e8 l'unica ad essere pronta. Chandler litiga con Joey perch\u00e9 quest'ultimo gli ha sottratto il posto in poltrona. Ross convince Chandler a prepararsi, con la promessa che l'amico lascer\u00e0 il suo posto quando sar\u00e0 il suo turno per vestirsi. Quando si alza, Joey porta via i cuscini e Chandler si vendica nascondendogli le mutande. In tutto questo trambusto i due sporcano il vestito di Phoebe. Joey, non trovando la sua biancheria, decide di indossare tutti i vestiti di Chandler. Ross riesce infine a far rinsavire i due ed a convincerli a vestirsi seriamente. Nel frattempo Phoebe non riesce a trovare un vestito nuovo da indossare e quindi decide di coprire la macchia con un addobbo di Natale. Monica rientra all'ultimo minuto e, ascoltando i messaggi in segreteria, sente la voce di Richard che le dice di richiamarlo. La ragazza non sa se il messaggio \u00e8 vecchio o recente e decide di telefonargli. Rachel \u00e8 indecisa sul vestito da indossare e Ross, impaziente di uscire, le fa una sfuriata e la ragazza, indispettita, decide di non partecipare pi\u00f9 alla serata.\nPer dimenticare Richard.\nTrama.\nMonica, per dimenticare Richard, decide di produrre marmellate e Joey ne \u00e8 entusiasta perch\u00e9 pu\u00f2 mangiarne a volont\u00e0. I costi di produzione per\u00f2 sono troppo elevati e quindi Monica \u00e8 costretta ad abbandonare questa sua attivit\u00e0. Per colmare il vuoto che sente nella sua vita, la ragazza decide di avere un bambino con l'inseminazione artificiale, ma Joey riesce a farla desistere da questo suo proposito. Phoebe si accorge di essere seguita continuamente da un uomo e scopre che questi l'ha scambiata per sua sorella Ursula. Phoebe cerca di farlo rinsavire ma, dopo qualche tempo, la ragazza si accorge che il maniaco continua a seguire la sua gemella. Chandler chiede consiglio a Ross e Rachel su come risolvere alcuni problemi che ha con Janice. Il ragazzo vorrebbe sapere come ritagliarsi il suo spazio nel letto senza dover dormire necessariamente abbracciati. Rachel risponde che su questo non possono dare consigli perch\u00e9 loro dormono sempre abbracciati. Ross per\u00f2 lascia intendere di conoscere un metodo per far credere alla fidanzata di aver dormito tutta la notte abbracciati e lo spiega a Chandler quando Rachel si allontana. Mettendo in pratica questo suggerimento, Chandler fa cadere Janice dal letto rompendole un braccio. Parlando con Janice dell'accaduto, Rachel scopre che Ross le ha mentito e si arrabbia molto.\nPaura d'amare.\nTrama.\nRoss scopre che il giocattolo preferito di Ben \u00e8 una Barbie e quindi cerca di farlo giocare con qualcosa di pi\u00f9 \"maschile\". Quando Monica se ne accorge, ricorda al fratello che lui da piccolo si vestiva da donna e fingeva di servire il t\u00e8 alle amiche. Phoebe risponde ad una telefonata, ma dimentica di riferire il messaggio a Joey che perde cos\u00ec l'opportunit\u00e0 di presentarsi ad un provino. La ragazza, mortificata per l'accaduto, chiama il produttore e lo convince a dare una chance all'amico. Joey viene preso e, spinto dall'entusiasmo, chiede a Phoebe di fargli da agente. La ragazza per\u00f2 in alcuni casi non riesce a comunicare le notizie negative all'amico, mentre in altri casi \u00e8 eccessivamente brutale. Joey decide quindi di tornare dalla sua agente, Estelle. Chandler vorrebbe avere una relazione seria con Janice, ma la donna \u00e8 titubante in quanto non ha ancora ottenuto il divorzio.\nLa cassetta della posta.\nTrama.\nPhoebe trascorre una giornata in compagnia del suo fratellastro Frank Buffay Jr. e scopre che il ragazzo \u00e8 molto strano. La ragazza porta Frank al lavoro e lo lascia in compagnia di una sua collega per un massaggio gratis. Il ragazzo per\u00f2 travisa le parole della sorella e pensa che la massaggiatrice sia una prostituta. Quando Phoebe lo scopre si arrabbia molto con il fratello, ma questi si scusa e rivela di essersi trovato molto bene in sua compagnia. Chandler e Janice hanno fatto una lista di 5 persone famose con le quali possono tradire il partner. Anche Ross decide di farne una. Al Central Perk entra Isabella Rossellini che Ross aveva appena escluso dalla lista, preferendo un'altra star. Rachel per\u00f2 gli concede di fare uno strappo alla regola e di provare a sedurre Isabella. Ross riesce a parlare all'attrice e le racconta della lista. Quando Isabella vede che il suo nome in realt\u00e0 non \u00e8 presente, se ne va. Joey tenta di rifare il pavimento del bagno di Monica, ma scopre che \u00e8 un lavoro troppo difficile. Inoltre il ragazzo termina il mobile per la televisione, ma questo copre sia la porta della sua stanza, sia la porta della stanza di Chandler.\nTre anni prima.\nTrama.\nJanice domanda al gruppo se qualcuno di loro sia mai andato a letto con un altro del gruppo e, alla risposta negativa, Janice domanda se qualcuno di loro l'abbia mai desiderato, scatenando una serie di flashback ambientati tre anni prima, ad uno dall'inizio della prima stagione. Phoebe non sopporta pi\u00f9 le manie di Monica per l'ordine e la pulizia e decide di trasferirsi da sua nonna senza avvertire l'amica. La ragazza cerca di portare via poco a poco tutti i suoi oggetti. Chandler cerca un coinquilino e deve scegliere tra un fotografo e un attore di nome Joey. Il fotografo ha tutte le carte in regola per essere il coinquilino ideale (fotografa modelle e ha una sorella pornostar con una casa al mare) e, quando Joey si reca a vedere l'abitazione, Chandler cerca di liberarsi di lui perch\u00e9 ha gi\u00e0 fatto la sua scelta. Al Central Perk, Monica e Chandler incontrano Rachel che racconta di essersi fidanzata ufficialmente con Barry. La ragazza confida alle amiche che desidererebbe avere un'ultima notte di passione con uno sconosciuto prima di sposarsi. Chandler cerca maldestramente di farsi notare, ma non riesce nel suo intento. Ross \u00e8 in crisi con sua moglie Carol, ma quest'ultima sembra pi\u00f9 serena dopo aver conosciuto Susan. Il fotografo viene intercettato dal signor Heckles che gli dice di essere lui il nuovo coinquilino di Chandler e il ragazzo se ne va. Chandler \u00e8 costretto a richiamare Joey. Monica sembra interessata all'attore, ma quando lo invita per prendere da bere lui si spoglia completamente, imbarazzando la ragazza e mandando all'aria l'attrazione di lei per lui. Phoebe rivela a Monica di essersi trasferita a causa delle sue manie per la pulizia e di non volerla perdere come amica, perci\u00f2 ha deciso di andarsene. Le due si salutano affettuosamente, ma Monica \u00e8 triste per aver perso la sua coinquilina e dopo aver rivisto Rachel fidanzata e in procinto di avere tutto ci\u00f2 che aveva sempre desiderato. Chandler e Joey iniziano a legare guardando Baywatch e bevendo birra. Chandler vede Monica triste e l'abbraccia per consolarla, dicendole che trover\u00e0 presto un ragazzo e che \u00e8 la donna pi\u00f9 bella che conosca. Monica lo ringrazia e si rasserena, mentre Chandler torna nel suo appartamento. Ross scopre che sua moglie \u00e8 lesbica e, disperato, si reca al Central Perk dove trova Phoebe. Qui la ragazza cerca di consolarlo e i due finiscono per baciarsi sul tavolo da biliardo. Ross e Phoebe vengono per\u00f2 interrotti dall'arrivo degli altri amici e Joey viene presentato ufficialmente al gruppo. Mentre Rachel sta guidando con le amiche in auto, ha una fantasia in cui sogna di andare a letto con Chandler.\nUn letto nuovo per Monica.\nTrama.\nMonica decide di acquistare un letto nuovo approfittando di una svendita nel negozio dell\u2019ex marito di Janice: \u201cil Re dei Materassi\u201d. Quando l'oggetto viene consegnato, Monica non \u00e8 in casa e Phoebe firma senza controllare. Quando la ragazza rientra, si accorge che le \u00e8 stato consegnato un letto per bambini a forma di automobile. \nMonica si reca quindi al negozio con Joey per cercare di risolvere l'errore. Joey, mentre sta andando a parlare con il venditore cio\u00e8 \u201cil Re\u201d, lo vede mentre si sta baciando con Janice.\nJoey intanto inizia ad insegnare recitazione ad alcuni ragazzi.\nRachel organizza una cena con suo padre e Ross, ma i due non vanno molto d'accordo. Rimanendo molto delusa da questo, chiede a Ross di ritentare l\u2019approccio, invitando il padre nel suo appartamento; questa volta sembra funzionare e i due iniziano a capirsi.\nLa maledizione del dentista.\nTrama.\nJoey \u00e8 in difficolt\u00e0 perch\u00e9 non sa come dire a Chandler di aver visto Janice che si baciava con il suo ex marito. Il ragazzo, quando lo scopre, non sa cosa fare perch\u00e9 Janice gli dice di amare sia lui che l'ex marito, cos\u00ec chiede consiglio a Joey. Quest'ultimo gli fa notare che la cosa pi\u00f9 giusta \u00e8 lasciare che Janice torni dal marito perch\u00e9 loro hanno un figlio e se si amano ancora sarebbe meglio lasciare che la loro famiglia possa riunirsi. Chandler, quindi, ricordando di aver avuto la stessa esperienza al divorzio dei suoi, decide con molto dispiacere di lasciare Janice. \nPrima di andare al lavoro, Ross affida Ben a Monica, ma Rachel se ne risente. La ragazza \u00e8 convinta che il fidanzato non la ritenga capace di accudire un bambino. Monica, giocando con Ben, accidentalmente lo lancia in aria e il bimbo si fa male alla testa. Le due ragazze cercano in tutti i modi di non far notare il bernoccolo a Ross, ma quando lui se ne accorger\u00e0 non si arrabbier\u00e0, poich\u00e9 sa che per i bambini \u00e8 molto facile farsi male.\nPhoebe intanto deve andare dal dentista, ma ha paura di sottoporsi alla visita perch\u00e9 ogni volta che vi si era recata in passato, era morta una persona a lei cara. Alla fine nessuna persona conosciuta da Phoebe muore e cos\u00ec esulta perch\u00e9 la maledizione \u00e8 spezzata.\nLa coppa Geller.\nTrama.\n\u00c8 il giorno del ringraziamento e i ragazzi decidono di fare una partita a football. Monica vuole mettere in palio la \"coppa Geller\", il trofeo che lei e Ross utilizzavano quando erano piccoli e che il padre aveva gettato nel lago dopo che Monica aveva fratturato il naso di Ross. In seguito a questo, la madre dei fratelli Geller aveva proibito loro di giocare ancora a football. Nonostante ci\u00f2 decidono di andare al parco e giocare. \nQui Joey e i ragazzi incontrano una ragazza olandese che subito attira l\u2019attenzione di Joey e Chandler. I due ragazzi se la contendono e per questo lei decider\u00e0 di non uscire con nessuno dei due, trovandoli infantili.\nDopo una lunga partita, cambi tra i giocatori nelle squadre e molti colpi bassi, nessuno trionfa vincitore.\nAlla fine, i ragazzi vanno a mangiare tranne Monica e Ross che restano in campo a litigare per la vittoria.\nBoyscout per caso.\nTrama.\nRoss colpisce per sbaglio una piccola scout e la bambina si rompe una gamba. Mortificato per l'accaduto, il ragazzo si sostituisce alla piccola nell'attivit\u00e0 di vendita di biscotti porta a porta. Rachel \u00e8 stanca di fare la cameriera, vorrebbe lavorare nel campo della moda, ma non riesce a prendere una decisione. Accetta il consiglio di Chandler e si licenzia dal Central Perk, ma scopre che trovare un nuovo lavoro non \u00e8 facile come pensava.\nL'inquilino del piano di sopra.\nTrama.\nChandler, ubriaco, va a letto con una delle sette sorelle di Joey, ma il giorno successivo non ricorda con chi ha passato la notte. Quando Joey lo scopre ne \u00e8 contento perch\u00e9 crede che l'amico abbia intenzioni serie, ma Chandler decide di parlare con MaryAngela e dirle che non vuole impegnarsi. \nRachel, che ha lasciato il suo lavoro di cameriera su consiglio di Chandler, non trovandosi bene nel nuovo posto, riesce a ottenere un colloquio da Bloomingdale's grazie ad un incontro fortuito con Mark, giovane di bella presenza, che scatena la gelosia di Ross. \nUn inquilino del piano superiore particolarmente rumoroso e affascinante suscita le attenzioni di Phoebe.\nPrimo giorno di lavoro.\nTrama.\nRachel affronta il suo primo giorno di lavoro da Bloomingdale's, e Ross mostra la sua estrema gelosia nei confronti di Mark, il suo collega. \nJoey intanto ottiene un provino per un musical importante ma le sue doti canore non bastano, necessita anche esperienza di ballo presente solo sul suo curriculum. \nChandler va a una festa di addio al celibato di un suo cugino e conosce, insieme a Ross, una spogliarellista. \nMonica e Phoebe smascherano l'affascinante Julio, collega di Monica, che non apprezza le donne.\nDue amici molto speciali.\nTrama.\nMonica per caso incontra Richard e decide di frequentarlo di nuovo intrattenendo, per\u00f2, una relazione puramente fisica da amici con benefici. Monica inizialmente \u00e8 euforica perch\u00e9 questo rende la relazione molto semplice, ma dopo una settimana Monica inizia a sentirsi troppo gelosa e vorrebbe ricominciare da capo la loro relazione, ma Richard le rammenta che loro vogliono ancora cose diverse, quindi decidono di smettere di vedersi definitivamente. \nPhoebe frequenta un ragazzo che indossa sempre i pantaloncini, ma non porta le mutande. Tutti lo notano, ma non sanno come dirlo al ragazzo.\nJoey sta leggendo Shining ma, trovandolo troppo violento, decide di mettere il libro in freezer. Rachel lo scopre e decide di leggerlo, consigliando a Joey di leggere Piccole Donne.\nLeslie, la ex di Phoebe.\nTrama.\nPhoebe rivede al Central Perk una ragazza di nome Leslie, la cantante che in passato si esibiva con lei. Leslie vorrebbe tornare a cantare con Phoebe, ma lei non ci riesce perch\u00e9 in passato Leslie l\u2019aveva molto ferita.\nChandler esce con una donna incontrata nel bagno degli uomini, una certa Ginger. Si scopre per\u00f2 che la ragazza \u00e8 una ex di Joey, che era stato mollato perch\u00e9 le aveva buttato accidentalmente la gamba di legno nel fuoco. Chandler inizialmente \u00e8 scioccato dal fatto che la ragazza abbia una gamba artificiale, ma poi lo accetta. Quando per\u00f2 Ginger scopre che Chandler ha un terzo piccolo capezzolo rimane terrificata e lo abbandona.\nMark, il collega carino di Rachel, si licenzia dal suo lavoro. Ross convince Rachel a portarlo a un seminario sulla moda (per evitare che ci vada con Mark), ma lui si addormenta durante la spiegazione.\nPausa di riflessione.\nTrama.\nRachel \u00e8 molto impegnata al lavoro e Ross cerca in tutti i modi di passare del tempo con lei, ma la cosa finisce per far arrabbiare Rachel.\nPhoebe inizia ad uscire con un diplomatico che per\u00f2 non conosce l'inglese e deve essere sempre accompagnato dal suo traduttore, che intralcia la loro intimit\u00e0. Decide cos\u00ec di portare anche Monica con loro a cena. Ma questa si riveler\u00e0 una brutta idea perch\u00e9 Monica e il traduttore parleranno insieme per tutto il tempo, cos\u00ec Phoebe non potr\u00e0 parlare con il diplomatico, non conoscendo la sua lingua.\nChandler e Joey vengono invitati in un locale da Chloe, la ragazza della copisteria, ma nessuno dei due sembra riuscire a far colpo su di lei.\nRachel e Ross litigano e alla fine Rachel gli dice di volersi prendere una pausa. Ross raggiunge gli amici al locale, dal quale telefona a Rachel che, per\u00f2, ha fatto entrare in casa Mark per parlargli di Ross che, sentendo la voce del collega di Rachel, fraintende la situazione e mette gi\u00f9 il telefono. \nUbriaco, Ross finisce per andare a letto con Chloe, la ragazza della copisteria.\nIl giorno dopo.\nTrama.\nLa mattina dopo che Ross \u00e8 stato con Chloe, da un messaggio lasciato sulla segreteria telefonica, Ross scopre che Rachel sta arrivando a casa sua per scusarsi. Chloe allora si nasconde dietro alla porta. \nRoss parla con Chandler e Joey di quello che \u00e8 accaduto la sera prima, alla fine su consiglio degli amici decide di fare in modo che Rachel non scopra il tradimento. Cos\u00ec va da tutte le persone che sono a conoscenza dell\u2019accaduto per dir loro di non parlarne con nessuno: inizia da Chloe, poi da Isaac (il collega di Chloe), poi da Jasmine (la sorella di Isaac che lavora con Phoebe), poi da Gunther (il coinquilino di Jasmine che lavora al Central Perk). Arrivando da lui scopre che l\u2019ha gi\u00e0 detto a Rachel, essendo da sempre innamorato di lei. \nMonica, Phoebe, Joey e Chandler sono in camera di Monica (poich\u00e9 le due ragazze si stavano facendo la ceretta alle gambe e i due ragazzi sono arrivati sentendole gridare dal dolore). Quando arrivano Ross e Rachel, che hanno una furiosa litigata in soggiorno, i quattro amici restano nascosti in camera ad ascoltare tutto. Dopo ore ed ore di silenzi, urla, sberle, pianti e discorsi, Rachel non riesce comunque a perdonare Ross, disperato per il proprio errore, e lo lascia definitivamente.\nSoccorso stradale.\nTrama.\nRoss e Rachel, dopo essersi lasciati, non volendosi pi\u00f9 vedere, si contendono la compagnia degli altri quattro amici. \nChandler ricomincia a fumare, perch\u00e9 la rottura tra i due suoi amici gli riporta alla mente il divorzio dei genitori. \nI ragazzi - Ross escluso - partono per sciare e passare il weekend nella casa in montagna di Rachel, ma rimangono senza benzina in un'area di sosta lungo la strada. Sar\u00e0 proprio Ross a dover andare a prendere i suoi amici, usando l\u2019automobile che si fa prestare da Carol, la sua ex moglie.\nL'allievo e l'insegnante.\nTrama.\nFrank comunica a Phoebe di volersi sposare con Alice, la sua insegnante di economia domestica, molto pi\u00f9 anziana di lui. Alla fine Phoebe far\u00e0 capire loro che non \u00e8 una cosa positiva per nessuno di loro e i due si lasceranno.\nChandler per smettere di fumare usa un nastro ipnotico consigliato da Rachel, ma dato che si rivolge ad una donna, comincia a comportarsi in maniera femminile. \nNel frattempo Monica conosce Pete, un miliardario eccentrico che le ha dato una mancia da 20.000 dollari, e accetta un suo invito a cena che si concretizza in una pizza a Roma; inizia cos\u00ec una nuova relazione.\nVoltare pagina.\nTrama.\nRachel scopre di non aver chiuso completamente la sua storia con Ross e quindi decide di voltare pagina consolandosi con Mark. Restituisce anche a Ross una scatola contenente tutti i suoi effetti personali. Quando Mark bacia Rachel la ragazza capisce per\u00f2 di non essere realmente interessata a lui.\nMonica esce ancora con il miliardario che ha conosciuto, Pete, con il quale partecipa anche ad un evento di beneficenza in ospedale, ma continua a non sentirsi attratta da lui. \nJoey invece ha delle difficolt\u00e0 sul lavoro per la sua capricciosa collega, dalla quale poi si sentir\u00e0 attratto.\nLa casa delle bambole.\nTrama.\nChandler esce per una serata con il capo di Rachel, cio\u00e8 Joanna. Seppur sapendo che non prova interesse per lei, il ragazzo le dice che le telefoner\u00e0. \nNonostante Joey riesca a conquistare la sua collega Kate, lei non sentir\u00e0 per lui quello che prova Joey per lei. \nMonica eredita dalla sua defunta zia una bellissima casa delle bambole e decide di giocarci insieme a Phoebe, ma la sua mania di controllo metter\u00e0 in crisi il loro divertimento.\nPhoebe allora porter\u00e0 una casa delle bambole costruita da lei, che per\u00f2 finir\u00e0 bruciata.\nIl sogno di Monica.\nTrama.\nPete acquista un ristorante e propone a Monica di diventarne lo chef. Lei non vuole accettare, perch\u00e9 pensa che lui lo faccia solo per conquistarla. Ma quando scopre che Pete ha conosciuto un\u2019altra donna (in realt\u00e0 non \u00e8 cos\u00ec, lui le racconta questo solo per farle accettare la sua proposta), accetta volentieri il lavoro e si licenza dal posto in cui fa la cameriera. Alla fine, i due si baciano.\nJoey, triste per la sua Kate, si riprende impegnandosi nel periodo pasquale ad accudire un piccolo pulcino insieme a Chandler. I due ragazzi si rendono ben presto conto di non essere in grado di badare al pulcino, trattato come se fosse un figlio, che provoca anche vari litigi tra loro. Decidono quindi di restituire l\u2019animale. Ma Chandler non riuscir\u00e0 a farlo ed adotter\u00e0 anche un'oca.\nRoss \u00e8 entusiasta di dover apparire nella serata in tv su Discovery Channel. Rachel si rompe una costola a causa di Monica che, mentre stava pattinando, le cade sopra; Ross, per farle piacere, senza dirle niente della sua apparizione, le sta accanto per tutta la sera, accompagnandola in ospedale. Quando Rachel scopre che Ross ha preferito stare con lei, rimane molto colpita dal bel gesto.\nIl numero verde.\nTrama.\nPhoebe non vuole perdere la garanzia di un telefono rotto e resta al telefono di Monica e Rachel per delle ore. \nIl gruppo di amici si reca a vedere la commedia di Joey, che reciter\u00e0 con Kate, della quale \u00e8 innamorato. Monica porta Pete e anche Ross e Rachel portano i rispettivi partner, cio\u00e8 Cailin e Tommy.\nLa ragazza di Ross per\u00f2 lo abbandoner\u00e0, mentre il ragazzo di Rachel si riveler\u00e0 essere un pazzo che non controlla la rabbia.\nAl termine della commedia, Kate e Joey hanno una lunga chiacchierata dove anche la ragazza capisce di essersi innamorata di lui. Il giorno seguente per\u00f2 dovr\u00e0 abbandonare New York per via di un lavoro molto importante che le \u00e8 stato offerto a Los Angeles.\nI due amori di Phoebe.\nTrama.\nPhoebe inizia ad uscire con due ragazzi contemporaneamente: con un pompiere bello e muscoloso e con un insegnante tranquillo e sensibile, vivendo nell'ansia di essere scoperta da uno dei due mentre \u00e8 in compagnia dell\u2019altro. Inoltre la ragazza non sa se scegliere tra bellezza ed intelligenza e va ancora pi\u00f9 in crisi scoprendo che l\u2019insegnante \u00e8 bravo nei lavori manuali e il pompiere \u00e8 tutt'altro che stupido e superficiale. Alla fine, perder\u00e0 entrambi.\nRoss ha una strana escrescenza sul sedere e i medici che consulta si mostrano eccessivamente interessati, ma non capaci di risolvere il suo problema. Si recher\u00e0 da un \u201cguru\u201d consigliato gli da Phoebe che rimuover\u00e0 l\u2019escrescenza.\nMonica deve annaffiare le piante in casa di Pete e scopre per caso che lui ha pagato 50.000 dollari per un anello. Lei fraintende e pensa che voglia chiederle di sposarlo. Scoprir\u00e0 poi che si tratta di un ring a forma di anello che Pete si \u00e8 fatto costruire perch\u00e9 vuole dedicarsi alla \u201clotta estrema\u201d.\nLotta estrema.\nTrama.\nChandler riscuote la simpatia del suo datore di lavoro che, per complimentarsi con lui gli d\u00e0 delle pacche sul sedere. Questo diventa un problema, considerando che i colleghi iniziano a diventare gelosi di lui e pensano sia un raccomandato. \nPhoebe chiede a Rachel il permesso di presentare Bonnie, una sua amica, a Ross. Rachel accetta sapendo che l'amica di Phoebe \u00e8 calva, ma scopre poco dopo che la ragazza ha i capelli lunghi ed \u00e8 molto carina perci\u00f2 ha paura che possa piacere a Ross. \nNel frattempo, Pete si cimenta nel campionato di lotta estrema, con pessimi risultati. Monica chiede al fidanzato di smettere, dopo essere stato ridotto male da un avversario, ma lui rifiuta. Per questo Monica lo lascia.\nWeek-end con sorpresa.\nTrama.\nPhoebe trova una foto dei suoi genitori in compagnia di una loro amica di nome Phoebe. Dato che sul retro c'\u00e8 scritto l'indirizzo, la ragazza decide insieme agli altri di andare al mare a trovarla. Rachel \u00e8 gelosa di Bonnie, la fidanzata di Ross, ma quando lei non c'\u00e8, tra i due nasce nuovamente una certa alchimia. Chandler continua a domandare a Monica se non potrebbe essere un suo fidanzato. Bonnie arriva alla casa al mare e rovina i piani di Rachel. La ragazza consiglia alla rivale di tornare ad essere calva e quando Ross lo scopre si infuria e le chiede il motivo, scoprendo che Rachel \u00e8 ancora innamorata di lui, cos\u00ec Ross e Rachel si baciano. Phoebe scopre che l'altra Phoebe \u00e8 la sua vera madre (lei e i genitori di Phoebe avevano una relazione a tre, infatti suo padre era bigamo)."}
{"id": "1308609", "revid": "198277", "url": "https://it.wikipedia.org/wiki?curid=1308609", "title": "Episodi di Friends (quarta stagione)", "text": " \nLa quarta stagione della sitcom Friends \u00e8 andata in onda negli Stati Uniti dal 25 settembre 1997 al 7 maggio 1998 sul canale NBC.\nIn Italia \u00e8 invece stata trasmessa dal 28 aprile al 25 maggio 1999 su Rai 3.\nMonica e la medusa.\nTrama.\nRoss decide di lasciare Bonnie e, per parlarle, impiega tutta la notte. Successivamente il ragazzo si reca nella stanza di Rachel, la quale nel frattempo gli ha scritto una lettera lunghissima. Ross si addormenta durante la lettura, ma mente alla ragazza dicendole di averla letta tutta. Rachel chiede a Ross se conferma tutto quanto ha appena letto e lui, non sapendo a cosa si stia riferendo, annuisce. Durante una passeggiata sulla spiaggia Monica viene punta da una medusa e Chandler \u00e8 costretto ad urinarle sulla ferita affinch\u00e9 questa non bruci. Dopo questo avvenimento i due non riescono pi\u00f9 a guardarsi negli occhi senza ricordare l'accaduto. Phoebe si reca da Ursula per rivelarle di aver trovato la loro madre naturale. La perfida gemella le risponde di essere gi\u00e0 a conoscenza di questa cosa perch\u00e9 la madre adottiva aveva scritto loro una lettera prima di suicidarsi. Ursula per\u00f2 si era \"dimenticata\" di avvertire la sorella. La madre naturale di Phoebe cerca di conoscere meglio sua figlia, ma per la ragazza non \u00e8 facile gestire tutte le nuove emozioni provate. Ross rilegge la lettera e scopre che Rachel gli aveva scritto che la condizione per tornare assieme era che lui si addossasse tutte le colpe del cattivo andamento del loro rapporto. Ross non vuole cedere e i due si lasciano nuovamente.\nLa reincarnazione.\nTrama.\nMonica esce con Chip, il ragazzo pi\u00f9 popolare della scuola quando lei e Rachel frequentavano il liceo. Monica vuole prendersi una rivincita perch\u00e9, quando era un'adolescente obesa, non sarebbe mai potuta uscire con un ragazzo simile. Joey mette un annuncio sul giornale per vendere il suo mobile. La persona che risponde all'annuncio sfida Joey ad entrare nel mobile, poi blocca le ante e gli svaligia l'appartamento. Phoebe trova un gatto e crede che nell'animale si sia reincarnata la madre adottiva. Ross scopre che il gatto \u00e8 stato smarrito da una bambina, ma nessuno ha il coraggio di dirlo all'amica. Monica si accorge che Chip si comporta ancora come ai tempi del liceo e quindi decide di non continuare a frequentarlo.\nAmore e manette.\nTrama.\nChandler ricomincia a frequentare Joanna. Durante un gioco erotico, la donna ammanetta Chandler alla scrivania dell'ufficio. Joanna viene chiamata per una riunione urgente e, pensando di impiegare poco tempo, lascia imprigionato il suo partner. Quando Rachel si introduce senza permesso nell'ufficio del suo capo, trova l'amico ammanettato e lo libera. Successivamente la ragazza ci ripensa perch\u00e9, liberando Chandler, ammetterebbe di essersi introdotta di nascosto nell'ufficio del suo capo. Alla fine Rachel riesce a convincere Chandler a farsi ammanettare di nuovo. Monica viene assunta dalla madre per organizzare il buffet di una festa. La ragazza cerca di capire se \u00e8 stata scelta per compassione o per la sua bravura. Monica perde un'unghia finta in una delle quiche e scopre che la madre si aspettava gi\u00e0 un suo errore. Phoebe convince l'amica a non lasciarsi abbattere. Un venditore di enciclopedie cerca di vendere i suoi prodotti a Joey. Il ragazzo per\u00f2 non ha denaro per acquistare l'intera enciclopedia e quindi compra solo il volume della lettera \"V\". Chandler si vendica di Joanna lasciandola ammanettata.\nLezioni di ballo.\nTrama.\nRachel va per la prima volta a gettare la spazzatura perch\u00e9, sino a quel momento, se n'era sempre occupata Monica. La ragazza ottura il condotto dove vengono gettati i sacchi e il portiere del palazzo si infuria. Quando Joey cerca di difendere l'amica, il portiere si arrabbia ancora di pi\u00f9 e minaccia di denunciare le ragazze che vivono illegalmente nell'appartamento intestato alla nonna di Monica. I ragazzi scoprono che Chandler \u00e8 iscritto in palestra, ma non la frequenta mai. Il motivo per cui non riesce a disdire l'iscrizione \u00e8 Maria, una ragazza molto bella che parla con tutti i clienti uomini che vogliono lasciare il centro sportivo. Ross si offre di aiutare l'amico, ma anche lui subisce il fascino della ragazza. Phoebe \u00e8 attratta da un suo cliente.\nRidatemi il raffreddore.\nTrama.\nChandler cerca di approcciare una ragazza, ma scopre che questa sta gi\u00e0 aspettando Joey. Phoebe \u00e8 raffreddata e la sua voce diventa particolarmente sexy. Quando il raffreddore passa, la ragazza fa di tutto per ammalarsi nuovamente. Ross si vanta di essere stato invitato da Amanda a casa sua. Rachel allora inizia a frequentare un ragazzo giovane per ripicca.\nCatering per funerali.\nTrama.\nChandler compra il regalo perfetto per il compleanno di Kathy, ma gli amici pensano che sia un po' eccessivo mostrarsi pi\u00f9 brillante del fidanzato. Il ragazzo inizialmente prova a cercare un regalo altrettanto bello da dare a Joey, ma alla fine cede all'amico il suo regalo. Kathy capisce subito la verit\u00e0 e ringrazia Chandler. Phoebe convince Monica ad avviare seriamente la sua attivit\u00e0 di catering prestandole dei soldi, ma scopre che l'amica non riesce a chiedere il compenso ai suoi clienti, quindi se ne occupa lei. Ross inizia a frequentare una ragazza molto bella, ma che ha una casa tremendamente sporca e disordinata.\nLa scoperta di un talento.\nTrama.\nChandler \u00e8 innamorato di Kathy, la ragazza di Joey. Quest'ultimo, invece non d\u00e0 particolare peso alla relazione ed inizia a frequentare anche un'altra persona. Chandler e Kathy per un caso fortuito si trovano soli nell'appartamento dei ragazzi e scocca la passione. Ross intanto si esibisce in una performance di cui si sentiva orgoglioso al college, suscitando l'ilarit\u00e0 dei suoi amici. Joey scopre il tradimento dell'amico e si arrabbia moltissimo.\nSei ore di riflessione.\nTrama.\nJoey obbliga Chandler a stare chiuso in una cassa per sei ore e riflettere su quello che ha fatto. Monica si ferisce l'occhio mentre sta preparando il tacchino per il Ringraziamento, cos\u00ec \u00e8 costretta ad andare dall'oculista. Il medico \u00e8 il figlio di Richard. Dopo essere stata curata, Monica decide di invitare il ragazzo a cena. Ross intanto si scontra con Rachel perch\u00e9 lei ha la brutta abitudine di sostituire i regali ricevuti. Alla fine Monica si rende conto che baciare il figlio di Richard le ricorda troppo Richard stesso e lascia perdere. Joey, vedendo che Kathy ha deciso di lasciar perdere Chandler per non rovinare l'amicizia tra i due, decide di perdonarlo e lo invita a raggiungere Kathy.\nMiglioramento di carriera.\nTrama.\nChandler e Ross sono eccitati perch\u00e9 sta per arrivare in citt\u00e0 un loro ex compagno di college: Gandalf, il mago delle feste. Monica ottiene un lavoro come redattrice di un articolo di critica culinaria, ma, dopo le pesanti accuse mosse al ristorante Alessandro, il titolare va a casa sua per lamentarsi. Per dimostrargli di avere ragione, la ragazza gli mostra come andrebbero cucinati i piatti che propone nel locale e le viene proposto di diventarne il capochef. Questo mette in crisi il rapporto tra Monica e Phoebe perch\u00e9 quest'ultima si ritrover\u00e0 senza lavoro. Rachel si scontra con il suo capo perch\u00e9 le impedisce di ottenere un avanzamento di carriera. Dopo aver minacciato di andarsene, Joanna decide di offrirle un ufficio, un aumento di stipendio e un nuovo ruolo appositamente per lei. Prima di poter formalizzare il tutto, Joanna viene investita da un'auto e muore.\nDimostrazione di forza.\nTrama.\nRachel \u00e8 stanca di essere single, perci\u00f2 Chandler si propone di aiutarla presentandole qualcuno del suo ufficio, ma fraintende le intenzioni dell'amica e la descrive come una ragazza facile. Ross incomincia ad uscire con una ragazza che abita a due ore e mezza di distanza da dove abita. Monica continua ad avere problemi con il suo staff, cos\u00ec assume Joey per licenziarlo davanti a tutti e ottenere il rispetto dovuto. Phoebe scrive una canzone su tutti loro per le feste.\nRegalo di nozze.\nTrama.\nPhoebe scopre che suo fratello si \u00e8 sposato. Frank le rivela che a causa dell'et\u00e0 della moglie non saranno in grado di avere dei figli e il ragazzo chiede alla sorella di concedere loro il suo utero per una inseminazione artificiale. Joey viene assunto come guida nel museo dove lavora Ross, ma scopre che i dottori non socializzano mai con il resto del personale. Chandler ha paura di fare sesso con Kathy perch\u00e9 non si sente all'altezza di Joey e i suoi timori si rivelano fondati. Il ragazzo, chiede quindi consiglio a Monica.\nLa scommessa.\nTrama.\nPhoebe si reca in clinica per l'impianto degli embrioni. Nel frattempo gli altri ragazzi discutono su chi tra loro conosce meglio gli altri componenti del gruppo. Le ragazze decidono di sfidare i ragazzi in un quiz realizzato da Ross. Come posta in gioco Chandler e Joey propongono uno scambio di appartamenti, mentre Monica e Rachel chiedono l'allontanamento del gallo e della papera. Chandler e Joey vincono e avviene lo scambio di appartamenti, con Monica e Rachel disperate perch\u00e9 il loro nuovo appartamento \u00e8 piccolo, disordinato e molto pi\u00f9 brutto di quello appena perso.\nAcquisti personalizzati.\nTrama.\nMonica \u00e8 indispettita perch\u00e9 da quando hanno cambiato appartamento non si sente pi\u00f9 la padrona di casa, inoltre inizia a cambiare da cima a fondo l'ex appartamento dei ragazzi per renderlo molto pi\u00f9 pulito e accogliente, riuscendo nell'impresa. Chandler \u00e8 geloso perch\u00e9 ha paura che Kathy frequenti il suo collega della nuova commedia erotica di cui \u00e8 la protagonista. Quando i due discutono per la gelosia di lui, lei va a letto col suo collega e quando Chandler lo scopre la lascia. Rachel viene spostata a lavorare nel settore acquisti personalizzati, dove conosce un bellissimo ragazzo ricco di nome Joshua.\nLe tre fasi della depressione.\nTrama.\nChandler \u00e8 depresso per la rottura con Kathy. Rachel ottiene un invito da Joshua la stessa sera in cui deve accompagnare all'opera la nipote del suo capo, Emily, cos\u00ec la fa uscire insieme a Ross e tra i due scocca la scintilla. Joey va a un provino estremamente sporco e puzzolente dopo una sfortunata gita in barca, e l\u00ec incontra Charlton Heston.\nLa partita di rugby.\nTrama.\nChandler ricomincia a frequentare Janice, ma vuole scaricarla nuovamente e le dice di essere in procinto di trasferirsi nello Yemen. Ross si propone di unirsi a degli amici di Emily per una partita a rugby. Monica scandaglia tutta la casa per trovare a cosa serve un interruttore del nuovo appartamento.\nParty a sorpresa.\nTrama.\nRachel decide di sedurre Joshua invitandolo ad un party improvvisato per la partenza di Emily. Phoebe da quando \u00e8 incinta sente il forte bisogno di mangiare carne nonostante sia vegetariana, cos\u00ec Joey per aiutarla decide di non mangiare pi\u00f9 carne al posto suo.\nTV a luci rosse.\nTrama.\nChandler e Joey trovano per caso un canale erotico e non vogliono spegnere la TV per paura di perdere la possibilit\u00e0 di vederlo. Phoebe durante la visita ginecologica scopre di avere in grembo tre gemelli, cos\u00ec lo comunica a Frank e a sua moglie che rimangono allibiti per le future spese che dovranno affrontare. Ross si reca all'aeroporto per salutare un'ultima volta Emily e dirle che l'ama.\nLa scelta dei nomi.\nTrama.\nPhoebe deve scegliere il nome di uno dei tre gemelli e Chandler e Joey propongo i loro, alla fine viene scelto il nome di Chandler. Ross \u00e8 preoccupato perch\u00e9 Emily si propone a Susan come guida turistica di Londra. Rachel si aspetta una serata romantica con Joshua a casa di lui, ma mentre \u00e8 in lingerie arrivano i suoi genitori ed \u00e8 costretta a mentire e a dire che \u00e8 un nuovo capo di alta moda.\nScommessa finale.\nTrama.\nMonica e Rachel vogliono a tutti i costi riprendersi il loro vecchio appartamento, ma perdendo nuovamente un'altra scommessa sono costrette a giocare d'astuzia e a riprenderselo mentre i ragazzi sono ad una partita dei Knicks. Le due scambiano tutte le loro cose con quelle dei ragazzi prima che tornino, ma Chandler e Joey pretendono che venga restituito l'appartamento vinto, cos\u00ec Rachel e Monica propongono loro di lasciare che le cose stiano cos\u00ec e in cambio loro si baceranno davanti ai due ragazzi per un intero minuto. Ross decide di sposare Emily.\nI vestiti da sposa.\nTrama.\nMonica deve andare a ritirare l'abito da sposa di Emily e rimane talmente emozionata che decide di indossarlo anche in casa insieme a Phoebe. Ross fissa la data del matrimonio e Rachel per ripicca decide di chiederlo anche a Joshua, pur consapevole di non volerlo veramente. Joey russa e Chandler decide di portarlo in una clinica del sonno.\nTi ricordi quando....\nTrama.\nRoss deve spedire gli inviti per il matrimonio ed \u00e8 indeciso se inviarlo anche a Rachel, cos\u00ec ripercorre la loro intera storia per rendersi conto che comunque \u00e8 una parte importante della sua vita e non pu\u00f2 non invitarla.\nAddio al celibato.\nTrama.\nRoss sceglie Joey come testimone invece di Chandler, cos\u00ec si deve assumere il compito di organizzare la festa di addio al celibato, ma, finito il party, l'anello di fidanzamento \u00e8 sparito. Le ragazze, poich\u00e9 non sono state invitate alla festa, decidono di organizzarne una loro per i nascituri di Phoebe, ma lei \u00e8 estremamente irascibile a causa degli ormoni.\nIl matrimonio di Ross (1\u00aa parte).\nTrama.\nTutti eccetto Phoebe e Rachel volano a Londra per il matrimonio di Ross, ma all'arrivo una serie di imprevisti sconvolge i piani della coppia. Chandler si sente a disagio per il comportamento di Joey. Rachel si accorge di amare ancora Ross e vola a Londra per dirglielo. Phoebe, da casa, cerca in tutti i modi di impedire che l'amica faccia una sciocchezza.\nIl matrimonio di Ross (2\u00aa parte).\nTrama.\nDopo un discorso imbarazzante Chandler \u00e8 a terra e viene consolato da Monica, anche lei triste perch\u00e9 un invitato l'ha scambiata per sua madre, ma i due finiscono a letto insieme. Rachel arriva a Londra, ma decide di non confessare a Ross i suoi sentimenti dopo che ha visto i futuri sposi insieme. Ross riesce a organizzare il matrimonio perfetto, ma all'altare invece di pronunciare il nome della futura moglie dice quello di Rachel."}
