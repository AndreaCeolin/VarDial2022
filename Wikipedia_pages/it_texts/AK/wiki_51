{"id": "1321733", "revid": "1543377", "url": "https://it.wikipedia.org/wiki?curid=1321733", "title": "Duomo di Caorle", "text": "Il duomo di Caorle, gi\u00e0 cattedrale della soppressa diocesi di Caorle fino al 1807, \u00e8 un edificio a pianta basilicale costruito intorno all'anno 1038 a Caorle, cittadina sul Mare Adriatico della citt\u00e0 metropolitana di Venezia. \u00c8 dedicato a santo Stefano Protomartire.\nStoria.\nIl duomo di Caorle sorge dalle rovine di una preesistente basilica paleocristiana, come testimoniano i numerosi reperti rinvenuti e conservati sia all'interno che nel giardino della casa canonica (ex palazzo vescovile); tra essi si annoverano modanature floreali, capitelli e tronchi di colonna, altari e lapidi, che richiamano gli stili bizantino-ravennati gi\u00e0 presenti nella cattedrale di Torcello e nella basilica di San Marco.\nSecondo l'interpretazione storica pi\u00f9 accreditata, sebbene non priva di dispute, l'erezione della sede episcopale risalirebbe al VI secolo. A testimonianza di ci\u00f2 si cita una missiva di papa Gregorio Magno all'esarca ravennate Mariniano, datata 598. Narra infatti il Filiasi: \u00abElla [...] ebbe Vescovo prima di ogni altra isola veneziana dal Pontefice S. Gregorio verso il 598\u00bb. Essendo l'attuale edificio datato, secondo tutte le fonti storiche, 1038, chiaramente doveva esistere una cattedrale preesistente per la residenza del vescovo. Ed in effetti il perimetro di detta basilica fu rinvenuto durante i restauri che interessarono il complesso negli anni cinquanta.\nNon esistendo notizie certe della data di consacrazione della cattedrale, il vescovo Pietro Martire Rusca, al termine di imponenti lavori di restauro, riconsacr\u00f2 l'edificio il 30 agosto 1665, come recita la lapide, un tempo affissa all'esterno, che ora si trova sulla parete della navata sinistra del duomo:\nSecondo l'uso romano di scrivere le date, la data di consacrazione del duomo da parte del vescovo Rusca \u00e8 il 1665, tre giorni prima delle calende di settembre, vale a dire il 30 agosto (data in cui tuttora la comunit\u00e0 parrocchiale ricorda la Dedicazione del duomo). Il vescovo pose anche dodici croci in terra cotta a memoria del solenne rito, cui presero parte musici provenienti da Venezia. \nUlteriori e diverse sono le testimonianze che i vescovi hanno lasciato nella cattedrale e in diverse altre chiese di Caorle: dai diversi stemmi, dipinti o scolpiti in cattedrale, a ricordo di particolari eventi, alle tombe che alcuni vescovi hanno voluto in cattedrale, ai numerosi arredi sacri conservati nel museo parrocchiale (ricavato nella ex cappella vescovile). L'ultimo vescovo di Caorle, Giuseppe Maria Peruzzi, fu traslato a Chioggia l'11 gennaio 1809, a seguito della soppressione della diocesi da parte del governo napoleonico, che fu in seguito ratificata il 1\u00ba maggio 1819 da papa Pio VII con la bolla \"De salute Dominici gregis\", e il territorio fu annesso al patriarcato di Venezia. Caorle, tuttavia, continua ad essere sede vescovile titolare; attualmente l'arcivescovo di Caorle \u00e8 il Nunzio apostolico in Ungheria, monsignor Juliusz Janusz\nArchitettura.\nLa cattedrale.\nLa struttura architettonica del duomo \u00e8 a pianta basilicale a tre navate. La chiesa \u00e8 costruita lungo la congiungente ovest - est, con l'entrata sul lato ovest, come era tradizione nella costruzione degli edifici sacri cristiani, in modo che sacerdoti e fedeli, durante la liturgia, guardassero tutti verso oriente.\nL'antica chiesa delle Grazie.\nDavanti alla cattedrale sorgeva una chiesa, pure a pianta basilicale a tre navate, deditata alla Madonna delle Grazie. La chiesa era orientata lungo la congiungente nord - sud, con l'entrata sul lato nord. Internamente le navate erano sparate da due file ciascuna di tre pilastri in marmo di Carrara. Vi era custodito un altare dedicato alla Madonna della neve e, tra i pezzi d'arte pi\u00f9 importanti, si ricorda una pala attribuita al Tintoretto raffigurante San Niccol\u00f2 vescovo e il fonte battesimale in pietra risalente al 1500. Tuttavia, all'inizio dell'ottocento versava in condizioni precarie e fu decisa la sua demolizione; il Battistero fu trasferito nella cattedrale (ove si trova tuttora) mentre la pala del Tintoretto fu consegnata ad uno dei fabbriceri del duomo, tale Angelo Rossetti.\nLa chiesa delle Grazie era collegata alla facciata del duomo da un atrio, gi\u00e0 demolito all'inizio del XIX secolo, mentre l'abside centrale entrava nella struttura del campanile. A testimonianza di ci\u00f2, sulla parte nord del campanile si pu\u00f2 osservare una struttura ad arco, riempita con mattoni in cotto, ad interrompere l'originaria struttura in pietra d'Istria che costituisce il basamento della torre. Secondo il Bottani la struttura della chiesa delle Grazie era la stessa dell'odierna cattedrale, tanto da ipotizzare che possa esserne servita da modello nella ricostruzione dell'antica basilica paleocristiana. Con i restauri che hanno interessato piazza Vescovado nel 1999 (in occasione del giubileo), \u00e8 stato riportato alla luce il perimetro di quest'antica chiesa, poi ricoperto con pietre bianche.\nEsterno.\nEsternamente la facciata, esposta ad ovest, si presenta semplice e austera, seguendo uno stile prevalentemente romanico: le navate laterali sono divise da quella centrale da due robusti contrafforti. In corrispondenza della navata centrale, sotto il timpano, si aprono in asse due rosoni, il pi\u00f9 grande al centro della parte superiore, e due altri rosoni sono ricavati nella parte superiore di ciascuna navata laterale, sotto il tetto spiovente. Nel registro inferiore sono situate le tre porte d'ingresso, sormontate tutte da architravi marmoree. Quello del portone centrale reca la seguente iscrizione in latino:\nAi piedi del portone centrale \u00e8 invece riportata l'iscrizione\nossia il testamento spirituale di un vescovo di nome Buono. Secondo il Musolino, due vescovi di Caorle ebbero nome Buono, il primo associato a un documento del 1074 mentre il secondo attestato in un altro documento del 1262; secondo Gusso e Gandolfo, l'epitaffio sarebbe riferito al pi\u00f9 antico dei due.\nAi lati del portone principale stanno due bassorilievi bizantini con iscrizioni in greco. Secondo un recente studio i due bassorilievi sarebbero stati trasportati a Caorle in seguito alla Quarta Crociata nel 1204 e rappresenterebbero sant'Agatonico, martire della Bitinia vissuto nel IV secolo, e San Giorgio, in luogo dell'interpretazione tradizionale che vedrebbe nel secondo santo la figura di San Guglielmo di Tolosa, a motivo dell'iscrizione in greco che un tempo vi si leggeva, interpretata come \u00ab\u00bb. Altri studi recenti, propendono invece per l'identificazione con San Teodoro di Amasea. In ogni caso entrambi i bassorilievi rappresentano un importante collegamento con la cultura orientale e non escludono (anzi, rafforzano) l'ipotesi che con queste opere possano essere arrivate da Costantinopoli anche reliquie preziose, quali il cranio e parti della mano di Santo Stefano protomartire e un braccio di Santa Margherita di Antiochia.\nIncastonate al muro esterno della facciata, all'altezza dell'architrave centrale, si trovano otto mensole in pietra d'Istria, che un tempo sorreggevano il porticato esterno tra il duomo e la chiesa delle Grazie. Infine, sotto il portone d'ingresso si trovano cinque tombe appartenute ad altrettanti nobili famiglie caprulane, tra le quali le famiglie Gallo, Rossi e Pacchiaffo. In una sesta urna sono state riposte nel 1999 le ossa rinvenute durante i restauri effettuati in occasione del giubileo, probabilmente provenienti dal cimitero, un tempo posto di fronte a sud della piazza, davanti al campanile.\nLa parte esterna della navata destra \u00e8 decorata, nella parte superiore, da una serie di archetti intrecciati, mentre la navata sinistra \u00e8 sorretta da quattro contrafforti. Sul retro, l'abside centrale sporge verso l'esterno in una struttura cilindrica decorata con sei grandi archi a doppia ghiera, tre dei quali ospitano ciascuno una finestra a monofora, la centrale pi\u00f9 grande delle due laterali. In corrispondenza della parete sud della navata centrale si aprono altre sette monofore pi\u00f9 strette, mentre due monofore si trovano sia sulla parete nord della navata laterale sinistra che sulla parete sud di quella destra. Il timpano della navata centrale culmina, sia in corrispondenza della facciata che in corrispondenza dell'innesto dell'abside, con una croce in ferro battuto sostenuta da un'ogiva in pietra.\nL'altezza complessiva dell'edificio, ossia dal suolo alla sommit\u00e0 della navata centrale, \u00e8 di 13,66 metri, mentre dal pavimento alla sommit\u00e0 delle navate laterali l'altezza \u00e8 di 6,66 metri. La lunghezza della navata centrale, dal portone d'ingresso all'abside centrale, \u00e8 di 40,36 metri. Infine la larghezza complessiva (dalla parete esposta a nord della navata laterale sinistra a quella esposta a sud della navata laterale destra) \u00e8 di 20,66 metri.\nInterno.\nAll'interno del duomo si riconosce la fusione degli stili architettonici romanico e bizantino-ravennate. Le tre navate sono separate dalle due centrali da due file ciascuna costituita di 6 colonne alternate a 6 pilastri. Le colonne, realizzate in marmo, presentano capitelli corinzi o di forma cubica con spigoli smussati, elemento questo molto frequente nelle chiese in stile bizantino come ad esempio la Basilica di San Marco a Venezia. I capitelli sono tutti sormontati da pulvini in cui ancora oggi si riconoscono alcuni importanti resti di niellatura. Allo stesso modo, i pilastri si presentano a pianta quadrata a forma di croce, e realizzati in mattoni di terra cotta. Parimenti alle colonne, sono sormontati da cimase ugualmente niellate. Le file di colonne e pilastri sostengono ciascuna dieci archi a tutto sesto, a doppia ghiera dal lato esposto verso la navata centrale e a ghiera singola in quelli esposti verso le navate laterali. Il numero delle colonne ammonta in totale a dodici, chiaro riferimento al numero degli Apostoli. A questo proposito si noter\u00e0 che, affinch\u00e9 anche il numero totale dei pilastri salga a dodici, le parti di parete dell'abside centrale ove posano gli ultimi due archi sono decorate con mattoni in cotto, in modo da dare l'impressione dei pilastri e portare cos\u00ec il loro numero a dodici.\nIl soffitto si presenta a capriate lignee, sorrette da mensole in pietra d'Istria che sporgono dalle pareti. In corrispondenza della navata centrale le capriate sono intere, mentre le navate laterali sono coperti da semi capriate. Poco sopra il portone d'ingresso, si legge su uno degli assi orizzontali delle capriate della navata centrale, l'iscrizione\nche ricorda il restauro del soffitto completato l'8 gennaio 1563, sotto il governo del vescovo Egidio Falcetta.\nTutte e tre le navate terminano con un presbiterio, rialzato di tre gradini rispetto al piano della chiesa, e con un'abside; di queste soltanto la centrale sporge all'esterno della struttura, mentre quelle delle navate laterali sono contenute nella muratura. I presbiteri delle navate laterali sono separati da quello della navata centrale con due balaustre in pietra risalenti al seicento, un tempo chiuse a separare il presbiterio centrale dal resto della navata. In origine la balaustra era sostituita da un'iconostasi, di cui le balaustre marmoree sono conservate tutt'oggi in Duomo e nell'annesso museo parrocchiale. Sei tavole delle quindici tavole originali, dipinte agli inizi del Trecento da artista prossimo a Paolo Veneziano, sono pure conservate nel museo del Duomo. Alcuni documenti dell'Archivio Patriarcale di Venezia recentemente pubblicati provano che le icone erano originariamente quindici, con il Cristo affiancato dagli apostoli, Santo Stefano e San Michele. In corrispondenza di ciascuna delle due absidicole laterali si apre una finestra a monofora, mentre tre sono quelle che si aprono in corrispondenza dell'abside centrale, la quale, ospitando l'altare maggiore della chiesa, risulta rialzata di ulteriori tre gradini rispetto ai presbiteri delle navate laterali ed \u00e8 introdotta da un arco trionfale sorretto da colonne corinzie. Il catino \u00e8 separato dal tamburo con un fregio marmoreo di stile orientaleggiante L'altare maggiore \u00e8 rialzato di un ulteriore gradino, portando cos\u00ec a sette i gradini che separano l'altare maggiore rispetto al pavimento della navata.\nVicino alle entrate delle navate laterali si aprono due cappelle; la cappella di destra, dedicata a Sant'Andrea, \u00e8 pi\u00f9 grande di quella di sinistra, dedicata a San Rocco. In prossimit\u00e0 dei presbiteri delle navate laterali, sulle pareti perimetrali si aprono due porte: quella della navata di destra conduce verso la sacrestia ed la casa canonica, ex palazzo vescovile; quella della navata di sinistra conduce verso l'esterno.\nLungo le navate laterali e sotto le absidicole erano custoditi sette altari laterali:\nAlcuni di questi altari furono venduti negli anni venti alla Basilica dell'Assunzione della Vergine del Monte Santo, un tempo in territorio italiano, oggi in territorio sloveno, per far fronte ai gravosi restauri della cattedrale per i danni subiti nel primo dopoguerra.\nIl Campanile.\nStaccato dalla Cattedrale si staglia il sontuoso e caratteristico campanile, risalente anch'esso all'XI secolo. La forma cilindrica (che richiama gli influssi ravennati riconoscibili ad esempio nel campanile di Sant'Apollinare in Classe a Ravenna e nell'antico campanile di Tess\u00e8ra) sormontata da cuspide conica lo rende unico al mondo, per struttura architettonica ed et\u00e0 storica. Come testimonia lo storico Filiasi, la struttura del campanile \u00e8 probabilmente sorta sopra il basamento di uno dei torrioni delle mura difensive della citt\u00e0, che arrivavano fino al complesso della cattedrale. Testimonianza di ci\u00f2 \u00e8 il basamento in pietra d'Istria che si pu\u00f2 ancor oggi ammirare, interrotto soltanto in corrispondenza del lato esposto a nord, ove si addossava la chiesa delle Grazie. Nato probabilmente come torre di avvistamento, data anche la sua posizione privilegiata rispetto al mare, \u00e8 alto 42 metri, e l'alternarsi armonioso di bifore, monofore e colonnine lo rende uno splendido esempio di stile gotico. In particolare, la canna cilindra, alta 28 metri, \u00e8 suddivisa in sette piani, con un raggio medio di circa 3,3 metri. La cuspide, sorretta da un dado cilindrico alto 1,5 metri e di raggio 2,8 metri, \u00e8 alta 10 metri ed \u00e8 sormontata da una croce in ferro con bandierina segna-vento, alta circa 2,5 metri.\nLa loggia campanaria, in alto, consta di 4 bifore, ed \u00e8 separata esternamente dal resto del tronco da una modanatura a triangoli rovesciati; la sezione sottostante \u00e8 costituita da otto monofore. Quindi la sezione centrale, costituita da bifore e monofore cieche, costituisce una seconda loggia, architettonicamente la pi\u00f9 importante dell'intero complesso. Procedendo verso il basso i registri si ripetono a specchio; prima altre otto monofore e, nella zona pi\u00f9 bassa, quattro bifore. In corrispondenza del secondo registro si trovava un orologio, che anticamente scandiva il tempo per i pochi abitanti della cittadina veneziana; questo fu asportato nel durante i restauri all'inizio del XX secolo. Internamente i registri sono ora divisi tramite solai in calcestruzzo armato (ad eccezione del secondo, tuttora in legno), realizzati nel quadro di recenti lavori di consolidamento e collegati da scale in legno; nell'ultimo registro si trovano tre campane in bronzo.\nIl campanile \u00e8 una torre pendente: \u00e8 infatti inclinato di circa 1,4\u00b0 in direzione Est-Sud-Est (circa 1/3 dell'inclinazione di quello di Pisa).\nArte.\nPreziose e numerose sono le opere d'arte conservate nel duomo, tra dipinti, sculture e i resti lapidei provenienti dall'antica basilica sopra cui l'odierno edificio fu edificato.\nNavata centrale.\nSopra il portone principale, a corredo della struttura che sorregge le canne dell'organo, si trova la statua di Santo Stefano Protomartire, patrono della chiesa e della diocesi. La statua faceva parte dell'altare maggiore barocco, che comprendeva, oltre a quella di Santo Stefano, le statue di Santa Margherita e San Gilberto, ora trasferite nel Santuario della Madonna dell'Angelo. \nAi lati del rosone maggiore sono affrescati alla parete due stemmi risalenti al XVII secolo: a destra spicca quello della citt\u00e0 di Caorle, recante l'Arcangelo San Michele vigilante sulla rocca e la scritta \u00abCOMMVNITAS CAPRVLARVM\u00bb, mentre a sinistra i resti dello stemma del podest\u00e0 Costantino Zorzi, come si pu\u00f2 intuire dai resti di iscrizione oggi rimasti:\nA destra del portone d'ingresso si trova invece il grande affresco raffigurante San Cristoforo datato XV secolo; il Santo \u00e8 rappresentato nell'atto di guadare un corso d'acqua, con un bastone nella mano destra e il Bambino Ges\u00f9 sulla spalla sinistra, mentre quest'ultimo lo sorregge afferrandone una ciocca di capelli con la mano destra e sorregge il globo con la mano sinistra. Alla sinistra del portone \u00e8 appesa una tela che raffigura il martirio di San Sebastiano, opera del 1929 del pittore Teodoro Gianniotti. \nAddossato ad uno dei pilastri che dividono la navata centrale dalla navata destra \u00e8 collocato il busto marmoreo di papa Giovanni XXIII, dono dei fratelli Guido e Giampaolo Gusso, gi\u00e0 aiutanti del papa, a memoria del profondo legame tra Caorle e le sue devozioni e il papa buono, opera dello scultore Guarino Roscioli. Il sostegno del busto reca la seguente iscrizione:\nSempre sotto le arcate che separano la navata centrale da quella destra si trova un'insegna processionale in legno dorato, datata XVIII secolo, raffigurante il Cristo morto e deposto dalla croce sulle ginocchia di un Angelo (simbolo di Caorle), con ai piedi altre teste di angeli. Sotto le arcate che invece separano la navata centrale da quella sinistra si trova la statua in legno dorato raffigurante la Madonna Assunta tra Angeli, anch'essa datata XVIII secolo e proveniente dall'antico oratorio dell'Assunta che un tempo sorgeva in piazza Vescovado, demolito nell'ottocento.\nSotto al pavimento del presbiterio centrale si trova la tomba del vescovo Giovanni Vincenzo de Filippi (1718-1738), recante il seguente epitaffio:\nSulla parete laterale sinistra del presbiterio centrale si trova affrescato lo stemma del vescovo Giuseppe Maria Piccini (1645-1648), entro una struttura arricchita con pinnacoli in cui si scorgono le figure di due santi, San Rocco ed un altro santo di incerta attribuzione. Sulla parete laterale destra, invece, in mezzo ad una struttura formata da archi sorretti da colonne che idealmente continua le arcate della chiesa, si pu\u00f2 osservare un polittico affrescato datato XIV secolo recante le figure di un santo vescovo (di incerta attribuzione), di San Giovanni evangelista, della Madonna del latte e della Maddalena. Sotto, all'altezza dell'altare maggiore, si osservano su sfondo rosso alcuni graffiti di epoca medioevale, che principiano con la data 1387, anno in cui, secondo il Gatari, la citt\u00e0 di Caorle venne espugnata dall'arcidiacono Simone de' Gavardi e data alle fiamme. Per una pi\u00f9 completa interpretazione si rimanda al libro Caorle Sacra.\nL'abside \u00e8 dominata dall'imponente Crocifisso ligneo quattrocentesco, un tempo posto sopra l'iconostasi ed ora sospeso tramite funi appese alle travi del soffitto. Il crocifisso \u00e8 compreso fra due lampade votive moderne realizzate in stile bizantino. Sotto al crocifisso giace l'altare maggiore, consacrato nel 1975 dal patriarca di Venezia cardinale Albino Luciani, in sostituzione del vecchio altare. Sul paliotto frontale sono rappresentati, a bassorilievo su lamina di bronzo, i Santi patroni della citt\u00e0 (Santo Stefano, Santa Margherita e San Gilberto), insieme alle scene bibliche del Sacrificio di Isacco e della Visitazione. Ai lati sono riportate le figure dei santi Pio X e Giovanni XXIII, insieme alle scene bibliche dell'Arcangelo Raffaele soccorrente e del Sacrificio di Abele. Sul retro, infine, vi \u00e8 infissa una croce greca in ottone decorata con pietre preziose.\nInstallata in fondo all'abside vi \u00e8 la Pala d'oro, una pala di argento dorato sbalzato e cesellato, comprendente 6 formelle. Le due pi\u00f9 esterne rappresentano le figure dell'Arcangelo Gabriele e della Vergine orante, che insieme completano la scena dell'Annunciazione, e sono datate XIII secolo. Le altre quattro, secondo l'interpretazione che si trova negli atti della visita pastorale del vescovo Domenico Minio, rappresentano nell'ordine San Daniele profeta, il Cristo pantocratore, Santo Stefano protomartire e San Giovanni Battista. Queste figure, tutte di incerta attribuzione (eccetto la figura del Cristo in trono) sono fatte risalire al XIV secolo. La pala \u00e8 dono della Regina di Cipro, Caterina Cornaro, che, naufragata nella zona di Caorle attorno nel 1489 e salvata da alcuni pescatori, volle ringraziare la comunit\u00e0 cittadina con il prezioso arredo. Il catino absidale era un tempo ricoperto da un grande affresco cinquecentesco, rappresentante Cristo Pantocratore, San Marco ed altri santi, insieme alla scena del salvataggio della regina Cornaro. Oggi, tuttavia, rimangono visibili solo alcuni frammenti di tali affreschi (come il frammento di vangelo del leone di San Marco), in quanto cancellati poco dopo (attorno al 1600) per la \"sconcezza delle espressioni\" e l'inadeguatezza dell'opera.\nInfine, in una nicchia ricavata in corrispondenza dell'ultimo pilastro della fila di sinistra, \u00e8 posto un vaso in pietra con il frammento di iscrizione greca \u00ab\u03c9\u039d\u03c5\u0394\u0391\u03c4\u03c9\u039d\u00bb, tradotto dal vescovo Giovanni Vincenzo de Filippi come \"aquarum\". Secondo antica tradizione, questo oggetto d'arte sacra sarebbe una delle giare di pietra utilizzate da Nostro Signore per trasformare l'acqua in vino alle Nozze di Cana, come si legge in Italia Sacra di Ughelli-Coleti:\nNavata sinistra.\nIn prossimit\u00e0 della porta d'ingresso della navata sinistra si apre la cappella laterale di San Rocco, contenente un altare con la statua del santo, una scultura in legno risalente al XVIII secolo un tempo facente parte dell'omonimo oratorio che sorgeva adiacente al muro perimetrale del palazzo vescovile, dove, dopo i restauri del 1999, \u00e8 stato realizzato un piccolo chiostro aperto al pubblico. La statua raffigura il santo con il bastone del pellegrino nella mano sinistra, mentre con la destra, come da iconografia tradizionale, indica la piaga della peste riportata sulla gamba sinistra. Ai suoi piedi il cane con in bocca il tozzo di pane, spesso associato alla raffigurazione del santo, il quale indossa il mantello del pellegrino e riporta sul bracciale destro un emblema con incise le lettere S ed R intrecciate. La nicchia e la mensa dell'altare di San Rocco derivano dall'altare maggiore del Santuario della Madonna dell'Angelo, smembrato in seguito alla traslazione in quella chiesa dell'altare dell'Assunta che si trovava in Duomo, proprio in fondo alla navata sinistra.\nDopo la cappella di San Rocco, sul muro perimetrale si aprono due nicchie, decorate con fregi in pietra risalenti al IX secolo e contenenti le statue del Sacro Cuore di Ges\u00f9 e della Madonna delle Grazie, entrambe opere del XX secolo. Tra le due nicchie si trova una lapide, compresa tra due patere circolari risalenti al XI-XII secolo raffiguranti un'aquila che attacca una lepre scarnita. La lapide reca lo stemma del vescovo Pietro Carlo che ricorda il rifacimento del palazzo vescovile:\nSopra la nicchia della Madonna delle Grazie \u00e8 invece posta la lapide di riconsacrazione della cattedrale posta dal vescovo Pietro Martire Rusca nel 1665 (e riportata sopra).\nProcedendo verso l'absidicola sinistra, si trova il dipinto su tela raffigurante la scena della Nativit\u00e0 di Maria, opera del XVII secolo, secondo Gusso e Gandolfo attribuita al pittore Marin Donato da Palmanova; in esso la Santa Vergine neonata \u00e8 posta sopra le ginocchia di una levatrice, vestita con abiti rosso e blu, mentre sullo sfondo si stagliano le figure di San Gioacchino, a sinistra, e Sant'Anna. \nSempre sulla parete della navata sinistra si trovano dei lacerti di un trittico affrescato trecentesco, definito di scuola giottesca, raffigurante Santa Caterina di Alessandria, San Nicola di Myra e San Rocco. Questo particolare affresco si presenta molto rovinato, ed \u00e8 stato portato alla luce soltanto nel 2010, non essendovi notizia nelle fonti storiche della sua presenza. Secondo le foto pi\u00f9 antiche, \u00e8 possibile che vi fosse stato appoggiato sopra uno dei sette altari laterali sopra citati.\nSuccessivamente sono posti tre quadri di scuola veneta:\nSopra la porta laterale che d\u00e0 verso l'esterno \u00e8 posta una lapide in lingua latina, che ricorda l'antico privilegio concesso agli arcipreti di Caorle, dopo la soppressione del Capitolo della Cattedrale e la rinuncia da parte dei capi famiglia del diritto di eleggere da soli il proprio parroco; prima il patriarca Angelo Giuseppe Roncalli assicur\u00f2 all'arciprete il titolo di canonico onorario della Basilica metropolitana di San Marco, in seguito, eletto papa, gli concesse la facolt\u00e0 di celebrare quattro messe pontificali all'anno; questo diritto vige tuttora. Un'analoga iscrizione, tradotta in italiano, \u00e8 posta nella sacrestia del Duomo.\nIn corrispondenza dell'absidicola sinistra sono posti i resti di un antico sepolcro, appartenuto a tale Costantino e datato tra il IX e il X secolo. Quindi si trova il dipinto del Salvataggio di Pietro, che alcuni attribuito alla scuola di Tiziano e datato XVI secolo. \nL'absidicola laterale sinistra si presenta finemente decorata da affreschi. Il catino dell'abside conserva un sontuoso affresco, datato XIV secolo, che rappresenta la Vergine col Bambino e ai lati Santo Stefano protomartire (patrono della citt\u00e0) e San Lorenzo. Ai piedi si vedono i membri della confraternita dell'Assunta, che proprio qui avevano il loro altare, prostrati in adorazione. Il tamburo \u00e8 decorato con degli archi dipinti, sotto ciascuno dei quali sono posti alcuni stemmi; vi si riconoscono lo stemma del vescovo Giovanni Vincenzo de Filippi, sepolto nel presbiterio della navata centrale, il leone di San Marco e lo stemma del papa Sisto V, probabilmente una testimonianza lasciata dal vescovo Girolamo Righetto, nominato alla sede caprulana a Roma proprio da questo papa, che aveva in precedenza diretto l'inquisizione veneziana, quale riconoscimento per le sue doti di scrittore e di cartografo. All'ombra dell'abside si trova il Tabernacolo, in stile moderno, che ricalca la copertina di un antico evangeliario bizantino, recante una croce greca decorata con pietre preziose. Ai lati quattro figure di santi, realizzate in bassorilievo su tavola di bronzo. \nSotto il Tabernacolo si trova l'ara sacrificale romana risalente al I secolo, appartenuta alla famiglia Licovia, come vi si pu\u00f2 leggere nell'iscrizione. Si ritiene che questa famiglia risiedesse a Caorle nel periodo in cui questa citt\u00e0 era ancora il porto della citt\u00e0 di Julia Concordia. Davanti al Tabernacolo \u00e8 posto, infine, un altare marmoreo moderno, con ai piedi una lapide recante l'elenco dei parroci arcipreti del Duomo dopo la soppressione della diocesi nel 1819.\nNavata destra.\nPassando infine alla navata laterale destra, vi si incontra innanzitutto, in prossimit\u00e0 della porta d'ingresso, la cappella di Sant'Andrea, cos\u00ec denominata perch\u00e9 custodisce l'omonimo altare, detto anche altare della Misericordia, risalente al XVIII secolo e recante le statue del titolare Sant'Andrea al centro, San Giovanni Battista a sinistra e San Domenico di Guzman a destra. Sul palliotto frontale si scorge l'emblema della Confraternita della Misericordia, cui apparteneva questo altare, raffigurante la Vergine Santa che avvolge col suo manto due confratelli. Sempre all'interno della cappella vi si trova una nicchia, in cui \u00e8 custodita la statua lignea di Sant'Antonio di Padova opera del veneziano Guido Cadorin. Di fronte \u00e8 stata affissa una lapide recante l'elenco di alcuni sacrestani del duomo.\nLungo la parete della navata destra si aprono due nicchie, anch'esse decorate con fregi marmorei datati IX-XI secolo, contenenti le statue della Madonna di Lourdes e San Giuseppe. Tra le due nicchie si trova affissa una lapide in memoria di Stefano Boni, canonico della cattedrale all'epoca dei vescovi Francesco Antonio Boscaroli (1674-1679) e Domenico Minio (1684-1698), voluta dal suo confratello canonico Niccol\u00f2 Bianconi, oggi quasi del tutto illeggibile. Secondo il Bottani essa recita\nSopra la nicchia di San Giuseppe si trova invece affissa la lapide che commemora, in questo stesso posto, l'erezione di un altare dedicato a Sant'Antonio di Padova da parte del vescovo Pietro Martire Rusca, che ammonisce i suoi successori affinch\u00e9 ad esso fossero celebrate delle Messe:\nContinuando dalla porta d'ingresso all'absidicola, presso il muro della navata destra si trova affisso un trittico su tavola, detto Trittico di San Rocco e datato XVII secolo, raffigurante al centro San Vincenzo Ferrer, a sinistra Santa Margherita di Antiochia e a destra San Rocco (questi ultimi due patroni della citt\u00e0). Adiacente \u00e8 posta la tela dell'Ultima cena, attribuita a Gregorio Lazzarini, maestro del Tiepolo e donata alla cattedrale dal canonico Stefano Boni, sopra citato. La scena ritrae Cristo riunito con gli Apostoli durante l'Ulitma cena, mentre rivela che uno di loro lo avrebbe tradito. Vi si riconoscono le figure di San Pietro, alla destra di Cristo, e San Giovanni evangelista, alla sinistra, mentre Giuda Iscariota, cos\u00ec come indicato dalla mano del Redentore \u00e8 l'apostolo posto sulla sinistra della composizione, di spalle rispetto all'osservatore. Una particolarit\u00e0 dell'opera \u00e8 il servitore (forse il ritratto dello stesso Boni), con le vesti dei colori tradiazionalmente associati a Cristo (ossia il rosso e il blu).\nSopra il dipinto dell'Ultima cena, leggermente decentrato verso sinistra, si trova il sarcofago marmoreo del vescovo Daniele de Rubeis (XVI secolo), con l'annessa lapide posta dal nipote Sebastiano de Rubeis, a lui succeduto sulla cattedra di Caorle:\nVicino all'Ultima cena si trova la tela di Santa Rita, opera del 1955 del contemporaneo Marco Novati, accostata, tramite una cornice affrescata con un motivo floreale, all'affresco di Santa Lucia, del XIV secolo. La Santa \u00e8 rappresentata con i consueti emblemi del martirio, ossia la corona e la palma nella mano sinistra. Nella destra, invece, regge un piatto con due occhi. Sullo sfondo si pu\u00f2 osservare la citt\u00e0 di Caorle con i due campanili, quello cilindrico del duomo e quello quadrangolare della chiesa dell'Angelo. Tutt'intorno alla figura principale, con 10 riquadri accompagnati da resti di didascalie, si svolge la storia della vita della santa, seguendo la tradizionale agiografia del codice greco di Papadoupolos e gli Atti dei Martiri. \nLa porta che conduce alla sacrestia \u00e8 sormontata da un'iscrizione posta dal vescovo Francesco Andrea Grassi (di cui \u00e8 scolpito lo stemma episcopale) per ricordare l'ampliamento del palazzo vescovile:\nSotto all'arco dell'absidicola destra si trova il fonte battesimale, in marmo, della seconda met\u00e0 del 1500, eretto sotto il governo del vescovo Girolamo Righettino, come recitano le iscrizioni che circondano la vasca e il basamento:\nIntorno alla vasca sono anche posti, scolpiti in pietra, gli stemmi del vescovo Girolamo Righettino, della citt\u00e0 di Caorle, della Repubblica di Venezia (recante sotto la sigla P. C. del podest\u00e0 di Caorle Girolamo Balbo) e del parroco Antonio da Torre. La copertura del Battistero, cos\u00ec come la grande lastra in bronzo lavorata in bassorilievo appesa alla parete, raffigurante il Battesimo di Ges\u00f9 da parte di San Giovanni Battista, sono opere dello scultore Igino Legnaghi del 1975.\nInfine, sulle lunette dell'arco che introduce all'absidicola si scorge la scena dell'Annunciazione, con l'Arcangelo Gabriele a sinistra e la Vergine Annunciata a destra, due affreschi datati XVI secolo.\nOrgano a canne.\nIl Duomo \u00e8 dotato di organo a canne. In origine questo era posto sopra una cantoria realizzata nella controfacciata della navata centrale, poi rimossa con i restauri effettuati nel 1950. L'organo meccanico fu successivamente posto in corrispondenza del coro dell'altare maggiore. Infine, in seguito alla demolizione dell'altare tridentino e all'edificazione di un altare rispondente ai canoni post-conciliari, il corpo canne fu separato e posto su una struttura realizzata sopra il portone principale d'ingresso, mentre la consolle fu posizionata nel presbiterio della navata laterale destra.\nDai restauri che hanno interessato il Duomo negli anni settanta fino al periodo recente, l'organo pass\u00f2 da una trasmissione di tipo meccanico ad una di tipo elettro-pneumatico: la consolle, alimentata elettricamente, inviava gli impulsi al corpo canne tramite cavi elettrici posati sotto il pavimento. Il costruttore che realizz\u00f2 la transizione \u00e8 ignoto. La consolle comprendeva due tastiere di 61 note ciascuna (grand'organo ed espressivo) ed una pedaliera di 30 note.\nNel 2015 l'organo \u00e8 stato oggetto di un possente lavoro di restauro ad opera della ditta Zanin di Codroipo. Il corpo canne \u00e8 stato ampliato e la consolle \u00e8 passata da due a tre tastiere, con l'aggiunta di numerosi registri in derivazione. La trasmissione rimane di tipo elettronico.\nIl Museo parrocchiale.\nNella ex-cappella vescovile si trova ora il museo liturgico, che contiene importanti reliquie e preziosi arredi sacri che hanno fatto la storia della cattedrale; fu inaugurato il 13 settembre 1975 dal cardinale patriarca Albino Luciani, anch'egli, come il predecessore Angelo Giuseppe Roncalli molto legato alla cittadina di Caorle.\nIl museo \u00e8 composto da due stanze; nella prima sono conservate le opere d'arte pi\u00f9 importanti. Subito dopo l'entrata si pu\u00f2 ammirare la splendida croce capitolare, croce astile di argento realizzata nel 1534, come inciso sul basamento: da un lato \u00e8 collocato il crocifisso, con Dio Padre sopra, la Maddalena sotto e ai lati sinistro e destro la \"deesis\", ovvero la Vergine e San Giovanni evangelista; dall'altro lato si vede Santo Stefano, patrono della citt\u00e0, e i quattro evangelisti ai quattro estremi.\nSulla parete destra della sala principale sono poste sei tavole raffiguranti sei apostoli, icone risalenti al XIII-XIV secolo ed attribuite ad un artista forse prossimo a Paolo Veneziano, chiamato \"Maestro di Caorle\". Si ritiene che tale artista sia stato attivo non solo in zona, poich\u00e9 al medesimo Maestro di Caorle sono attribuite due tavole con figure di Santi attualmente conservate nella Pinacoteca Civica di Forl\u00ec. Le sei tavole del Museo costituivano (insieme ad altre nove, ora disperse) l'antica iconostasi, che divideva un tempo il presbiterio dal resto della navata centrale.\nIn quattro teche da esposizione sono raccolte numerose reliquie di santi; le pi\u00f9 importanti sono la reliquia del cranio di Santo Stefano, il braccio destro di Santa Margherita di Antiochia e frammenti ossei di San Gilberto di Sempringham, ed una reliquia, capolavoro di oreficeria veneziana del XIV secolo, contenente secondo la tradizione della terra calpestata da Ges\u00f9 sanguinante durante la salita al calvario (detto dunque del Preziosissimo Sangue). Oltre alle reliquie, sono conservati diversi ostensori in argento ed argento dorato (uno dei quali donato dall'ultimo vescovo Giuseppe Maria Peruzzi nella prima met\u00e0 dell'Ottocento). Appese a tutte le altre pareti della stanza, delle teche conservano numerosi piviali, pianete, stole e manipoli, alcune recanti stemmi dei vescovi di Caorle, mentre altre teche contengono preziose Carteglorie in argento, e contenenti frammenti di testi liturgici di et\u00e0 barocca.\nIn fondo ad una seconda sala, in un'apposita teca da esposizione, sono conservati preziosi cimeli appartenenti a papa Giovanni XXIII, quali la veste talare, lo zucchetto, le pantofole e un cero processionale da lui stesso donato a Caorle in occasione di una ricorrenza mariana, insieme a una sua reliquia. Vi sono inoltre alcuni cimeli e vesti sacre appartenuti ai papi Pio XII, Paolo VI, Pio X e Benedetto XIV. Degno di particolare attenzione, infine, \u00e8 il modellino in scala del duomo, realizzato da un parrocchiano, esposto al centro della sala minore."}
{"id": "1321739", "revid": "767487", "url": "https://it.wikipedia.org/wiki?curid=1321739", "title": "Peter Salisbury", "text": "Assieme a Richard Ashcroft, Nick McCabe e Simon Jones \u00e8 stato membro fondatore del gruppo musicale britpop The Verve.\nDopo lo scioglimento del gruppo nel 1999, Salisbury ha suonato con diverse band, tra cui i Black Rebel Motorcycle Club.\nAttualmente risiede a Buxworth, nel Derbyshire, con la moglie Pam, i figli Ben e Isaac e il figliastro Joe. \u00c8 inoltre proprietario e gestore di un negozio di batterie a Stockport.\nPeter Salisbury suona inoltre come batterista in ogni album da solista di Richard Ashcroft, il frontman del gruppo.\nNel 2007, in occasione della riunione dei The Verve, si ritrova con il gruppo in preparazione ad un nuovo album e tour."}
{"id": "1321744", "revid": "767487", "url": "https://it.wikipedia.org/wiki?curid=1321744", "title": "Simon Jones", "text": "Ha suonato e cantato nella formazione originale del gruppo musicale inglese The Verve, partecipando alla stesura di canzoni come la celebre \"Bitter Sweet Symphony\". Ha lasciato i Verve nel 1999.\nNel 2002 \u00e8 tornato a calcare le scene come strumentista e compositore per la band inglese The Shining, che per\u00f2 ha pubblicato solo un album in quello stesso anno prima di sciogliersi.\nDal 2004 \u00e8 un membro ufficiale del gruppo di supporto di Cathy Davey.\nNel novembre 2005 ha suonato con i Gorillaz al Manchester International Festival al fianco dell'ex membro dei Verve Simon Tong.\nNel giugno 2007 si \u00e8 riunito ai Verve.\nNel 2009 Jones, dopo l'ennesimo scioglimento della band di Wigan avvenuto nel 2008, fonda un nuovo gruppo chiamato \"The Black Ships\" con l'ex chitarrista dei The Verve Nick McCabe, il batterista Mig Schillace, ed il violinista Davide Rossi. I Black Ships realizzano il loro primo EP, \"Kurofune\", nel Maggio 2011, e debuttano dal vivo al \"Kings College Student Union\" il 2 giugno dello stesso anno, prima di cambiare i loro nome in Black Submarine a met\u00e0 2012, per problemi con un gruppo omonimo americano."}
{"id": "1321745", "revid": "300067", "url": "https://it.wikipedia.org/wiki?curid=1321745", "title": "Stanley Nantais", "text": "Carriera.\nHa fatto parte della nazionale di pallacanestro del Canada che ha conquistato la medaglia d'argento alle Olimpiadi di Berlino 1936, ma non ha giocato alcuna partita e il suo nome non figura tra i premiati.\nDopo aver frequentato l\"'Assumption High School\", Nantais passa all'Assumption University di Windsor, dove gioca dal 1933 al 1935; vince il titolo dell'Ontario e del Canada orientale 1935, ma perde la finale contro il Victoria Blue Ribbons. Nel 1935 passa ai Windsor Ford V-8's, che vince il titolo canadese nel 1936 e gli permette di prendere parte alle Olimpiadi.\nNel 1938 passa ai Windsor Alumni, con cui vince il campionato dell'Ontario nel 1939 e nel 1940. Alla fine della seconda stagione, si ritira.\nDal 1942 al 1955 Nantais allena la squadra dell'Assumption College. I suoi successi pi\u00f9 importanti li conquista nei campionati regionali dell'Ontario: \u00e8 campione nel 1945-46, nel 1946-47 (in entrambi i casi disputa le finali nazionali) e nel 1948-49. La squadra sconfisse anche gli Harlem Globetrotters. Negli anni quaranta, fu anche vicepresidente dell\"'Ontario Amateur Basketball Association\". Fa parte della Hall of Fame canadese."}
{"id": "1321746", "revid": "767487", "url": "https://it.wikipedia.org/wiki?curid=1321746", "title": "Simon Tong", "text": "Biografia.\nHa suonato nel gruppo musicale inglese The Verve tra il 1996 e il 1999, anno del loro scioglimento. Era entrato nel gruppo per rimpiazzare il leader chitarrista Nick McCabe, ed era rimasto con la band quando McCabe era tornato per l'ultimo album prima della rottura, \"Urban Hymns\".\nTra il 2002-2003 \u00e8 stato membro della band The Shining, in cui ha suonato la chitarra e le tastiere ed ha partecipato alla stesura delle canzoni.\nIn seguito alla rottura fra Graham Coxon e i Blur nel 2002, ha partecipato ad alcune esibizioni live della band. La collaborazione con il frontman Damon Albarn gli \u00e8 stata utile poi per entrare come chitarrista nell'album 2005 dei Gorillaz \"Demon Days\". Nel novembre 2005 ha partecipato, sempre come chitarrista, all'esibizione dei Gorillaz alla Manchester Opera House assieme al vecchio membro dei Verve Simon Jones.\nNel luglio 2006, Tong e Albarn hanno formato un gruppo senza nome che ha prodotto l'album \"The Good, the Bad and the Queen\", uscito il 23 gennaio 2007: da esso sono stati tratti due singoli di successo, \"Herculean\" e \"Kingdom of Doom\". Per questa ragione, Tong non ha partecipato alla riunione dei Verve nel 2007.\nNel 2012 partecipa alle sessioni di registrazione dell'album \"Apriti sesamo\" di \"Franco Battiato\". L'anno successivo accompagna il cantautore siciliano nel suo tour europeo."}
{"id": "1321748", "revid": "767487", "url": "https://it.wikipedia.org/wiki?curid=1321748", "title": "Dave Raun", "text": "Vive a Fresno, in California e suona nella punk band californiana Lagwagon. Suona anche nei Me First and the Gimme Gimmes, insieme al compagno nei Lagwagon Joey Cape. Dave Raun inizi\u00f2 la sua carriera da batterista in svariate band minori della scena californiana prima di unirsi ai Rich Kids on LSD. Nel 1995, invitato da Fat Mike, si un\u00ec alla cover band Me First and the Gimme Gimmes e, nello stesso anno, ai Lagwagon in sostituzione di Derrick Plourde. Nel 1999 sostitu\u00ec Sean Sellers nei Good Riddance con i quali l'anno dopo incise l'EP \"The Phenomenon Of Craving\". Ma i Good Riddance avevano bisogno di un batterista a tempo pieno, e gli impegni con Lagwagon e Me First and the gimme gimme non gli permettevano di proseguire quindi lasci\u00f2 la band, con i quali comunque gir\u00f2 il video di \"One For The Braves\". Dave \u00e8 sposato con Laura Slippy. Della band fanno parte anche altri due membri dei Lagwagon: Chris Rest e Jesse Buglione, insieme con Steve Shepard.\nNel 2009 ha sostituito in maniera definitiva Roy Mayorga nei Black President (inizialmente Dave si era unito alla band solo per il tour di supporto ai TSOL)."}
{"id": "1321749", "revid": "1272592", "url": "https://it.wikipedia.org/wiki?curid=1321749", "title": "Robert Kelso", "text": "Il dottor Robert Kelso, detto Bob, \u00e8 un personaggio fittizio interpretato da Ken Jenkins nella serie televisiva statunitense \"Scrubs - Medici ai primi ferri\".\nProfilo.\nIl dottor Kelso \u00e8 il primario di medicina dell'ospedale Sacro Cuore. Tra tutti i protagonisti della serie \u00e8 probabilmente il pi\u00f9 vicino al ruolo dell'antagonista e sicuramente il pi\u00f9 odiato dagli altri personaggi. Egli si dimostra come una persona fredda, cinica, che pensa prima ai soldi che alla salute dei pazienti, a mantenere conoscenze di alto rango senza prendere in considerazione le opinioni e i pareri altrui. Pi\u00f9 volte durante la serie spiega, o si intuisce, che questo carattere \u00e8 dovuto al suo ruolo: \u00ab\u00c8 per questo che mi pagano\u00bb, risponde. In quanto primario non pu\u00f2 concedersi debolezze e sentimentalismi, proprio perch\u00e9 il suo ruolo \u00e8 innanzitutto di amministrazione dell'ospedale e le sue sono esclusivamente scelte professionali: \u00e8 obbligato a prendere una scelta impopolare dopo l'altra, arrivando a farsi odiare dai colleghi medici, o minimizzare i rapporti con i pazienti. Le rare volte in cui si apre emotivamente, dimostra invece sfumature caratteriali positive, che non fanno altro che sottolineare il cinismo come scorza necessaria al suo ruolo. Questo \u00e8 ancor pi\u00f9 visibile nell'ottava stagione, quando si dimostra ancora pi\u00f9 aperto, profondo, saggio e dispensatore di consigli: essendo in pensione, ha potuto \"rompere\" l'armatura prima necessaria.\nIl dottor Kelso \u00e8 sposato da trenta anni con Enid, una infermiera conosciuta quando era giovane, rimasta paralizzata e cieca; tra i due non c'\u00e8 pi\u00f9 amore e fanno fatica a sopportarsi; il dottor Kelso ha anche un'amante, di cui non si fa il nome, e frequenta una prostituta orientale in un appartamento, nello stesso palazzo dove abitava Molly Clock. Pi\u00f9 volte afferma di essere affascinato dalle donne orientali.\nKelso \u00e8 un uomo \"di vecchio stampo\", quindi omofobo, sessista, razzista e classista. Questo inficia sul rapporto con suo figlio omosessuale Harrison; con le dottoresse dell'ospedale (le specializzande sono da lui chiamate \"tesoro\"); con le persone di etnia non caucasica; e con le persone povere, che non possono pagarsi le cure mediche.\nNel corso delle stagioni afferma pi\u00f9 volte di avere 58 anni, ma nella settima stagione Elliot scopre che la sua reale et\u00e0 \u00e8 65 anni. Kelso ha tenuto nascosta la sua vera et\u00e0 per non doversi dimettere dalla carica di primario di medicina: il consiglio di amministrazione allontana i primari troppo anziani. Kelso, nella stessa puntata, si sfogher\u00e0 con uno specializzando: essere primario \u00e8 davvero un inferno, proprio per le decisioni impopolari che \u00e8 costretto a prendere. Alla fine, i dipendenti dell'ospedale convincono il consiglio a tenerlo come primario, ma Kelso, non molto elegantemente, rifiuta: il suo desiderio era solo di andarsene alle proprie condizioni.\nIl dottor Kelso \u00e8 un campione in Pac-Man e adora Grand Theft Auto. Ha un profondo odio per le biciclette perch\u00e9 il padre \u00e8 scappato di casa con la sua bicicletta. Nonostante ci\u00f2, in auto tiene il foulard proprio del genitore scappato.\nHa servito nella Marina degli Stati Uniti e in ricordo di questa esperienza ha tatuato su una natica il nome del suo commilitone pi\u00f9 amico, Johnny (\u00abAbbiamo condiviso cose che non sai\u00bb); questi, a sua volta, ha tatuato il nome di Kelso (Bobby).\nBaxter.\nBob Kelso possiede un cane di nome Baxter, per cui nutre un affetto smisurato, e lo considera pi\u00f9 intelligente del collaboratore Ted. Il cane compare in alcune puntate della serie ed \u00e8 interpretato dal cane di Ken Jenkins. Baxter morir\u00e0 nella quinta stagione, lasciando il medico in uno stato di prostrazione fisica e mentale tale da spingerlo fino ad una volontaria disidratazione, nel tentativo di fermare le lacrime. Qui Kelso afferma che Baxter era l'unica creatura che non lo avesse mai deluso e che gli restava sempre vicino, affermando che fosse in pratica il suo migliore amico. Alcuni episodi dopo la morte di Baxter, Kelso adotter\u00e0 un bulldog inglese di una paziente defunta affidatogli da Elliot.\nIl passato da chitarrista.\nLa scoperta pi\u00f9 sconvolgente riguardante il passato di Bob Kelso viene compiuta da Elliot e Turk nella puntata \"Il mio cuor di Tuscaloosa\", quando i due vengono in possesso, grazie ad un paziente, di una audiocassetta in cui un giovane dottor Kelso canta canzoni d'amore un po' melense (tra cui \"My Tuscaloosa Heart\") ad un non meglio precisato \"coniglietto\". Nonostante Turk ed Elliot pensino ad una vecchia fiamma, la \"coniglietta\" si rivela essere proprio Enid.\nI figli.\nKelso ha un figlio omosessuale di nome Harrison, con cui ha difficolt\u00e0 a comunicare: se il medico non nasconde la propria omofobia, il figlio porta avanti un'attivit\u00e0 dopo l'altra sempre pi\u00f9 stravagante, che si evincono di quando in quanto in puntate sparse: Harrison ha scritto un musical intitolato \"Dottor Babbo\", in cui la parte del dottor Kelso \u00e8 interpretata dal fidanzato del giovane, Terence; pi\u00f9 avanti i due si sposano, ma Harrison inizia comunque ad avere un \"amichetto\" dopo l'altro; apre un negozio di vestiti fatti di rete e cuce maglie per giocatori di baseball; Harrison arriver\u00e0 anche a prostituirsi a Las Vegas, ma di quando in quando avr\u00e0 bisogno che il padre gli paghi la cauzione. Nonostante Harrison non sia decisamente il figlio che desiderava, Kelso in pi\u00f9 episodi dimostra di tenere molto a lui e di essere molto suscettibile riguardo alla sua vita, non accettando critiche sul suo conto e punendo chi lo fa con turni extra. Kelso ha anche un figlio avuto da una ragazza vietnamita durante la guerra, che si chiama Trang Tri, a cui sta pagando gli studi in un college privato.\nRapporti con gli altri personaggi.\nJ.D..\nI rapporti che il dottor Kelso ha con il protagonista della serie, J.D., non sono differenti da quelli che ha con gli altri medici dell'ospedale. A Kelso importa, nella prima stagione, solo sapere da che parte stia il giovane medico, se con lui o con il dottor Cox: quando il giovane si schierer\u00e0 con il suo mentore, egli perder\u00e0 ogni importanza agli occhi del primario. Nell'ottava stagione, per\u00f2, i due avranno un rapporto molto pi\u00f9 aperto e aiuter\u00e0 J.D ed Elliot a capire che sono fatti l'uno per l'altra. Quando J.D. lascia il Sacro Cuore, escludendo gli amici, Kelso lo saluta cordialmente con una stretta di mano e augurandogli una bella vita.\nPerry Cox.\nIl dottor Cox \u00e8 l'antagonista principale di Bob Kelso e colui che in ospedale riesce a tenergli maggiormente testa. I due si odiano, nonostante i caratteri siano per molti aspetti simili. Ci\u00f2 che differenzia realmente i due personaggi \u00e8 la visione dell'ospedale: Kelso infatti pensa al bilancio e ai soldi e tratta i pazienti a seconda del loro conto in banca; al contrario, il Cox tenta di salvare il maggior numero di pazienti possibili, senza badare alle loro possibilit\u00e0 economiche, e questo lo porter\u00e0 a scontrarsi spesso con Kelso. Questo paragone \u00e8 bene esemplificato nella quinta puntata della prima stagione, in cui i due si scontrano in una parodia di \"Guerre stellari\", con tutti i protagonisti mascherati come i personaggi della saga.\nQuest'odio reciproco si palesa numerose volte nella serie, quando i due si scambiano gesti sleali, anche se indubbiamente il punto pi\u00f9 alto \u00e8 il pugno che Cox tira in faccia a Kelso alla fine della seconda stagione per difendere Elliot dalla sua sfuriata. Nell'ottava stagione i due diventano ottimi amici, forse per la stessa posizione occupata in ospedale in tempi diversi, tanto da trovarsi a bere birra insieme a casa di Kelso, o andare al cinema insieme a vedere un film romantico. Solo qui si scopre che, negli anni, Kelso ha sempre premuto affinch\u00e9 Cox salisse di livello e scalasse la gerarchia ospedaliera, semplicemente perch\u00e9 lo riteneva il migliore che ci fosse.\nTheodore Buckland.\nTed \u00e8 il consulente legale dell'ospedale e per questa ragione lavora a stretto contatto con Kelso, ma nonostante ci\u00f2 il primario lo ignora e lo tratta nel peggiore dei modi. Questo spinge il debole Ted a pensieri omicidi-suicidi, che non si realizzano mai. Kelso si diverte anche a distruggere i piani di Ted riguardanti ferie o progetti extralavorativi. Nelle poche occasioni in cui Ted si \u00e8 trovato in posizioni vantaggiose nei confronti di Kelso, ha giocato le sue possibilit\u00e0 in maniera non eccellente, ma raggiungendo comunque importanti traguardi dal suo punto di vista (sette domeniche all'anno di libert\u00e0, ad esempio). Nonostante i trattamenti riservatigli e il fatto che quest'ultimo fosse il pi\u00f9 felice di tutti del suo pensionamento, nella relativa puntata della settima stagione Kelso lo ringrazier\u00e0 sinceramente per tutto quel che ha fatto per lui, lasciandolo sorpreso.\nCarla Espinosa.\nI rapporti tra Kelso e l'infermiera Espinosa sono stati altalenanti, ma Kelso, come tutti gli altri personaggi, subisce la personalit\u00e0 dell'infermiera, che lo spinge a \"non tirare troppo la corda\". In una sola puntata i due instaurano un breve rapporto di amicizia nato da una serie di passaggi in ospedale, ma il medico ha brutalmente tranciato i rapporti quando si \u00e8 accorto che l'infermiera si vergognava di lui con le colleghe.\nElliot.\nCome per J.D., Elliot non riveste agli occhi di Kelso nessuna particolare importanza, ma al contrario del suo collega ne subisce maggiormente le critiche. Ci\u00f2 riflette molto chiaramente il carattere del primario di medicina: Kelso \u00e8 fondamentalmente sessista e ritiene che la professione di medico dovrebbe essere appannaggio esclusivamente degli uomini, a parte le branche di ostetricia e ginecologia. Elliot riuscir\u00e0 comunque a ribellarsi arrivando a dirgli che \u00e8 cattivo. I due avranno ancora degli attriti quando Elliot diventa un medico privato, attrito che Elliot risolver\u00e0 donando a Kelso il cane di una paziente deceduta, in sostituzione a Baxter.\nTurk.\nI rapporti tra Kelso e Turk non sono molto diversi da quello del primario con qualsiasi altro medico, tuttavia fortemente attenuati, in quanto Turk \u00e8 un chirurgo e non \u00e8 suo compito supervisionarlo. Lo scontro maggiore tra i due avviene nella prima stagione, quando l'immagine di Turk viene utilizzata in modo razzista una campagna pubblicitaria dell'ospedale: lo scontro termina quando Turk minaccer\u00e0 di fare causa. Pi\u00f9 avanti, fondata l\"'air band\" dei Coolcats, Turk risponde in modo sgarbato a Kelso che, per punizione, vieta le air band all'interno dell'ospedale. Questa volta sar\u00e0 Turk a doversi scusare per i toni usati.\nQuando Turk si sposa Kelso, ubriaco, si convince che il giovane chirurgo si chiami in realt\u00e0 Turk Turkelton e da quel giorno lo chiamer\u00e0 \"dottor Turkelton\" (o Turklebarry) e sua moglie \"infermiera Turkelton\". In seguito Turk gli fa presente la cosa, ma Kelso replica: \u00abPreferisco Turkelton\u00bb, e continuer\u00e0 a chiamarlo in questo modo.\nJordan.\nJordan Sullivan \u00e8 nel consiglio d'amministrazione dell'ospedale, il che significa che Kelso deve obbligatoriamente rapportarsi con lei. Tuttavia, gli unici sconti mostrati nella serie riguardano le volte in cui la donna difende in qualche maniera l'ex marito Perry Cox, nei suoi tentativi di scalata all'interno dell'ospedale. In altri casi, i rapporti sono al minimo se non nulli."}
{"id": "1321759", "revid": "599013", "url": "https://it.wikipedia.org/wiki?curid=1321759", "title": "Festa di Piedigrotta", "text": "La festa di Piedigrotta \u00e8 una festa popolare che ricorre l'8 settembre a Napoli.\nStoria.\nNella Napoli \"extra moenia\", cio\u00e8 fuori le mura di recinzione della citt\u00e0, i culti pagani si celebravano fin dal I secolo a.C. tanto che Petronio Arbitro nel suo Satyricon menziona dei baccanali, destinati a propiziare la fecondit\u00e0 che si celebravano in onore del dio Priapo, nei pressi della Crypta Neapolitana (detta anche \"Grotta di Pozzuoli\" o \"Grotta di Posillipo\"), una galleria scavata in epoca romana nella collina di Posillipo. Meno certa \u00e8 la celebrazione in memoria del poeta Virgilio nel I-II secolo d.C. in quanto non vi \u00e8 nessuna sicurezza sulla sua tomba n\u00e9 sulle sue ceneri che risultano disperse.\nIl culto di Maria Vergine si diffuse in Campania nel III secolo d.C., poi nell'VIII secolo si aggiunse quello di Maria Oditrigia, originario di Costantinopoli e della quale scrisse anche il Petrarca. Contemporaneamente al culto dell'Itria, continu\u00f2 per un lungo tempo anche il rito pagano nella galleria, finch\u00e9 si giunse alla costruzione, nel 1207, di una piccola cappella nata, secondo una leggenda, nel luogo dove la Madonna era apparsa a tre religiosi, e dove era stata trovata anche un'icona. In realt\u00e0 le testimonianze accennano alla traslazione delle reliquie dei santi Giuliana e Massimo da Cuma, distrutta dai longobardi, riposte nella cappella che fu distrutta da un maremoto nel 1343. Per tali motivi, dieci anni dopo, nel 1353 fu edificato il santuario \"de pedi grotta\", che divenne il centro della devozione del borgo marinaro e della sua festa, che fu fissata l'8 settembre, giorno della nativit\u00e0 di Maria.\nEccetto i baccanali e le apparizioni, la vera data di inizio della festa si deve far risalire al 1487 quando il cronista Leostello accenna ad una festa di santa Maria della Grotta e \u00abtutti che vi accorrevano nella notte tra il 7 e l'8 settembre\u00bb. Nel 1731 i pescatori del posto si organizzarono nella Confraternita dei pescatori marinari di Chiaia col compito di assistere alle processioni. La festa, alla quale partecipavano anche i reali ed i dignitari del regno, assunse dei contorni trionfali allorquando nel 1744 Carlo III decise di introdurre una parata militare per celebrare la vittoria di Velletri sui tedeschi, anche se alcuni ritengono che si svolgesse gi\u00e0 prima, quando nel 1554 si volle spostare l'ingresso della chiesa verso la citt\u00e0 e l'altare verso la collina.\nL'accensione delle luminarie segna, tradizionalmente, l'inizio ufficiale dei festeggiamenti, tanto che era chiesto ai residenti di \u00abaddobbare i balconi e di illuminarli sul far della sera\u00bb. Sebbene a Napoli vi fosse gi\u00e0 un carnevale, che aveva luogo il 16 febbraio presso il Carmine (p.zza Mercato), Carlo III, tuttavia, decise di mutarne modi e tempi direttamente nella festa di Piedigrotta, ritenuta pi\u00f9 sicura e pi\u00f9 spaziosa. Ereditata dal carnevale fu la consueta \u201cabbuffata\u201d pomeridiana che poteva vantare di un vero e proprio men\u00f9 tipico rappresentato da parmigiana di melanzane, \u201cruoti di petticciulli\u201d al forno, \u201cruoti di capezzelle\u201d, polli arrostiti e, per i pi\u00f9 umili, \u201cl'appesa\u201d di frutta con uva, mele cotogne, granate e fichi d'India. Correlato all'evento era diffusa la pratica dei \u201cmaritaggi\u201d nei quali venti fanciulle di umili origini, cd. \"zite\", erano sorteggiate per sfilare sui carri allegorici fino al Palazzo Reale dove ricevevano una dote dal sovrano.\nI carri, le quali spese di mantenimento ricadevano sulle corporazioni di arti e mestieri, ritraevano personaggi della storia e della tradizione napoletana quali Masaniello, la Sirena, il Sarracino, Pulcinella, san Gennaro, etc.. Ogni carro, preceduto dalla \u201cbanda di suonatori di flauto di Materdei\u201d, doveva soffermarsi presso il palco dei reali, allestito in piazza San Ferdinando (oggi p.zza Plebiscito) per l'\u201dinchino\u201d di rito, dopodich\u00e9 il popolo si lanciava nel consueto \u201csaccheggio\u201d del carro che si concludeva quasi sempre con la totale distruzione del medesimo. I festeggiamenti duravano circa una settimana (eccetto l'edizione del 1802 quando, per l'Incoronazione, durarono tre settimane), durante la quale si tenevano messe quotidiane e proseguivano gli eventi programmati dal Comitato organizzativo, compresa la processione della Madonna, fino all'ultimo giorno che ricadeva di sabato.\nCome tutte le feste popolari, non di rado capitavano degli incidenti tra persone, magari un po' brille oppure semplicemente eccitate dalle deficienze del servizio d'ordine, quasi sempre per futili motivi come nel 1680 quando il principe Francesco Caracciolo sub\u00ec l'affronto del conte Domenico Acquaviva che si rifiut\u00f2 di lasciare il passo alla sua signora all'uscita della chiesa, ne nacque una lite furibonda in seguito alla quale il principe riport\u00f2 un leggero graffio alle gote; l'evento ebbe tanta eco che furono sospesi i festeggiamenti per quell'anno e la chiesa fu consacrata nuovamente il mese successivo dall'arcivescovo di Napoli.\nL'8 settembre 1859 si svolse l'ultima parata dei Borbone con 47 battaglioni, 33 squadre d'assalto e 64 pezzi d'artiglieria alle quali seguirono le cannonate dai cinque castelli cittadini (121). La censura era garantita da speciali agenti in borghese, cd. \"feroci\", pronti ad intervenire qualora qualche canzone o discorso improvvisato potesse offendere il re o le istituzioni (120). Nel 1888 fu introdotta la sfilata in carrozza, mentre l'edizione del 1902 fu la prima con le lampade a corrente elettrica. Nel 1906 il \u201cComitato del museo\u201d composto da intellettuali, artisti ed industriali decise di introdurre le \u201ccavalcate\u201d che consistevano nella rievocazione di episodi storici connessi con le imprese di un personaggio di rilievo tra i quali si contavano anche \u201cI cavalieri della Lega Lombarda\u201d.\nDurante il fascismo fu introdotto il \u201ccorteo delle opere liriche\u201d che vedeva autori celebri del melodramma italiano sfilare sui carri sulle note dell'Aida. Nel 1935 l'organizzazione fu affidata all'Opera nazionale del dopolavoro che aggiunse in programma una nutrita serie di concorsi: fotografico la quale prima edizione fu vinta dal futurista Giulio Parisio, cinematografico, vetrine addobbate, dei posteggiatori, dei ristoratori, dell'uva e persino quello sulla citazione. Nel 1937 si svolsero a Napoli, in concomitanza con l'evento, la quarta edizione dei \u201cLittoriali della cultura e dell'arte\u201d, manifestazione ginnica che vedeva giovani sfidarsi nelle principali competizioni sportive.\nNel 1952 si decise di organizzare contemporaneamente il Festival della canzone napoletana che si svolse fino agli anni settanta e la quale organizzazione fu affidata prima al \u201cComitato delle feste di Napoli\u201d e poi, nel 1962, all'Azienda autonoma di soggiorno e turismo (AAST). Tale passaggio non fu privo di conseguenze. Mentre il comitato era costituito in prevalenza da soggetti privati, nel secondo questi mancavano del tutto con ricadute gravi sui finanziamenti che, essendo esclusivamente pubblici, si ridussero sempre di pi\u00f9, determinando il declino della festa. Poco servirono le nuove attrazioni della \u201cGara dei gozzi\u201d a Mergellina nel 1964 e il concorso dei \u201cVestitini di carta\u201d.\nIl 10 settembre 1983, per\u00f2, su iniziativa di Benedetto Casillo, dest\u00f2 sorpresa la \"Serenata alla Madonna\" che consisteva in una rappresentazione teatrale suddivisa in tre atti: \u201cNapoli more\u201d in cui si denunciavano i problemi della citt\u00e0 e l'indifferenza delle istituzioni, \u201cA valigia e cartone\u201d in cui trasaliva il grido di dolore degli emigranti partenopei costretti a fuggire per la penuria di lavoro, infine, \u201cSanta Lucia luntana\u201d dove si recitava l'omaggio dei pescatori alla Madonna dopo le fatiche quotidiane. . Dopo la fine del Festival di Napoli inizi\u00f2 il declino della \u201cPiedigrotta\u201d, che fu sospesa nel 1982. Nel 1983, infatti, l'amministrazione municipale decise di convogliare i finanziamenti verso i terremotati, la sfilata dei carri fu comunque garantita dall'associazione \u201cNapoli Nostra\u201d anche per i due anni seguenti.\nFestival della canzone napoletana.\nSecondo Svetonio, lo stesso Nerone quando soggiorn\u00f2 a Napoli fece sosta a Piedigrotta per esibire il suo canto di fronte alla cittadinanza, gi\u00e0 considerata a quei tempi altamente intenditrice delle arti musicali..\nCome in ogni manifestazione popolare il canto era sempre stato parte importante della festa, anche dal punto di vista competitivo. Il popolo di cantori si riuniva in vico Venti in Santa Maria degli Angeli almeno un mese prima dell'inizio dei festeggiamenti per proporre il soggetto delle canzoni da portare alla festa, si tratta dello stile \"a' ffigliola\" che consiste \u00abin un solista che intona il testo ed il coro che segue a cappella\u00bb; questo stile di canto non \u00e8 per\u00f2 da confondere con la \"voce \u00e8 Napule\" dei venditori ambulanti e con i \"strambiotti\" o le \"villanelle\" delle massaie.\nLa Piedigrotta musicale fu ufficialmente inaugurata l'8 settembre del 1839, con il trionfo di \"Te voglio bene assaje\" in un'atmosfera variopinta di suoni. Oltre all'ascolto delle canzoni in gara, la manifestazione dava ampio spazio a tarantelle e macchiette basate su strumenti tradizionali, come putip\u00f9, triccheballacche, nacchere oppure su quelli denominati \u201c'e scucciamienti\u201d utilizzati per rumoreggiare accanitamente.\nNella seconda met\u00e0 del XIX secolo il fenomeno si accentu\u00f2 sempre di pi\u00f9, tanto che, per la stesura di spartiti e testi, numerosi editori stampavano migliaia di fogli e, inoltre, c'erano gli incisori per le copertine e le immagini correlate al testo (nel 1889 ce ne furono pi\u00f9 di tremila), il cui successo era sancito - prima della radio e della televisione - dalla loro circolazione popolare e dal numero di spartiti venduti dalle maggiori case editrici dell'epoca (La Canzonetta, Epifani, Bottega dei Quattro, Gennarelli, ecc.). In tale occasione nacque la canzone classica napoletana, avendo tra i suoi pi\u00f9 famosi parolieri e musicisti della citt\u00e0 quali, ad es., Salvatore Di Giacomo, Libero Bovio, Raffaele Sacco e tanti altri ancora.\nAll'inizio del XX secolo l'influenza della case discografiche era tale che l'audizione degli aspiranti concorrenti avveniva presso i teatri cittadini, mentre l'esecuzione delle canzoni, che tradizionalmente si erano sempre svolte nel recinto all'ingresso della Crypta, furono spostate prima in p.zza Principe Umberto e poi nell'arena dell'ex Velodromo in viale Elena (oggi via Gramsci). Nel 1926 iniziarono le prime trasmissioni radiofoniche del festival, mentre nel 1937 fu allestita la \u201cMostra della canzone\u201d.\nGran festival di Piedigrotta.\nRichiamando le vecchie Audizioni di Piedigrotta, il Gran Festival di Piedigrotta si svolse a Napoli nel 1962, al Teatro Mediterraneo della Mostra D'Oltremare. La manifestazione nacque come risposta al Festival di Napoli, proponendo brani moderni, contrariamente alla linea classica del festival partenopeo. La manifestazione fu l'ultima col direttore d'orchestra Giuseppe Anepeta, che mor\u00ec l'anno seguente. Il \"Gran Festival di Piedigrotta\" fu vinto dal brano \"Mandulinata blu\" (Martucci - Mazzocco), interpretata da Emilio Pericoli e da Mario Trevi. La Rai, in chiusura della manifestazione, s'impegn\u00f2 a promuovere i motivi finalisti in quindici trasmissioni radiofoniche.\nDopo questa edizione la rassegna fu annullata.\nPiedigrotta: le nuove canzoni di Napoli.\nDopo il Gran Festival di Piedigrotta del 1962, il nome della Piedigrotta torna nel titolo di una manifestazione musicale partenopea. Questa volta, per\u00f2, per evitare polemiche e denunce da parte degli autori non accettati dalla giuria esaminatrice, non ci sono vincitori e vinti. La si svolge al teatro Mediterraneo di Napoli, sede storica del Festival di Napoli, e viene trasmessa radiofonicamente in prima serata. Le canzoni vengono eseguite in gruppi di dodici, divise nelle prime due serate. Nella terza serata vengono eseguiti tutti i brani, con ripresa televisiva in seconda serata. Ospite della manifestazione sar\u00e0 Gina Lollobrigida. Pur non essendo una gara, tornano i dissapori tra gli artisti esclusi al festival. Mario Abbate, poco prima della diretta televisiva del 17 novembre, si barrica nel pullman della regia mobile dichiarando \"Scappate tutto, tra poco salter\u00e0 tutto\". Protesta contro gli organizzatori per essere stato escluso non per meriti artistici ma per dissapori personali estranei all'evento. Dopo la richiesta di alcuni colleghi, Abbate abbandona la sua postazione. Giunge sul luogo il commissario Petruzzi che, perquisendolo, non trova alcuna bomba. Abbate dichiara che \"Avrebbe fatto saltare la manifestazione\". La Piedigrotta si svolse regolarmente ma non riusc\u00ec a rilanciare il festival.\nProspettive sulla festa di Piedigrotta.\nFin dal 1993 si diffuse l'idea di ripristinare la festa, allorquando si svolse la mostra \u201cPiedigrotta che passione\u201d al Castelnuovo, seguita appena tredici anni dopo da una nuova mostra al Palazzo Reale di Napoli, tuttavia solo nel 2007 l'amministrazione municipale decise di indire la nuova edizione della festa, affidandone l'organizzazione all'Ente Provinciale per il Turismo (EPT), nel quadro degli eventi estivi, riprendendo in parte le modalit\u00e0 tradizionali: le luminarie in via Piedigrotta, i mortaretti che annunziano l'inizio della festa la mattina dell'8 settembre, la sfilata dei carri allegorici sul lungomare, il concorso dei vestiti di carta, il concerto in piazza del Plebiscito nonch\u00e9 la batteria di fuochi d'artificio a mare, di durata oltre 30 minuti, spettacolare tra l'altro per l'eco degli scoppi sulla collina del Vomero, durante il quale, il carro allegorico rappresentante il Vesuvio ha preso fuoco per un cortocircuito ed \u00e8 andato completamente distrutto; questi ultimi sono stati, probabilmente, gli eventi pi\u00f9 apprezzati.\nLa nuova Piedigrotta, rinata nel 2007, ha visto accorrere molti fedeli di religione cattolica, anche perch\u00e9 la festa, nella tradizione dei \u201cnove sabati\u201d, nasce come corollario al pellegrinaggio settembrino verso Santa Maria di Piedigrotta allorquando i fedeli, nove settimane prima della festa, si davano tale appuntamento. Sono stati innumerevoli le occasioni di culto al santuario, quali la celebrazione della \u201cmessa degli artisti\u201d (2 settembre), la concelebrazione della \u201cNativit\u00e0 della Vergine\u201d presieduta dall'arcivescovo di Napoli (8 settembre), la \u201cSerenata alla Madonna\u201d (10 settembre) e la concelebrazione del \u201cSS. Nome di Maria\u201d (12 settembre).\nAnche l'attivit\u00e0 musicale \u00e8 tornata ad essere esaltata, sia con il grande concerto del 7 settembre in piazza del Plebiscito, nel quale sono concorsi molti ospiti italiani e stranieri di grande prestigio (a cominciare da Massimo Ranieri e Bryan Ferry), sia con le \"Audizioni di Piedigrotta\", svoltesi alla Rotonda Diaz, grazie all'esibizione di otto selezionati interpreti di brani inediti in lingua napoletana."}
{"id": "1321760", "revid": "13734", "url": "https://it.wikipedia.org/wiki?curid=1321760", "title": "Vaffanculo-Day", "text": ""}
{"id": "1321761", "revid": "13734", "url": "https://it.wikipedia.org/wiki?curid=1321761", "title": "V Day", "text": ""}
{"id": "1321762", "revid": "13734", "url": "https://it.wikipedia.org/wiki?curid=1321762", "title": "VDay", "text": ""}
{"id": "1321763", "revid": "13734", "url": "https://it.wikipedia.org/wiki?curid=1321763", "title": "Vday", "text": ""}
{"id": "1321764", "revid": "1566286", "url": "https://it.wikipedia.org/wiki?curid=1321764", "title": "Jeremy Northam", "text": "Biografia.\nNato a Cambridge, Cambridgeshire, ultimo dei quattro figli di due insegnanti, John e Rachel. I genitori hanno insegnato al Clare College e in seguito all'universit\u00e0 di Cambridge. All'eta di undici anni con la famiglia si trasferisce a Bristol, dove spinto dalla famiglia, coltiva la sua passione per il teatro. Dopo essersi laureato in letteratura alla London University, studia recitazione in varie scuole di teatro e comincia a farsi le ossa lavorando in una compagnia teatrale.\nAll'inizio degli anni novanta arriva la grande occasione, viene scelto per interpretare l\"'Amleto\" di William Shakespeare, sostituendo all'ultimo Daniel Day-Lewis. Alterna lavori teatrali e televisivi fino al 1995 quando ottiene una parte in \"Carrington\" di James Ivory, lo stesso anno segna il suo debutto a Hollywood, lavorando al fianco di Sandra Bullock in \"The Net - Intrappolata nella rete\".\nNegli anni successivi si divide tra produzioni inglesi come \"Emma\", \"Il caso Winslow\", \"Un marito ideale\", e produzioni statunitensi come \"Mimic\", \"Amistad\" e \"Gloria\". Nel 2001 ottiene una parte in \"Gosford Park\" di Robert Altman, seguito da \"Possession - Una storia romantica\" di Neil LaBute. Nel 2007 recita al fianco di Nicole Kidman e Daniel Craig in \"Invasion\". Dal 2007 al 2008 interpreta Tommaso Moro nella serie televisiva storica \"I Tudors\". Nel 2010 \u00e8 sugli schermi della CBS con il serial medico \"Miami Medical\", cancellato dopo una sola stagione.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1321765", "revid": "13734", "url": "https://it.wikipedia.org/wiki?curid=1321765", "title": "V day", "text": ""}
{"id": "1321766", "revid": "13734", "url": "https://it.wikipedia.org/wiki?curid=1321766", "title": "Vaffanculo-day", "text": ""}
{"id": "1321767", "revid": "13734", "url": "https://it.wikipedia.org/wiki?curid=1321767", "title": "Vaffanculoday", "text": ""}
{"id": "1321768", "revid": "13734", "url": "https://it.wikipedia.org/wiki?curid=1321768", "title": "VaffanculoDay", "text": ""}
{"id": "1321770", "revid": "84184", "url": "https://it.wikipedia.org/wiki?curid=1321770", "title": "Paolo Vincenzo Bonomini", "text": "Il personaggio.\nDi carattere estroso e schietto, evidenzi\u00f2 fin da piccolo notevoli attitudini alle arti pittoriche, tanto che il padre Paolo Maria, discreto pittore in ambito locale, decise di avviarlo agli studi in quella direzione. Del padre restano dtre ritratti di particolare interesse, egli infatti lavorava presso la bottega del Galgario.\nI risultati si fecero ben presto vedere, poich\u00e9 il giovane riusc\u00ec a trasferire le proprie peculiarit\u00e0 caratteriali nei propri dipinti, che si contraddistinguevano per brio, ecletticit\u00e0 e temperamento, in uno stile rococ\u00f2 che ben presto divenne neoclassico.\nUn'epigrafe posta in sua memoria all'esterno della casa in cui nacque cos\u00ec lo ricorda: \nLavor\u00f2 in molti ambiti: part\u00ec come decoratore di edifici civili e sacri, ma raggiunse la popolarit\u00e0 per i propri ritratti e soprattutto per le sue rappresentazioni caricaturali.\nDal 1824 al 1827 ebbe alle sue dipendenze il pittore Giuseppe Macinata.\nI macabri.\nL'opera di maggior importanza \u00e8 indubbiamente il ciclo di \"Scene di scheletri viventi\" che, commissionati dalla parrocchia di Santa Grata inter Vites di Borgo Canale (a Bergamo alta), in cui il pittore risiedeva, avrebbero dovuto ricordare la celebrazione del triduo dei morti. \nIl pittore diede fondo alla propria fantasia e, con una buona dose di spregiudicatezza, rappresent\u00f2 sei quadri che raffiguravano altrettante scene con scheletri come protagonisti. La particolarit\u00e0 sta nel fatto che le figure, riprese nella spontanea quotidianit\u00e0, richiamano persone che abitavano nel borgo in cui vennero esposte. \nTant'\u00e8 che al momento dell'esposizione dei sei pannelli, questi scatenarono forti reazioni d'ilarit\u00e0, poich\u00e9 gli abiti, la fisionomia e la struttura degli scheletri (cranio, mandibola e teschio) lasciavano chiaramente intendere chi vi fosse realmente ritratto: tutti abitanti del borgo, dal \"carpentiere\" ai \"due frati in preghiera\"; dalla \"coppia campagnola\" agli \"sposi borghesi\", fino al \"tamburino della Cisalpina\". Anche il Bonomini si raffigur\u00f2 nei panni di pittore, affiancato da moglie e aiutante. \nQuesti dipinti, dopo essere stati esposti annualmente in occasione del Triduo dei Morti nella parrocchia di Borgo Canale, vennero esibiti a Firenze nel 1922 a Palazzo Pitti, riscuotendo un grande successo.\nAltre opere.\nAnche altre sue opere sono degne di nota: nella \"Sala Tassiana\" della Biblioteca Angelo Mai sono conservate tre tempere raffiguranti il \"Mattino\", il \"Tramonto\" e la \"Notte\", nonch\u00e9 alcuni festoni ed affreschi raffiguranti i fiumi Serio e Brembo. \nNotevoli sono anche alcune decorazioni di edifici pubblici e privati nella bergamasca, come gli affreschi paesaggistici nel Salone della Musica di Casa Fogaccia, nonch\u00e9 la raccolta di suoi disegni custodita presso le \"Civiche Raccolte d'Arte\" del Castello Sforzesco di Milano. \nInoltre egli dipinse, nel Teatro Sociale di Bergamo, caricature di importanti personalit\u00e0 di quel periodo che, non apprezzando la feroce ironia dell'autore, ne imposero la cancellazione. In quell'occasione si cominci\u00f2 a dire che feriva pi\u00f9 il suo pennello di una spada. Affresc\u00f2 la Sala Tassiana del Palazzo Nuovo di Bergamo realizzando le rappresentazioni delle allegorie fluviali del Serio e del Brembo nelle pitture soprapporta"}
{"id": "1321772", "revid": "1782831", "url": "https://it.wikipedia.org/wiki?curid=1321772", "title": "La strada per la felicit\u00e0", "text": "La strada per la felicit\u00e0 (\"Wege zum Gl\u00fcck\") \u00e8 una soap opera tedesca, trasmessa dal 6 ottobre 2005 al 24 febbraio 2009 in Germania sul canale ZDF, oltre che in Austria su ORF 2 e in Svizzera su SF 1. I produttori della soap opera sono gli stessi di \"Bianca\", la prima telenovela tedesca. Finita la storia di \"Bianca\", \u00e8 iniziata quella di \"Julia\".\nLa soap, inizialmente conosciuta come \"Julia - La strada per la felicit\u00e0\" (\"Julia - Wege zum Gl\u00fcck\"), ha cambiato titolo in seguito all'avvento della nuova protagonista, a partire dalla puntata 307.\nIn Germania, il 24 febbraio 2009, con la puntata 789, si \u00e8 conclusa la quarta stagione della soap.\nLa sigla iniziale \u00e8 il ritornello della canzone \"First Day of My Life\", della cantante inglese Melanie C (ex membro delle Spice Girls).\nIl 31 gennaio 2012 viene annunciato l'inizio delle riprese del seguito di questa serie, pur non avendo alcun personaggio in comune, che sta andando in onda in Germania dal 7 maggio 2012, con il nome di \"Wege zum Gl\u00fcck - Spuren im Sand\" che, tradotto, vorrebbe dire \"La strada per la felicit\u00e0 - Orme nella sabbia\".\nIl 5 dicembre 2012 in Italia finisce la serie. Dal 6 dicembre 2012 al posto de \"La strada della felicit\u00e0\" viene trasmessa una nuova serie intitolata \"Lena - Amore della mia vita\". Dal 17 dicembre 2012, \"La strada per la felicit\u00e0\" approda in replica (dalla puntata 351 in poi) nel mattino di Rai 2 alle ore 6 circa. Dall'8 aprile al 10 maggio 2013 Rai Premium colloca la serie in preserale (ore 19.30, dal luned\u00ec al venerd\u00ec), riproponendo alcuni episodi dalla seconda stagione.\nPuntate.\nLe quattro stagioni della soap sono state trasmesse in Germania tra il 2005 e il 2009; la quinta (Wege zum Gl\u00fcck - Spuren im Sand) va in onda dalla primavera 2012, precisamente il 7 maggio 2012.\nIn Italia \"Julia\" ha debuttato su Rai 1 nel giugno 2007, per poi essere spostata su Rai 3 a partire dalla puntata numero 101. Tra il 2010 e il 2011 Rai 3 ha trasmesso la seconda stagione e in seguito la terza, quest'ultima dal 7 ottobre 2011 al 3 agosto 2012. Dal 3 agosto al 14 agosto 2012 va in onda una ministagione senza protagonisti, e viene ancora trasmessa la vecchia sigla. La quarta ed ultima stagione \u00e8 iniziata in Italia il 16 agosto 2012.\nTrama.\nPrima stagione.\nJulia Schilling, giovane tedesca, vive con sua madre Christa, e lavora come guida nei safari organizzati dal villaggio turistico di Frederik Gravenberg. Quest'ultimo \u00e8 un discendente di un'antica famiglia di imprenditori tedeschi, che possiede da diverse generazioni una fabbrica di porcellane a Falkental, piccola citt\u00e0 della Germania circondata da splendidi paesaggi naturali. Qui l'azienda viene guidata dall'anziano Werner Gravenberg, padre di Frederik, in collaborazione con gli altri componenti della famiglia: Daniel, figlio del defunto fratello maggiore di Frederik, Philipp; Annabelle, vedova di Philipp e madre di Daniel; e Patrizia, figlia di Philipp ed Annabelle, e sorella di Daniel. Daniel va a far visita a suo zio in Sudafrica; qui partecipa ad un safari, nel corso del quale si innamora di Julia. Improvvisamente, per problemi legati a sua madre Christa, Julia si deve trasferire a Falkental. Madre e figlia vengono ospitate da Tobias Becker, l'ex fidanzato di Christa. Julia trova lavoro nella stessa azienda di Daniel. Quando viene a sapere che anche Daniel abita a Falkental, Julia gioisce e si rimette insieme a lui. Col passare del tempo, per\u00f2, i due giovani si accorgono di non essere felici a Falkental, a causa dell'ostilit\u00e0 dei loro familiari verso il loro amore. Decidono perci\u00f2 di lasciare per sempre la Germania e di ritornare in Sudafrica, dove si erano conosciuti e innamorati. Da questo momento una serie di eventi e di rapporti difficili complicher\u00e0 il loro cammino verso il matrimonio. Un sentimento contrastato da intrighi, menzogne, l'assassinio di Werner e il tentato omicidio dell'ex fidanzata di Daniel, Marie Vermont, entrambi ad opera di Annabelle; un'avventura che coinvolge tanti personaggi, una storia d'amore che avr\u00e0 il suo lieto fine.\nSeconda stagione.\nNina Bergmann \u00e8 una fotoreporter, sposata con il collega Max Van Weyden, con cui ha avuto una figlia, la piccola Paula. Max scompare misteriosamente durante un reportage in un paese sudamericano, sconvolto dalla guerra civile. Nina affida Paula a suo nonno Richard, padre di Max, e parte dalla Germania in cerca del marito, ma dopo un lungo viaggio in Sud America lo crede morto. Tornata a casa, si rende conto che Richard non ha nessuna intenzione di affidarle Paula. Perci\u00f2 scappa con la figlia lontano dal suocero e da Viktoria Van Weyden, sorella di Max, donna affascinante, ma perfida e viziata. Persone fredde e gelide i Van Weyden, affaristi senza scrupoli e titolari di una holding che ingloba aziende in tutto il mondo. Per il gruppo Van Weyden lavora l'avvocato Hagen Ritter, legato sentimentalmente a Viktoria. Richard fa di tutto pur di ritrovare Paula; cos\u00ec Nina si reca a Falkental dalla zia Birgit Hertel, ospite, a sua volta, di Tobias Becker, padre putativo di Julia Gravenberg. Nina incontra, sempre a Falkental, Ben Petersen, fratellastro di Julia, e pian piano i due cominciano ad amarsi. Annabelle, esclusa dai Gravenberg, sposa Richard, e diventa, cos\u00ec, una Van Weyden a tutti gli effetti. Richard, come regalo di nozze, acquista il 38% delle azioni della \"Falkental Porcellane\": con il 15% lasciatole in eredit\u00e0 da Werner, Annabelle diventa la nuova azionista di maggioranza, spodestando il cognato Frederik Gravenberg. Viktoria \u00e8 sempre pi\u00f9 gelosa nei confronti di Annabelle, poich\u00e9 quest'ultima ha una grande influenza sul padre. Inoltre, la ragazza viene a sapere da Frederik che Annabelle \u00e8 una donna senza scrupoli, probabile assassina di Werner. Viktoria \u00e8 pronta a tutto pur di convincere Richard a divorziare dalla sua sesta moglie, ma l'impresa non \u00e8 per niente facile. L'amore tra Nina e Ben deve superare numerosi ostacoli. Dopo una lotta tra Nina e Richard per l'affidamento di Paula, il ritorno di Max in citt\u00e0, la relazione e il matrimonio tra Ben ed Elsa, il rapimento di Nina da parte di Max, la cecit\u00e0 di Elsa e un terremoto che causa la sepoltura di Nina sotto una vecchia chiesa, i due possono sposarsi e andare a vivere ai Caraibi con Paula.\nTerza stagione.\nUn vecchio scatolone dei ricordi di Werner Gravenberg nasconde un segreto relativo ad un'adozione. Le sorellastre Luisa e Nora Maywald giungono a Falkental per aiutare la governante Eva a risolvere questo mistero. Mentre Luisa s'impegna per scoprire l'identit\u00e0 dei genitori di Nora, quest'ultima s'insedia a Villa Van Weyden. Il carattere burbero ed arrivista di Nora non tarda a venir fuori. Luisa, invece, umile, buona ed altruista, comincia a lavorare come cameriera presso la villa, allo scopo di mettere da parte un po' di soldi per realizzare il suo grande sogno: aprire un hotel di sua propriet\u00e0. La giovane affida il suo destino ad un portafortuna: un portachiavi di una camera d'albergo con su impresso un nontiscordardim\u00e9. Il ciondolo, inavvertitamente, viene smarrito da Luisa e finisce nelle mani di Simon Becker, nipote di Tobias, che fa di esso un oggetto d'ispirazione. Simon \u00e8 un ragazzo determinato e sognatore con una grande passione per l'arte. Mentre Luisa va alla ricerca del principe azzurro, Simon desidera trovare la sua musa ispiratrice, ovvero la donna proprietaria del portachiavi. Il primo incontro tra i due giovani si rivela magico, ma un po' 'catastrofico' per via di un involontario incidente. L'aura magica che avvolge la storia d'amore tra Luisa e Simon viene tormentata dall'influenza negativa di Nora, infatuata del giovane Becker. La giovane donna, inoltre, scopre di essere figlia di Annabelle, la quale le confessa che lei \u00e8 frutto di uno stupro da parte di Werner Gravenberg, quando in realt\u00e0 il suo vero padre \u00e8 Richard Van Weyden e quindi sorella di Lizzy, di Max e dell'ormai defunta Viktoria. Nora fa di tutto per separare Luisa da Simon facendo tornare a Falkental il suo ex fidanzato, per far ingelosire il Becker. Investe poi il padre del ragazzo e fa ricadere la colpa su Luisa tramite una foto falsificata. Non contenta, fa finire Simon in prigione e ricatta la sorellastra costringendola a sposare Henning. Dopo aver fatto credere che Luisa lo abbia tradito, Simon va a letto con Nora mettendola incinta. Nel frattempo, muoiono anche Helena Bernstein, la prima moglie di Richard e Harald Becker, il padre di Simon. Dopo anche un incidente nel bosco e un'operazione delicata al Becker, lui e Luisa potranno sposarsi trasferendosi in seguito in Nuova Zelanda. Annabelle, dopo la morte di Viktoria viene arrestata, e Hagen Ritter, il marito della defunta desideroso di vendetta, cerca di fare di tutto affinch\u00e9 la dark lady venga condannata, arrivando a nascondere una lettera d'addio della moglie dove quest'ultima confessava di essersi procurata il veleno per uccidere Annabelle. Purtroppo, la lettera viene scoperta dall'avvocato Sophie Nowak, che la presenta come prova in tribunale, e grazie alla falsa testimonianza di Nora, Annabelle viene scagionata e fa uccidere Helena Bernstein.\nMinistagione senza protagonisti.\nSubito dopo il matrimonio, Annabelle Gravenberg si presenta in catene davanti alla villa (lei stessa \u00e8 stata arrestata dalla polizia) avvertendo la figlia Nora Van Weyden di non aver scritto tutto nella sua confessione che l'ha fatta arrestare: aveva dimenticato di aver testimoniato il falso nel processo della morte di Viktoria Van Weyden. Nora si confida con l'avvocato Sophie Nowak, nel quale afferma di aver anche ucciso il fidanzato Holger e di aver colpito Hagen Ritter alla testa: Sophie dice di non parlarne al processo che si terr\u00e0 il giorno seguente, altrimenti, salter\u00e0 il processo per l'omicidio di Helena Bernstein. Nora, invece, dice di aver testimoniato il falso davanti alla corte e a suo padre. Il giorno seguente, Nora spiega tutto al padre Richard Van Weyden e quest'ultimo decide di testimoniare per lei. Proprio nel momento in cui Annabelle \u00e8 sul banco dei testimoni, ritorna suo cognato Frederik Gravenberg, che testimonia contro di lei. La stessa cosa far\u00e0 anche Jan Delbr\u00fcck, l'ex commissario da lei corrotto per l'omicidio di Helena Bernstein. Tutte le testimonianze riescono a farle confessare tutte le sue colpe, ma, durante il trasferimento dal tribunale al carcere Nora si sente male, Annabelle chiede aiuto. Quindi approfittando della distrazione, colpisce un poliziotto e ne ferisce uno, nel frattempo Nora \u00e8 svenuta e al suo risveglio tra le mani trova la pistola con cui sua madre ha ferito il poliziotto. Annabelle scappa in Libia e tutta la colpa ricade sulla stessa Nora. Tra Germania e Libia non c'\u00e8 nessun contatto, nessuna ambasciata: Annabelle ha vinto.\nQuarta stagione.\nNora Van Weyden fugge dal carcere-ospedale, dove aveva abortito, per recarsi ad Amburgo, dove trova Alexander Wagner. Dopo un flirt con lui, Nora decide di costituirsi alla polizia dove sconta sei lunghi anni. I Becker riescono a riavere la formula della \"Beckerite\" firmando il contratto che Harald Becker stava stipulando con Richard Van Weyden prima di morire. Dopo i sei anni di carcere, Nora decide di avere una vita indipendente e trova lavoro da \"Lanzino\". La vita difficile, lo sfratto e il padre che non la perdona, la costringono a ritornare ad Amburgo, dove ritrova Lieselotte, la padrona della pensione in cui avevano dormito sei anni prima, il comandante della nave in cui si erano conosciuti e lo stesso Alexander. Costui chieder\u00e0 a Nora di sposarlo ma il tutto cambia quando la donna rivela il suo cognome, Van Weyden, perch\u00e9 Alexander sa di essere figlio di Richard e quindi fratello dell'amore della sua vita, Nora. La verit\u00e0 per\u00f2 \u00e8 un'altra: i due non sono fratelli perch\u00e9 Alexander non \u00e8 un Van Weyden. A scoprire la verit\u00e0 ci pensa Annabelle che ricompare dal nulla e chiede a Nora di fuggire con lei, ma questa non accetta e grazie all'aiuto di Frederik e Richard riesce ad incastrare la madre, fingendo di voler fuggire insieme a lei per poi fermarsi nei pressi di un ponte dove Annabelle minaccia la figlia con una pistola. I proiettili per\u00f2 erano gi\u00e0 stati tolti da Nora. Non avendo via di scampo, scavalca la ringhiera e, non appena tende un braccio verso la figlia, precipita nel vuoto, sotto gli occhi dei suoi nemici di sempre e della figlia.\nDopo la morte di Annabelle, Alexander chiama l'ex fidanzata, Jessica Fuchs, perch\u00e9 lui e Nora credono di essere fratelli. La Fuchs, dopo essere stata respinta dallo stesso Alex, va a letto con Michael Adam; Jessica infatti aspetta un figlio dallo stesso Adam, ma, per riprendere la relazione con Alexander gli fa credere che \u00e8 lui il padre. Michael, geloso di Frederik, si ubriaca e brucia il giornale con la sua foto assieme a Frederik. Jessica, stanca di essere ricattata da Michael, lo spinge facendogli perdere i sensi; la candela con cui Michael ha bruciato il giornale cade nel cesto della carta, facendo incendiare la Falkental Porcellane. Michael viene salvato da Nora e decide di prendersi la colpa dell'incendio. Nel frattempo, Nora scopre che il figlio di Jessica non \u00e8 di Alexander, ma di Michael: scopre anche dell'incendo all'azienda. Pochi giorni dopo, Jessica si sente male e perde il bambino, ma non dice niente a Alexander: Nora, viene anche a sapere che lei e Alex non sono fratelli. Jessica lo ha sempre saputo, e ne ha approfittato per riprendere la relazione con Alex. Dopo una lite con Jessica, Nora va via infuriata; la stessa Jessica viene trovata per terra. Alex, che ha saputo che Jessica ha perso il bambino a causa di Nora, si allontana da lei e dalla madre, che per anni ha mentito. Judith, dopo essere cacciata da Villa Van Weyden dallo stesso Richard, cerca di suicidarsi, ma Nora riesce a salvarla. Successivamente, Alexander, dopo aver saputo del tentato suicidio, fa pace con la madre e con Nora. Jessica, il giorno del matrimonio di Alexander e Nora, rapisce quest'ultima e la rinchiude nel passaggio segreto della Villa attendendo che della sabbia da lei predisposta la seppellisca viva. Ma Alexander non si arrende e convince Jessica a dire dove si trova Nora. I due riescono a salvarla e finalmente potranno sposarsi.\nAmbientazione.\nPrescindendo dagli interni, ricostruiti nello Studio Babelsberg di Potsdam, le scene della soap sono puntate sul castello di Hakeburg, sfondo di Villa Gravenberg; i panorami e le riserve naturali fanno parte del parco di Petzow, lo specchio d'acqua sul quale si riflette la rimessa delle barche \u00e8 il lago di Machnower. A partire dalla puntata 251, la location si sposta nel parco del castello di Sacrow, edificio identificato come \"Villa Van Weyden\", e gli esterni in generale sono girati a Potsdam. L'azienda \"Falkental Porcellane\" (\"Falkental Porzellan-Manufaktur\"), risorsa principale di lavoro per gran parte dei personaggi, \u00e8 in realt\u00e0 \"K\u00f6nigliche Porzellan-Manufaktur\", situata a Berlino. Il \"Cosy One\", luogo d'incontro dei ragazzi, si chiama, invece, \"Bar Nou\"; il \"Manzini\", ristorante di lusso italiano, fa da sfondo al \"Lanzino\", locale preferito dall'alta societ\u00e0 di Falkental. Anch'essi sono collocati a Berlino.\nDVD.\nIn Germania per celebrare la trasmissione della 100\u00aa puntata della serie \u00e8 stata realizzata una collana di DVD con le puntate originali e dei contenuti speciali. \u00c8 stato inoltre realizzato un DVD contenente le prime dodici puntate dal titolo: \"Julia - I pi\u00f9 bei momenti\"."}
{"id": "1321774", "revid": "15756", "url": "https://it.wikipedia.org/wiki?curid=1321774", "title": "Brigantaggio", "text": "Il brigantaggio fu un fenomeno di natura criminale, frutto dell'attivit\u00e0 di bande di malfattori che infestavano campagne o vie di comunicazione a scopo di rapina e omicidio. Tra i crimini, particolarmente violenti, perpetrati dai briganti spiccano la grassazione, l'omicidio, l'abigeato, lo stupro, oltre che varie forme di minaccia e angherie. Sebbene il fenomeno abbia origini remote e riguardi periodi storici e territori diversi, nella storiografia italiana questo termine si riferisce generalmente alle bande armate presenti nel Mezzogiorno d'Italia tra la fine del XVIII secolo e il primo decennio successivo alla proclamazione del Regno d'Italia nel 1861.\nL'attivit\u00e0 brigantesca \u00e8 stata in varie occasioni strumentalmente utilizzata a fini politici, anche ricorrendo a motivazioni religiose. All'inizio del XIX secolo furono assoldati briganti e ogni genere di criminale dalle armate sanfediste del Cardinale Ruffo per abbattere la Repubblica Napoletana (1799); in seguito, il brigantaggio fu duramente represso durante la reggenza napoleonica e murattiana del Regno di Napoli, cos\u00ec come in linea di massima condannarono l'attivit\u00e0 brigantesca le leggi borboniche, restando per\u00f2 le stesse leggi inapplicate e i briganti, grazie ai loro protettori e manutengoli e alla interessata cecit\u00e0 delle autorit\u00e0, che anzi si servivano dei criminali come soldataglia e strumento di controllo del territorio (alleanza col potere risalente almeno al regno di Ferdinando I), continuarono ad affliggere e taglieggiare la gi\u00e0 misera popolazione.\nDurante il processo risorgimentale, il neonato Regno d'Italia dovette fronteggiare tale piaga in maniera risoluta, tanto pi\u00f9 che alcuni elementi tenevano contatti con Francesco II di Borbone, il quale cercava di recuperare il trono attraverso i briganti. In questa fase storica, pi\u00f9 che nelle precedenti, i briganti compivano la loro attivit\u00e0 criminosa senza motivazioni di natura sociale o politica, accomunati, banditi e sparuti gruppi di ex militari borbonici, solo dalle promesse di ricompensa da parte del re sconfitto.\nEtimologia e definizioni.\nIl termine \"brigante\" descrive generalmente una persona la cui attivit\u00e0 \u00e8 al di fuori della legge. Spesso sono definiti briganti, in senso dispregiativo, combattenti e rivoltosi in particolari situazioni sociali e politiche. L'origine della parola non \u00e8 ancora chiara e diverse sono le ipotesi sulla sua etimologia. \nOrigini e cause.\nSin dalla sua genesi, causa di fondo del brigantaggio era - ed \u00e8 tuttora - la miseria. Oltre a vera forma di banditismo (soprattutto nel Medioevo), il fenomeno ha spesso assunto connotati di vera e propria rivolta popolare. In et\u00e0 moderna, furono coinvolti vari strati sociali, con connessioni e complicit\u00e0 tra signori e banditi, investendo indifferentemente zone urbane e rurali. Il brigantaggio inizi\u00f2 cos\u00ec a presentare una forza tale da vincere quella dello stesso Stato, incapace ancora di mediare tra i diversi ceti.\nFrancesco Saverio Sipari, che fu tra i primi a considerare anche l'origine sociale del fenomeno, nel 1863 scrisse: \u00abil brigantaggio non \u00e8 che miseria, \u00e8 miseria estrema, disperata\u00bb e, anticipando anche analoghe osservazioni di Giustino Fortunato, riteneva che il brigantaggio potesse esaurirsi con la \"rottura\" dell'isolamento delle regioni meridionali, che era dato dall'assenza di una rete infrastrutturale adeguata, di strade e di ferrovie, e con l'affrancamento dai canoni del Tavoliere. Francesco Saverio Nitti considerava il brigantaggio (in particolare nel Meridione) un fenomeno complesso, che poteva assumere i connotati di banditismo comune, di reazione alla fame e alle ingiustizie o di rivolta di natura politica (es. alla piemontesizzazione). Egli riteneva che il brigante, in gran parte dei casi, si rivelava un paladino del popolo e simbolo di rivoluzione proletaria:\nGiustino Fortunato lo consider\u00f2 \u00abun movimento spontaneo, storicamente rinnovantesi ad ogni agitazione, ad ogni cambiamento politico, perch\u00e9 sostanzialmente di indole primitiva e selvaggia, frutto del secolare abbrutimento di miseria e di ignoranza delle nostre plebi rurali\u00bb.\nAccanto alla miseria, alcuni identificano il brigantaggio come un fenomeno di resistenza, soprattutto in epoca risorgimentale. Il deputato liberale Giuseppe Ferrari disse: \u00abI reazionari delle Due Sicilie si battono sotto un vessillo nazionale, voi potete chiamarli briganti, ma i padri e gli Avoli di questi hanno per ben due volte ristabiliti i Borboni sul trono di Napoli\u00bb. Tuttavia il fenomeno era ben presente anche in altri stati preunitari all'alba dell'unit\u00e0 d'Italia, tra cui lo Stato Pontificio in cui ancor oggi si ricorda la figura de \"il Passatore\", il Lombardo-Veneto con Carcini, il Regno di Sardegna con Giuseppe Mayno e Giovanni Tolu.\nStoria del fenomeno in Italia.\nImpero Romano.\nSi inizia a parlare di brigantaggio gi\u00e0 nell'antica Roma, quando a Taranto intorno al 185 a.C. avvenne un'insurrezione sociale composta perlopi\u00f9 da pastori, che arrivarono a formare vere e proprie bande. Per risolvere la questione, il pretore Lucio Postumio Tempsano attu\u00f2 una dura repressione in cui furono condannati circa 7.000 rivoltosi, alcuni dei quali furono giustiziati mentre altri riuscirono ad evadere. Anche Lucio Cornelio Silla prese provvedimenti contro i briganti (a quel tempo chiamati \"sicari\" o \"latrones\") con la promulgazione della \"Lex Cornelia de sicariis\" nell'81 a.C., che prevedeva pene capitali come la crocifissione e l'esposizione alle belve (\"ad bestias\").\nGiulio Cesare affid\u00f2 nel 45 a.C. al pretore Gaio Calvisio Sabino il compito di combattere con decisione il brigantaggio che si manifestava durante la sua governanza. Strabone ricorda la figura di Seleuro, chiamato figlio dell'Etna, che per molto tempo razzi\u00f2 le citt\u00e0 dell'area etnea prima di essere catturato e ucciso nei giochi gladiatori nel 35 a.C.. Nel 26 a.C., Ottaviano Augusto combatt\u00e9 le rivolte brigantesche in Spagna dove agiva Corocotta, un legittimista della Cantabria, mentre Tiberio trasfer\u00ec 4.000 ebrei in Sardegna per opporre i ribelli, nel timore che le loro bande si trasformassero in insorgenze, istigate da rivali politici. Settimio Severo dovette inviare un distaccamento di cavalleria impegnato in Britannia in una guerra di frontiera per catturare dopo due anni (207 d.C.) il brigante Bulla Felix una sorta di Robin Hood dell'epoca.\nMedioevo.\nIn et\u00e0 medievale il brigantaggio si svilupp\u00f2 in particolar modo nell'Italia centro settentrionale. Si formarono bande composte non solo da comuni banditi ma anche da avversari politici o persone agiate che venivano cacciati dalla loro residenza in seguito alla confisca dei loro patrimoni. Per sopravvivere queste persone furono costrette a darsi alla macchia, aggredendo mercanti e viaggiatori.\nNella seconda met\u00e0 del XIV secolo, si registrarono numerose attivit\u00e0 di banditismo nel Cassinate, ad opera di briganti come Jacopo Papone da Pignataro e Simeone da San Germano, i quali, con azioni vessatorie e spoliazioni, perseguitarono le popolazioni locali.\nIn Toscana oper\u00f2 il senese Ghino di Tacco, rampollo della nobile famiglia Cacciaconti Monacheschi Pecorai che non esitava anche a depredare uomini clericali come l'abate di Cluny, sebbene personalit\u00e0 come Giovanni Boccaccio non lo considerarono crudele con le sue vittime, tanto da essere definito, da una parte della storiografia, un \"brigante gentiluomo\", Dante lo cita nel sesto canto del \"Purgatorio\" della sua \"Divina Commedia\". Queste due citazioni letterarie faranno s\u00ec che Ghino di Tacco sia il brigante medioevale italiano la cui fama sia ben sopravvissuta al suo tempo.\nSecoli XVI e XVII.\nIn et\u00e0 moderna proliferarono gruppi di fuorilegge costituiti particolarmente da soldati mercenari sbandati; contadini ridotti alla fame e pastori che si dettero alla macchia, rubando capi di bestiame ai latifondisti. .\nSecondo L. Colombo \u00abNella seconda met\u00e0 del XVI secolo il brigantaggio in tutta l'area mediterranea diventa una vera e propria marea sociale. Ondate di briganti si abbattono sulle campagne italiane arrivando a stringere in una morsa persino Roma\u00bb.\nDucato di Milano.\nNel secolo XVI bosco della Merlata che si estendeva a nord della citt\u00e0 di Milano, dal borgo di Villapizzone a includere la Certosa di Garegnano era infestato da una banda di briganti che trovavano rifugio presso l'osteria Melgasciada, capitanati dai briganti Giacomo Legorino e Battista Scorlino che finirono catturati nel maggio 1566, quindi processati con 80 complici e condannati a morte crudele e esemplare: legati alla coda di un cavallo e trascinati da questo al galoppo. Tuttavia, nonostante le ferite e probabili ossa rotte dopo due ore di supplizio il Legorino era ancora vivo, per cui fu sottoposto al supplizio della ruota a cui resistette, la conclusione venne quando per la salvezza dell'anima, il cappellano chiese al boia di sgozzarlo. Il ricordo di questi due briganti rimase nei secoli nel milanese, da Giovanni Rajberti sappiamo che le loro gesta erano ricordate e rappresentate al vecchio teatro della Stadera, in corso Venezia, ancora nel 1841.\nNel secolo XVII la situazione dell'ordine pubblico peggior\u00f2 per l'indisciplina della soldatesca al soldo degli spagnoli, che secondo Cesare Cant\u00f9: Malfattori contro i quali le autorit\u00e0 non riuscivano a imporre un freno e di cui in altri casi approfittavano, come quando incaricarono il marchese Porrone di scortare con cento suoi bravi fino ai confini col granducato di Toscana un certo Rucellaj che era stato minacciato di morte in Milano.\nRepubblica di Venezia.\nGiovanni Beatrice detto Zanzan\u00f9 fu uno dei pi\u00f9 efferati banditi della Serenissima responsabile, con la sua banda, tra cui Eliseo Baruffaldi, tra il 1602 e il 1617 di circa 200 omicidi nell'area del alto Garda bresciano, sfugg\u00ec a numerosi cacciatori di taglie e mor\u00ec il 17 agosto 1617 ammazzato dalla popolazione della comunit\u00e0 di Tignale dopo un fallito tentativo di sequestro di un facoltoso possidente, in furioso scontro a fuoco che caus\u00f2 la morte di quattro banditi e sei tignalesi. Il suo cadavere, portato a Sal\u00f2 fu appeso alla forca fu esposto al pubblico fino alla consumazione e la testa fu consegnata alle autorit\u00e0 a Brescia.\nRomagna.\nAlla fine del Cinquecento nei territori al confine fra la Romagna toscana e quella pontificia agiva Alfonso Piccolomini, di nobile famiglia duca di Montemarciano la cui banda armata era composto da malfattori toscani, romagnoli e marchigiani. Inizialmente amico del granduca di Toscana che lo salv\u00f2 dalla cattura facendolo rifugiare in Francia ritorn\u00f2 in Italia, probabilmente al soldo dei nemici dei Medici e favorito dall'appoggio degli spagnoli attestati nei Presidii, minacci\u00f2 dalle montagne di Pistoia la Maremma e approfitt\u00f2 della fame causata dalla carestia del 1590 per \u00absollevare i popoli\u00bb, e fare \u00abdelle scorrerie\u00bb. Sia il Granducato di Toscano che lo Stato Pontificio gli diedero lungamente la caccia impiegando ingenti risorse di uomini e mezzi fino a riuscire a giustiziarlo il 16 marzo del 1591.\nStato della Chiesa e Italia Centrale.\nNella seconda met\u00e0 del Cinquecento, oper\u00f2 nell'Italia centrale e meridionale il brigante abruzzese Marco Sciarra che, raccolti attorno a s\u00e9 circa un migliaio di uomini, comp\u00ec scorrerie e assalti; inimicandosi sia gli spagnoli che lo stato della Chiesa. Nello stesso periodo agiva Alfonso Piccolomini Todeschini, un nobile appartenente a illustre famiglia senese, che scelse la strada del brigantaggio per combattere lo stato Pontificio, messosi a capo di persone misere egli commetteva atti fuorilegge tra Umbria, Marche e Lazio. Alla fine del Cinquecento, altre bande operarono nell'Italia Centrale, capeggiate da Battistello da Fermo, Francesco Marocco, Giulio Pezzola e Bartolomeo Vallante; mentre nello stesso periodo agiva in Calabria Marco Berardi noto col nomignolo di \"Re Marcone\".\nLe cronache di questo periodo riportano pure le gesta di un certo capitano Antino Tocco, nativo di San Donato Val di Comino, il quale da guardiano di pecore con l'armi in mano divenne capitano del Regno di Napoli combattendo i briganti nelle aree di confine fra il Frosinate, l'Abruzzo e il Regno di Napoli, di costui le cronache ricordano che: \u00abfu gran Persecutore di gente scelerata, Banditi e ladri di strada de quali ne fece gran strage, dissolvendoli a fatto\u00bb.\nNel 1557 con una notificazione del commissario di papa Paolo IV si ordina la distruzione del paese di Montefortino vicino a Roma; i suoi abitanti sono dichiarati fuorilegge come \"briganti\", e i resti dell'abitato distrutto sono cosparsi di sale.\nDecenni dopo emerse sulla scena del brigantaggio Cesare Riccardi (noto come \"Abate Cesare\"), costretto alla vita clandestina per aver ucciso un nobile nel 1669 e che, .\nNella lotta contro il brigantaggio s'impegn\u00f2 con energia papa Sisto V: migliaia di briganti furono trascinati davanti alla giustizia e molti di loro vennero condannati a morte. Il papa inoltre promulg\u00f2 il divieto di portare indosso armi di media e grossa taglia. Nel giro di un breve periodo il pontefice poteva affermare che il paese fosse in \"perfecta securitas\". La repressione del brigantaggio avvenne con tre metodi: -A) piccoli reparti armati che combattevano i briganti nascosti nei boschi; -B) pagamento di taglie a delatori, disposti a svelare i covi dove si celavano i capibanda; e -C) ai briganti che si erano macchiati di delitti minori era offerta, come alternativa alla pena, la possibilit\u00e0 di arruolarsi nelle truppe pontificie.\nAlla fine del secolo XVI la campagna romana, particolarmente nelle province di Frosinone e Anagni fu soggetta a frequenti incursioni di bande di briganti, contro le quali nel 1595 papa Clemente VIII invi\u00f2 alcune compagnie di cavalleria; analoga azione repressiva venne ordinata dal vicer\u00e9 di Napoli - conte Olivarez - contro briganti che infestavano il regno omonimo. Costoro agivano principalmente aggredendo i viandanti e corrieri nei boschi o nei tratti montuosi delle strade, derubandoli e spesso uccidendoli; in altri casi catturando persone facoltose per estorcerne riscatto. In questo periodo, tra i sequestrati le cronache riportano due nobili ecclesiastici romani: Giambattista Conti vescovo di Castellaneta e Alessandro Mantica arcivescovo di Taranto, che furono liberati dopo il pagamento d'un riscatto ingente.\nLa persistenza del brigantaggio, che rimaneva sempre vigoroso nonostante la repressione a cui era sottoposto, era in gran parte dovuta all'appoggio che esso trovava, ora in questo ora in quello, fra i governi del granduca di Firenze, di Roma e di Napoli. Tale da rappresentare arma nascosta dei diversi governi, poich\u00e9 come conseguenza dei frequenti dissidi fra il Papa e il Granduca, o il Papa e il Vicer\u00e9; alle ostilit\u00e0 diplomatiche si accompagnavano silenziosamente attivit\u00e0 brigantesche, favorite a turno dall'uno ai danni dell'altro: da Napoli o Firenze ai danni di Roma e viceversa. Nel 1594 papa Clemente VIII si lamentava col Nunzio di Napoli sul comportamento del Vicer\u00e9 dello stesso regno, dicendo che \u00abmostrandosi favorire i banditi di questo Stato [n.d.r. ossia quello papalino] mette S. B. nella necessit\u00e0 di continuare nelle gravi spese che si son fatte fin adesso nella persecuzione loro\u00bb.\nVicereame spagnolo di Napoli.\nIn Aspromonte e nella Sila nel cinquecento, agiva il brigante Nino Martino, il cui ricordo, nella tradizione orale calabrese, ha portato a confonderlo con san Martino il santo dell'abbondanza.\nSecondo Rovani, durante i due secoli di dominazione spagnola nel napoletano, i banditi dominavano la campagna ed i nobili, se non volevano subirne vessazioni si vedevano obbligati a proteggerli, utilizzandoli come scherani quando possibile, attirandoli a Napoli in momenti politicamente torbidi, come i sussulti filofrancesi del 1647 e 1672. Nel marzo 1645 a Napoli venne promulgato un indulto generale verso tutti i briganti su cui pendesse la condanna di morte; a condizione che si arruolassero nella milizia. Un contemporaneo stim\u00f2 che ad arruolarsi fossero circa 6000, su una popolazione di 2 milioni.\nNella seconda met\u00e0 del secolo XVI, in Calabria nel Crotonese divenne famoso Re Marcone, soprannome di un brigante che radun\u00f2 una banda armata in lotta contro il vicer\u00e9 spagnolo ed il potere ecclesiastico; autoproclamatosi re su una vasta area della Sila pose una taglia di duemila scudi sopra il Marchese spagnolo che lo combatteva, e dieci per ogni testa di spagnolo ucciso.\nSecolo XVIII e periodo preunitario.\nRegno di Sicilia.\nNel Regno di Sicilia, i primi briganti apparvero, negli anni venti del '700, in particolare nell'agrigentino.\nSecondo Giuseppe Pitr\u00e8 il fenomeno assunse rilevanza regionale nel 1766, dopo la grave siccit\u00e0 che colp\u00ec la Sicilia nel 1763, che port\u00f2 la carestia. Il famigerato brigante Antonino Di Blasi di Pietraperzia, detto Testalonga, guidava tre bande sparse per tutta la Sicilia meridionale, insieme a Antonino Romano di Barrafranca e Giuseppe Guarnaccia\ndi Regalbuto. Il vicer\u00e9 Giovanni Fogliani Sforza d'Aragona mise su ciascuno una taglia di 100 onze e invi\u00f2 tre compagnie di soldati e una di dragoni e entro il marzo 1767 furono tutti catturati e giustiziati.\nIl brigante Pasquale Bruno visse alla fine del '700 operando nel messinese, e fu giustiziato nel 1803. Alexandre Dumas si ispir\u00f2 alla sua storia per il romanzo \"Pascal Bruno, il brigante siciliano\". Dal 1817 il regno di Sicilia, fu unito con quello di Napoli, nel Regno delle Due Sicilie.\nRegno di Napoli.\nNei territori del regno borbonico gli episodi di brigantaggio furono manifesti ben prima dell'invasione francese del Regno di Napoli.\nNel 1760 squadre di banditi arrivarono al punto di ordinare che le tasse fossero pagate a loro anzich\u00e9 al fisco, nella seconda met\u00e0 del secolo XVII, mentre si recava a Roma per il conclave il cardinale Innico Caracciolo fu catturato e liberato solo dopo il pagamento di 180 Doppie come riscatto.\nUn famoso brigante fu Angelo Duca (noto come \"Angiolillo\") che si distinse tra Campania, Puglia e soprattutto in Basilicata. Catturato nel 1784 fu impiccato a Salerno e quindi, smembratone il cadavere, la testa venne esposta a Calitri. Le sue gesta furono ricordate positivamente da Pasquale Fortunato (avo del meridionalista Giustino), che compose un poema su di lui, e da Benedetto Croce che lo defin\u00ec \u00ab\"di buona pasta, coraggioso, ingegnoso e di una certa elevatezza d'animo\"\u00bb. Secondo lo storico inglese Hobsbawm, Angiolillo rappresenta \u00abl'esempio forse pi\u00f9 puro di banditismo sociale\u00bb.\nLa complicit\u00e0 fra nobili locali e banditi rendeva difficile combatterne le attivit\u00e0, per cui spesso la lotta contro i loro protettori veniva trascurata. Il processo ai banditi spesso si svolgeva \"ad modum belli\", ovvero in forma sommaria e veloce: al reo veniva sollecitata la confessione dei crimini di cui era accusato (di solito si trattava di appartenenza a banda armata in campagna, omicidi, ricatti...), qui si ricorreva alla tortura (sospensione e tratti di fune) per verificare quando confessato dall'imputato; dopodich\u00e9 all'avvocato difensore era permessa un'ora per organizzare la difesa; a questa seguiva il pronunciamento della sentenza, che veniva eseguita immediatamente. Le teste mozzate dei condannati, erano portate in mostra per le vie di Napoli come ammonimento e conferma dell'avvenuta giustizia. Questa esibizione del cadavere avveniva un po' dappertutto in Italia fino al XIX secolo: per esempio, il cadavere di Stefano Pelloni, detto il Passatore, ucciso in Romagna nel 1851, fu posto su un carretto e portato di paese in paese a dimostrazione del cessato pericolo.\nEt\u00e0 napoleonica.\nIl brigantaggio venne fortemente combattuto nel periodo napoleonico. Nel 1799 numerosi banditi dell'epoca si aggregarono ai combattenti antigiacobini noti come sanfedisti, capeggiati dal cardinale Fabrizio Ruffo per la riconquista del Regno di Napoli, divenuto Repubblica Napoletana, da parte della corona borbonica. Tra i capi briganti si ricordano: Pronio, Sciarpa e (Fra Diavolo), il pi\u00f9 famoso fra questi, un pluriomicida che accett\u00f2 di arruolarsi nell'esercito napoletano, in cambio della remissione della pena e Gaetano Mammone, descritto da fonti dell'epoca come una persona estremamente crudele e il suo luogotenente Valentino Alonzi, zio di Chiavone che sar\u00e0 uno dei maggiori briganti postunitari; gran parte di costoro furono promossi al grado di colonnello dell'armata regia e insigniti di onorificenze.\nTra le azioni di queste bande vi fu la sanguinosa reazione alla Rivoluzione altamurana contro la popolazione favorevole ai repubblicani. Decaduta la repubblica, durante il periodo della prima restaurazione borbonica molti di questi briganti proseguirono nelle loro attivit\u00e0 violente e di rapina, scontrandosi contro le truppe borboniche, Mammone venne catturato e mori' in carcere nel 1802. Lo stesso Fra Diavolo venne temporaneamente imprigionato nell'ottobre 1800, dopo che la sua banda aveva saccheggiato alcuni paesi per approvvigionarsi, venendo quindi liberato da re Ferdinando IV e pot\u00e9 tornare al suo paese come Comandante Generale del dipartimento di Itri.\nDurante il decennio francese, vennero attuate dure repressioni contro i briganti, soprattutto in Basilicata e Calabria, regioni in cui si concentr\u00f2 maggiormente la reazione legittimista alla presenza francese. Nel 1806, i generali francesi Andrea Massena e Jean Maximilien Lamarque, durante la repressione delle rivolte saccheggiarono le citt\u00e0 lucane di Lagonegro, Viggiano, Maratea e Lauria, dove numerosi rivoltosi vennero impiccati e fucilati sommariamente. Lo stesso anno fra Diavolo venne catturato dai francesi ed impiccato a Napoli.\nDurante il regno di Gioacchino Murat, nel secondo periodo napoleonico, il brigantaggio antifrancese rimase sempre attivo e tra le bande pi\u00f9 temute del periodo vi era quella di Domenico Rizzo noto come \"Taccone\" che arriv\u00f2 a proclamarsi \"Re di Calabria e Basilicata\". \u00c8 nota l'opera repressiva contro il brigantaggio calabro-lucano da parte del colonnello francese Charles Antoine Manh\u00e8s, ricordato da Pietro Colletta per i suoi metodi violenti e crudeli e che per la sua determinazione nel reprimere il fenomeno fu confermato nel suo incarico anche dopo il ritorno al potere borbonico.\nSeconda restaurazione borbonica.\nIn seguito alla seconda restaurazione borbonica, il re Ferdinando I attu\u00f2 una campagna repressiva nei confronti delle bande di briganti. Il sovrano borbonico, in particolare nell'aprile 1816, aveva infatti emanato un decreto per lo sterminio dei briganti che infestavano Calabria, Molise, Basilicata e Capitanata, conferendo speciali poteri ai vertici dell'esercito.\nIl 4 luglio 1816 fu stipulato tra il governo papale e quello borbonico, un accordo di collaborazione sullo sconfinamento reciproco delle truppe, tra i territori pontifici e quello del regno borbonico, durante le azioni di repressione del brigantaggio. Questo accordo, poi rinnovato e ampliato il 19 luglio 1818, aveva lo scopo di evitare che lo stato confinante divenisse rifugio per briganti in fuga.\nNella Puglia settentrionale, in Capitanata, il brigantaggio era particolarmente attivo (soprattutto nel distretto di Bovino) \u00ab...fino ad assumere connotati di massa. Ad esso si dedicavano alacremente migliaia di individui, padri e figli, che nell'assalto ai viaggiatori, alle diligenze e al procaccio trovavano la fonte primaria del proprio sostentamento\u00bb.\nNell'ottobre 1817 l generale inglese Richard Church ebbe il comando della sesta divisione militare, comprendente le province di Bari e di Lecce, per combattere il brigantaggio fiorente nelle Puglie spesso associato a societ\u00e0 segrete antiborboniche come nel caso di Papa Ciro, sacerdote e brigante delle Murge. Gli furono dati ampi poteri, sulla falsariga di quanto era stato fatto nel periodo napoleonico nei confronti di Manh\u00e8s.\nLa sua azione di Church fu dura ed efficace. Commenta Pietro Colletta:\nNel Regno delle Due Sicilie.\nNel 1818, trasferito Church in Sicilia, fu inviato in Puglia il generale Guglielmo Pepe per organizzare le milizie provinciali da impiegare contro i briganti di Rocco Chirichigno.\nNella sua cronaca di viaggio da Napoli a Lecce, pubblicata nel 1821, Giuseppe Ceva Grimaldi (marchese di Pietracatella) scrisse a proposito di questa lotta contro il brigantaggio:\nNel 1817 nel Cilento la banda dei Fratelli Capozzoli inizi\u00f2 le sue scorribande, che proseguirono fino al 1828, quando costoro si unirono ai Filadelfi durante i Moti del Cilento, la dura repressione ad opera di Del Carretto stronc\u00f2 la rivolta, i Capozzoli furono catturati l'anno seguente, giustiziati a Salerno e loro teste mozzate portate in mostra nei paesi circostanti.\n\"Leggi speciali per la repressione del brigantaggio\".\nNel 1821 re Ferdinando I emise un decreto reale contenente norme severissime per la repressione del brigantaggio nei territori continentali del Regno di Napoli.\nNei territori del Sud continentale venivano istituite quattro corti marziali, la Campania al maresciallo Salluzzi; l'Abruzzo, Molise, Terra di Lavoro al maresciallo Mari; Basilicata e Puglia meridionale al maresciallo Roth; la Calabria al maresciallo Pastore.\nIn tutti i comuni borbonici venivano pubblicate delle liste di banditi, dette \u201cListe di fuor bando\u201d, contenenti i nomi dei ricercati per brigantaggio, che potevano essere uccisi da chiunque, ricevendo anche un premio in denaro, rispettivamente di 200 ducati per il capobanda e di 100 per il semplice componente la banda.\nLe norme del Decreto reale borbonico 110/1821 prevedevano la pena di morte per chiunque facesse parte di una banda armata (era sufficiente essere membri di un gruppo anche di soli tre uomini, di cui anche uno solo armato) che commettesse crimini di qualsiasi natura. Era prevista la pena di morte anche per tutti i \u201cmanutengoli\u201d, ovvero per quelli che, in qualunque modo, aiutassero, favorissero o si rendessero complici dei briganti: informatori, ricettatori, etc. Veniva concessa l'amnistia, ma solo per i briganti che eliminavano altri briganti. Ad esempio, un bandito otteneva l'impunit\u00e0 per i propri reati uccidendo un altro bandito della stessa banda, mentre un capobrigante era amnistiato soltanto se uccideva tre banditi. Se invece un bandito uccideva un capobanda, otteneva la grazia ed era anche premiato. Si cercava in questo modo d'istigare i briganti ad eliminarsi a vicenda.\nIl brigantaggio interess\u00f2 in genere, tutta la permanenza della dinastia borbonica sul trono napoletano: \u00ab... La crisi economica del 1825-1826 prostr\u00f2 il mondo delle campagne diede via alla ripresa della guerriglia rurale e a clamorosi episodi di brigantaggio\u00bb Spagnoletti segnala, in et\u00e0 borbonica, un \u00ab...ribellismo endemico, spesso sfociato nel brigantaggio di estese zone delle Calabrie e del Principato Citra...\u00bb. Per l'abilit\u00e0 dimostrata durante il periodo murattiano, Ferdinando I conferm\u00f2 nel suo incarico il generale Charles Antoine Manh\u00e8s, promosso nel 1827 a \"inspecteur g\u00e9n\u00e9ral de gendarmerie\".\nAncora nell'ottobre 1859, pochi mesi prima della fine del Regno delle Due Sicilie, il re Francesco II con il Decreto n. 424 del 24 ottobre 1859 confer\u00ec a Emanuele Caracciolo, comandante in seconda della gendarmeria, destinato nelle tre Calabrie, il potere di arrestare e far processare dagli ordinari consigli di guerra delle guarnigioni di Cosenza, Catanzaro e Reggio Calabria coloro che si macchiavano dei seguenti reati:\nIl procedimento giudiziario avrebbe dovuto svolgersi secondo l'articolo 339 e seguenti dello \"Statuto Penale Militare\" e le condanne eseguite secondo l'articolo 347 del medesimo statuto, entrambi facenti parte del capitolo IX \"Della processura subitanea\". L'articolo 339 affermava la necessit\u00e0 di un \"pronto esempio\" per quei reati che possono \u00abinteressare la militar disciplina e la sicurezza delle truppe\u00bb, e per \u00abimpedire le funeste conseguenze di simili reati\u00bb si adoperer\u00e0 \u00abun pi\u00f9 spedito giudizio che si chiamer\u00e0 \"subitaneo\"\u00bb.\nL'articolo 347 recita: \"Le decisioni de' Consigli di guerra radunati con modo subitaneo non ammettono richiamo all'alta Corte militare e vengono eseguite nello stesso termine che il rispettivo Consiglio stabilir\u00e0\", ossia le condanne sono inappellabili.\nDal 1806, sotto Murat, sino al 1834 nel regno di Napoli, poi regno di Sicilia, furono emessi sessanta decreti contro il brigantaggio, a cui se ne dovrebbero aggiungere altri riguardanti in modo specifico la Sicilia.\nNel 1844 il brigante calabrese Giuseppe Melluso, rifugiato a Corf\u00f9 in quanto ricercato per omicidio, partecip\u00f2 come guida allo sbarco a Cosenza della spedizione antiborbonica dei fratelli Bandiera.\nIl brigantaggio calabrese di questo periodo ispir\u00f2 nel 1850 a Vincenzo Padula il dramma \"Antonello capobrigante calabrese\".\nStato pontificio.\nIl continuo imperversare dei briganti negli stati pontifici obblig\u00f2 il cardinale Fabrizio Spada, segretario di stato di Innocenzo XIII ad emanare il 18 luglio 1696 un apposito editto contro \"Grassatori, banditi, facinorosi e malviventi\", per obbligare la popolazione alla delazione dei tali, minacciando galera o pena della vita per chi avesse taciuto; promettendo un premio di 100 scudi d'oro per chi avesse causato la cattura di un criminale ricercato.\nNonostante questo editto, la situazione non sembr\u00f2 cambiare e, agli inizi del secolo XIX, l'area inclusa fra l'Aquila, Terracina, i fiumi Tevere e Garigliano era ancora sempre, soggetta alla frequente attivit\u00e0 di briganti.\nNei dintorni di Terracina imperversava per circa 40 anni il brigante Giuseppe Mastrilli, quando questi venne catturato, la sua testa fu esposta a Terracina, rinchiusa in una gabbietta di ferro, a Porta Albina che quindi venne popolarmente chiamata \"Porta Mastrilli\", la testa rimase esposta fino al 19 ottobre 1822, quando fu rimossa in conseguenza a petizione popolare.\nLo storico Antonio Coppi, cos\u00ec descrive la situazione nello stato pontificio, al tempo della Restaurazione: \u00abLe provincie prossime a Roma furono per molti anni tormentate dagli assassini (detti volgarmente briganti), male comune colle vicine [aree] napoletane degli Abruzzi, della Terra di Lavoro e della Puglia. Nelle sollevazioni di molte popolazioni contro i Francesi, allorquando essi occupavano queste regioni, non pochi erano corsi alle armi, pi\u00f9 per amore della rapina che della patria. Alcuni si assuefecero in tal guisa al ladroneccio e vi persistettero anche dopo terminati i popolari tumulti. Formati cos\u00ec diversi nocchj di ladri, che scorrevano armati per le campagne, recavansi ad unirvisi molti di coloro che avevano la stessa perversa inclinazione, o che per commessi delitti divenivano fuggiaschi... Uniti in bande costringevano i contadini ed i pastori a somministrar loro il vitto. Violavano le femmine che potevano raggiungere. Assaltavano i doviziosi, e non contenti di rapir loro quanto portavano, li conducevano sulle montagne e gli imponevano enormi taglie pel riscatto. Se non ricevevano il chiesto denaro li trucidavano fra' pi\u00f9 orribili tormenti\u00bb.\nFra questi il brigante pi\u00f9 famoso fu Antonio Gasbarrone detto \"Gasparrone\" il cui aiutante Tommaso Transerici fu l'artefice del tentato sequestro di Luciano Bonaparte dalla sua villa tuscolana in Frascati nel 1817. Sei banditi penetrarono in tale villa e, non trovandolo rapirono il suo segretario, per il quale chiesero il pagamento di un riscatto entro 24 ore, pena l'uccisione dell'ostaggio; al rapito spiegarono che, sia pur con rincrescimento sarebbe stato ucciso in caso di non pagamento, in quanto i briganti dovevano salvaguardare la loro fama di uomini d'onore nel mantenere la parola data; i banditi nei loro rapimenti non distinguevano fra uomini e donne, tant'\u00e8 vero che nello stesso periodo una giovane donna, rapita tra Velletri e Terracina, fu uccisa non essendo stato pagato il suo riscatto.\nA seguito di queste azioni delittuose il cardinale Ercole Consalvi emise un proclama invitando i banditi ad arrendersi, promettendo loro una debole pena di sei mesi di prigionia a Castel Sant'Angelo, il pagamento loro di una somma di denaro per i giorni di imprigionamento e quindi il loro rilascio. Un certo numero di costoro si consegnarono, furono imprigionati nel castello, dove furono posti in mostra al popolo come animali selvaggi in gabbia ma, promesse nonostante, non furono liberati al termine del periodo stipulato.\nTali misure, tuttavia, non servirono a ridurre il brigantaggio, particolarmente attivo nella provincia di Campagna e Marittima al confine col Regno di Napoli, e il 18 luglio 1819 il cardinale Consalvi emise un duro editto, con il quale decretava la distruzione del paese di Sonnino,nel basso Lazio, giudicato principale luogo di rifugio dei briganti locali e attirante anche malfattori del vicino regno borbonico, e punto di riferimento per bande di fuorilegge di Fondi e di Lenola. Simultaneamente tale editto imponeva lo sfratto forzato degli abitanti. Il comune sarebbe stato suddiviso fra quelli circostanti non coinvolti nel brigantaggio. La distruzione del comune venne sospesa dopo l'abbattimento di venti case; l'ordine di distruzione totale del paese definitivamente annullato l'anno seguente.\nCon lo stesso editto il Consalvi, tentando di coinvolgere i comuni nella lotta contro il brigantaggio, li obblig\u00f2 a difendere il loro territorio dalle incursioni dei briganti e a rimborsare i derubati del denaro pagato a seguito di estorsioni. Contemporaneamente decret\u00f2 riduzioni temporanee di due anni delle imposte sul sale e sul macinato, per quei paesi che avessero collaborato nella cattura o uccisione dei briganti; incremento delle taglie poste sulla testa dei ricercati e pena di morte per chi li aiutasse. Le guardie armate antibrigantaggio, gi\u00e0 istituite nel 4 maggio 1818, vennero rafforzate e fu concesso il porto d'armi gratuito a tutti i loro appartenenti. Ad ogni comune venne richiesto di munirsi d'una torre campanaria per segnalare incursioni banditesche e chiamare a raccolta per la difesa. Chiunque non rispondesse all'appello della campana, era da considerarsi complice dei malviventi e soggetto a pene pecuniarie e corporali. La resistenza alla forza armata e l'aiuto ai briganti erano punibili fino alla pena di morte, ogni azioni militare completata con successo contro i briganti comportava un automatico avanzamento di grado dell'ufficiale al comando, mentre viceversa, degradazione o espulsione erano previste nei casi di codardia e/o disonore nel corso del servizio. L'editto annunciava che nessun ulteriore amnistia sarebbe stata concessa, ma lasciava un mese di tempo per arrendersi ed appellarsi alla clemenza del Pontefice.\nNel 1821 vennero assaliti il monastero dei frati camaldolesi dell'Eremo di Tuscolo e un collegio per fanciulli alle porte di Terracina.\nPerdurando il brigantaggio nella provincia di Campagna e Marittima, nel 1824 vi fu appositamente inviato il cardinale Antonio Pallotta con pieni poteri, con la nomina a \"legato a latere\" per combatterlo. Il cardinale si insedi\u00f2 a Ferentino e il 25 maggio emise un editto al fine di estirpare il brigantaggio e rendere sicure le vie di comunicazione, lungo le quali avvenivano numerose aggressioni contro i viaggiatori. Alcune aggressioni furono perpetrate contro viandanti stranieri, provocando cos\u00ec azioni di protesta da parte dei rappresentanti del corpo diplomatico accreditato a Roma.\nNell'editto il cardinale condannava a morte chiunque fosse indicato come brigante, senza alcun processo e chiunque poteva giustiziarlo e consegnato il cadavere alle autorit\u00e0 ricevere un premio di mille scudi:\nL'operato di Pallotta si rivel\u00f2 inefficace e dopo due mesi dall'incarico Leone XII, vista anche la necessit\u00e0 di provvedere alla sicurezza nelle strade per i pellegrini che sarebbero giunti a Roma per la celebrazione dell'anno santo 1825; lo sostitu\u00ec con monsignor Giovanni Antonio Benvenuti affiancato da Ruvinetti, colonnello dei carabinieri papalini. Venne imposto il coprifuoco ai parenti dei briganti e a tutti i sospetti; questi ultimi inoltre, per poter uscire dal loro comune, dovevano essere muniti di apposito permesso. Furono controllati anche i movimenti dei cacciatori e pastori; imposto l'obbligo di denuncia della presenza di briganti e tutti i delitti attribuibili al brigantaggio vennero sottoposti al giudizio sommario d'un tribunale, presieduto dallo stesso Benvenuti. Nel 1825 viene infine posto termine alle attivit\u00e0 di Gasbarone, che a seguito di una trattativa col vicario generale di Sezze, don Pietro Pellegrini, viene convinto a consegnarsi con la promessa del perdono pontificio, viceversa una volta catturato sar\u00e0 imprigionato, senza esser mai processato, ma spostato di tempo in tempo nelle diverse prigioni dello stato pontificio e, causa la sua fama che travalicava le Alpi, oggetto di visite curiose ad parte degli stranieri in transito a Roma; Gasbarone sar\u00e0 infine graziato dalla stato italiano nel 1870, quando a seguito della breccia di Porta Pia i detenuti comuni nelle carceri passeranno sotto la custodia italiana.\n\u00c8 in questo periodo (inizi del secolo XIX) che maggiormente si diffuse in Europa la fama del brigantaggio nelle regioni italiane, Stendhal, nel suo breve scritto \"I briganti in Italia\", pubblicato nel 1833 nel \"\"Journal d' un voyage en Italie et en Suisse pendant l'ann\u00e9e 1828\" da Romain Colomb\", dopo una rapido excursus storico che inizia citando i bravi che agivano nella Lombardia spagnola, Alfonso Piccolomini e Marco Sciarra, scrisse riferendosi al suo tempo: \"Tutta l\u2019Italia \u00e8 stata, contemporaneamente o di volta in volta, infestata dai briganti: ma \u00e8 soprattutto negli Stati del papa e nel regno di Napoli che essi hanno regnato pi\u00f9 a lungo e hanno proceduto in maniera pi\u00f9 metodica e costante insieme. L\u00e0 essi hanno un\u2019organizzazione, dei privilegi e la certezza dell\u2019impunit\u00e0 e, se arrivano ad essere abbastanza forti da intimorire il governo, la loro fortuna \u00e8 fatta. \u00c8 dunque a questo fine che tendono costantemente per tutto il tempo in cui esercitano il loro infame mestiere\".\nMolti furono anche i pittori e gli incisori che illustrarono - soprattutto con tavole litografiche spesso acquarellate a mano - la vita e le gesta dei briganti di quel periodo, attivi nel Lazio e nelle regioni circostanti.\nFra tali artisti, i pi\u00f9 famosi furono Bartolomeo Pinelli - il maggiore - F. Cerrone, Muller, Horace Vernet, L\u00e9on Cogniet, Louis L\u00e9opold Robert, Audot, e successivamente da Anton Romako, le opere di costoro sono spesso erroneamente utilizzate per illustrare testi che sono limitati al brigantaggio post-unitario, cio\u00e8 posteriore alle vicende raffigurate.\nLegazione delle Romagne.\nL'area romagnola a met\u00e0 del secolo XIX risultava afflitta da bande di briganti che secondo il \"Giornale di Roma\" \"invadevano le case, rapinavano i viandanti e grassavano ognora diligenze e corrieri, estorcendo migliaia e migliaia di scudi\", in risposta a queste azioni le autorit\u00e0 reagirono con una colonna mobile di gendarmeria effettuando arresti e processi con giudizio statario; in due soli processi svoltisi a Faenza e Imola furono condannate e fucilate 82 persone, 10 ebbero la pena capitale commutata a carcere e altri 13 pene detentive fino al carcere a vita e, nel marzo 1851 un centinaio di persone erano arrestate in attesa di simili processi a Bologna.\nIl pi\u00f9 noto fra i briganti romagnoli fu Stefano Pelloni, detto \"il Passatore\", soprattutto attivo in Romagna nella prima met\u00e0 del secolo XIX, in particolare nei tre anni successivi ai moti rivoluzionari del 1848. Delle sue gesta, quelle pi\u00f9 famose furono le occupazioni a banda armata di interi paesi Bagnara di Romagna (16 febbraio 1849), Cotignola (17 gennaio 1850), Castel Guelfo (27 gennaio 1850), Brisighella (7 febbraio 1850), Longiano (28 maggio 1850), Consandolo (9 gennaio 1851) e Forlimpopoli (sabato, 25 gennaio 1851), durante le quali metteva a sacco le abitazioni dei pi\u00f9 ricchi, che venivano torturati e seviziati per farsi rivelare i nascondigli degli scudi e delle gioie, mentre le donne venivano stuprate. Fin\u00ec ucciso in uno scontro con le truppe papaline a Russi nel 1851. Nonostante la sua ferocia, seppe dare di s\u00e9 un'immagine di combattente contro i soprusi dei ricchi e potenti; tale immagine fu poi divulgata da una certa cultura popolare romagnola, che esager\u00f2 nel descrivere Pelloni come un giustiziere difensore di oppressi e miserabili; arrivando a definirlo \"Passator cortese\" e utilizzandone persino il ritratto come marchio di vini autoctoni.\nIl Lombardo-Veneto.\nNelle Prealpi lombarde a fine Settecento ed inizio Ottocento si svilupparono forme di brigantaggio in parte legate a condizioni di indigenza e in parte legate a forme di lotta contro la presenza francese.\nTra i principali briganti i pi\u00f9 rappresentativi e ricordati sono Giacomo Carciocchi\nattivo nella zona di Plesio, che comandava una banda di rivoltosi che si era nominata \"Armata cattolica\" e chiamata dai tribunali \"Briganti del Lario\" o \"Briganti della montagna di Rezzonico\" e Vincenzo Pacchiana, attivo nella Val Brembana, ricordato come una sorta di Robin Hood locale. Pacchiana mor\u00ec il 6 agosto 1806 ucciso da Carciocchi, presso cui si era rifugiato, la sua testa tagliata venne consegnata alle autorit\u00e0 francesi dal suo uccisore, per ottenere la taglia di 60 zecchini, e fu esposta a monito sotto la ghigliottina alla Fara (localit\u00e0 nei pressi di porta sant'Agostino) a Bergamo.\nIl ricordo di questi capi briganti e dei loro compari \u00e8 rimasto nell'immaginario popolare divenendo maschere del teatro delle marionette.\nConclusosi il periodo napoleonico, e ripristinata l'autorit\u00e0 austriaca, allargata al Veneto, quest'ultimo e l'area della Bassa Mantovana, in particolare le province di Padova, Venezia, Rovigo e Mantova si trovarono anch'esse sottoposte a scorrerie di briganti, riunitisi in piccole bande composte da disertori dell'esercito austriaco, del precedente esercito del Regno italico e persone in condizioni di indigenza.\nA seguito dell'accentuarsi di attivit\u00e0' criminali nei pressi di Este le autorit\u00e0 austriache istituirono due sezioni venete e lombarde del tribunale statario e la Commissione inquirente militare in Este che dal giugno 1850 al giugno 1853 svolsero 1400 processi, emettendo \u00ab1.144 sentenze di morte di cui 409 eseguite\u00bb.\nPiemonte.\nNel corso del periodo napoleonico, nella zona compresa fra l'alessandrino e la Liguria, fu attivo Giuseppe Mayno, che si faceva chiamare \"Re di Marengo\" e \"Imperatore delle Alpi\", la sua banda arriv\u00f2 nel novembre 1804 ad assalire la comitiva che accompagnava la carrozza di papa Pio VII in viaggio verso a Parigi per l'incoronazione di Napoleone. Venne ucciso il 12 aprile 1806 in un agguato mentre si recava a visitare la moglie, il suo corpo venne esposto a monito in Piazza d'Armi ad Alessandria, secondo Lombroso \u00abMayno della Spinetta era fedele e appassionato marito; e in causa della moglie fu preso\u00bb.\nUn altro brigante, attivo in quel periodo nel Cuneese fu Giovanni Scarsello , capo della banda dei \"fratelli di Narzole\", che finir\u00e0 ghigliottinato, mentre nel vercellese furono attivi i fratelli Canattone, che derubavano i viandanti che traghettavano per attraversare il fiume Elvo nella zona di Formigliana. Un terzo criminale, attivo nel Piemonte meridionale, fu Michele Mamino, la cui banda controll\u00f2 vaste zone del territorio a cavallo tra il Regno di Savoia e la Repubblica di Genova.\nPeriodo postunitario.\nRegno d'Italia.\nCon la nascita del Regno d'Italia nel 1861, ma anche prima con l'arrivo di Garibaldi a Napoli, sorsero di nuovo insurrezioni popolari, questa volta contro il nuovo governo, che interessarono le ex province del Regno delle Due Sicilie. Tra le cause principali del brigantaggio post-unitario si possono elencare: il serio peggioramento delle condizioni economiche; l'incomprensione e indifferenza della nuova classe dirigente per la popolazione da loro amministrata; l'aumento delle tasse e dei prezzi di beni di prima necessit\u00e0; l'aggravarsi della questione demaniale, dovuta all'opportunismo dei ricchi proprietari terrieri. Il brigantaggio, secondo alcuni, fu la prima guerra civile dell'Italia contemporanea e fu soffocato con metodi brutali, tanto da scatenare polemiche persino da parte di esponenti liberali e politici di alcuni stati europei. Tra i politici europei che espressero critiche nei confronti dei provvedimenti contro il brigantaggio vi furono lo scozzese McGuire, il francese Gemeau e lo spagnolo Nocedal.\nAlcune correnti di pensiero considerano il brigantaggio postunitario come una sorta di guerra di resistenza, bench\u00e9 tale ipotesi sia molto controversa.\nI briganti del periodo erano principalmente persone di umile estrazione sociale, ex soldati dell'esercito delle Due Sicilie ed ex appartenenti all'esercito meridionale, e vi erano anche banditi comuni, oltre che briganti gi\u00e0 attivi come tali sotto il precedente governo borbonico. La loro rivolta fu incoraggiata e sostenuta dal governo borbonico in esilio, dal clero e da movimenti esteri come i carlisti spagnoli. Numerosi furono i briganti del periodo che passarono alla storia. Carmine \"Donatello\" Crocco, originario di Rionero in Vulture (Basilicata), fu uno dei pi\u00f9 famosi briganti di quel periodo. Egli riusc\u00ec a radunare sotto il suo comando circa duemila uomini, compiendo scorribande tra Basilicata, Campania, Molise e Puglia, affiancato da luogotenenti come Ninco Nanco e Giuseppe Caruso.\nOccorre anche sottolineare che il brigantaggio in Lucania era manovrato soprattutto da ex murattiani indipendentisti, affiancati dal francese Langlois, che agevolavano il tentativo francese di rendere il Sud ingovernabile e, tramite una conferenza internazionale, toglierlo ai Savoia per assegnarlo alla casata filo-francese dei Murat.\nDa menzionare \u00e8 anche il campano Cosimo Giordano, brigante di Cerreto Sannita, che divenne noto per aver preso parte all'attacco (e al successivo massacro) ai danni di alcuni soldati del regio esercito, accadimento che ebbe come conseguenza una violenta rappresaglia sulle popolazioni civili di Pontelandolfo e Casalduni, ordinata dal generale Enrico Cialdini. Altri noti furono Luigi \"Chiavone\" Alonzi, che ag\u00ec tra l'ex Regno borbonico e lo Stato Pontificio, Michele \"Colonnello\" Caruso, uno dei pi\u00f9 temibili briganti che operarono in Capitanata, e l'abruzzese Giuseppe Luce della Banda di Cartore che, insieme ad altri complici, il 18 maggio 1863, rap\u00ec e uccise, bruciandolo vivo, il ricco possidente terriero e capitano della Guardia nazionale italiana Alessandro Panei di Santa Anatolia (Borgorose). Anche le donne parteciparono attivamente alle rivolte postunitarie, come le brigantesse Filomena Pennacchio, Michelina Di Cesare, Maria Maddalena De Lellis e Maria Oliverio.\nPer acquietare la ribellione meridionale, furono necessari massicci rinforzi militari e promulgazioni di norme speciali temporanee (come la legge Pica in vigore dall'agosto 1863 al dicembre 1865 su gran parte dei territori continentali del precedente regno delle Due Sicilie), dando origine ad uno scontro che porter\u00e0 migliaia di morti. La repressione del brigantaggio postunitario fu molto cruenta e fu condotta col pugno di ferro da militari come Enrico Cialdini, Alfonso La Marmora, Pietro Fumel, Raffaele Cadorna e Ferdinando Pinelli, che destarono polemiche per i metodi impiegati. Alla sconfitta di questo brigantaggio contribu\u00ec anche il cambiamento di atteggiamento dello stato Pontificio, che dal 1864 non forn\u00ec pi\u00f9 appoggio ai briganti, arrestando lo stesso Crocco, che cercava rifugio nel suo territorio; non pi\u00f9 terra franca per i briganti, il Papato inizi\u00f2 a sua volta a combatterli, istituendo un apposito reparto di \"squadriglieri\" e stipulando nel 1867 un accordo di collaborazione reciproca con le autorit\u00e0 italiane sullo sconfinamento delle truppe all'inseguimento di briganti in fuga; lo stesso anno fu emanato un editto firmato dal Delegato apostolico Luigi Pericoli, per le province di Frosinone e Chieti, che ricalcava le tematiche della legge Pica.\nVa evidenziato che questo aspetto di brigantaggio, inteso come rivolta antisabauda, interess\u00f2 quasi esclusivamente i territori meridionali continentali ex borbonici, mentre in pratica non si verific\u00f2 nei territori di tutti gli altri stati preunitari annessi dal Regno di Sardegna per formare l'Italia unita durante il Risorgimento. Tale diversit\u00e0 di avvenimenti e comportamenti indica la profonda differenza, gi\u00e0 esistente nel 1861, tra il Nord-Centro ed il Sud della penisola, divario che sar\u00e0 meglio noto con il nome di Questione meridionale, fonte di infiniti dibattiti e tesi. La questione non \u00e8 ancora conclusa n\u00e9 definita unanimemente nelle sue cause da storici e studiosi.\nStato pontificio.\nA met\u00e0 degli anni '60 del secolo XIX il brigantaggio crebbe notevolmente fino al 1867 e a partire da circa il 1865 si assistette ad un deciso cambio di politica nella lotta al brigantaggio da parte delle autorit\u00e0 vaticane, e con un articolo del 25 maggio 1867 Civilt\u00e0 Cattolica arriv\u00f2 ad accusare l'incremento del brigantaggio nelle province papaline alla fomentazione da parte del partito garibaldino allo scopo di indebolirne lo stato, aumentare il malcontento della popolazione e facilitare l'invasione dello stato e la conseguente presa di Roma.\nNell'artico si legge: \u00abInfatti noi abbiamo a suo tempo, coi documenti ufficiali e con le stesse parole dei Ministri e Deputati del Governo rivoluzionario che ora risiede in Firenze a Firenze, posto in chiaro che, tra i mezzi morali, sulla cui efficacia per abbattere il Governo pontificio faceasi grande assegnamento, primeggiava il brigantaggio; dal quale quegli onesti politici si ripromettevano queste conseguenze: 1\" malcontento eccessivo delle popolazioni; 2\" disorganamento delle truppe pontif\u00eccie; 3\" motivo in apparenza ragionevole alle truppe rivoluzionarie, per invadere le province meridionali della Chiesa, sotto colore di difendere le proprie frontiere, di accorrere per dovere di umanit\u00e0 a tutela dei popoli taglieggiati dai briganti, e di supplire alla impotenza del Governo pontificio. Di qui si spiegano gli incrementi del brigantaggio fino al Dicembre 1866 nelle province meridionali pontificie; essendo per altra parte notorio che a tal uopo il brigantaggio fu fomentato dal partito garibaldino, che intanto mirava a sommuovere eziandio Roma, dove anche presentemente fa, come vedremo a suo luogo, in questo stesso quaderno, supremi sforzi per recarvi la rivoluzione\u00bb.\nNegli ultimi anni di vita dello Stato pontificio, le province Campagna e Marittima del Lazio meridionale continuarono ad essere infestata da bande di briganti, tra queste si distinse la banda capitanata dal brigante Cesare Panici, ricordata in particolare per il rapimento del bambino di undici anni Ignazio Tommasi avvenuto avvenuto il 14 settembre 1867 sulla strada per Cori e il tentato sequestro, di Luigi Ricci, vescovo di Segni, fallito dopo un assalto alla sua diligenza.\nFine ottocento e inizio novecento.\nFenomeni di brigantaggio, seppur di diversa natura da quelli che coinvolsero l'Italia meridionale a seguito dell'annessione al regno sabaudo, si svilupparono o continuarono ad essere presenti in diverse regioni d'Italia tra la seconda met\u00e0 dell'Ottocento e i primi anni del Novecento.\nIn Maremma, area a cavallo tra la Toscana e il Lazio, le cause sono attribuibili ad un forte malcontento che si era diffuso nella popolazione, nei primi anni dopo l'Unit\u00e0 d'Italia, quando furono interrotti grandi lavori di bonifica idraulica e la riforma fondiaria. Tra i protagonisti di questo brigantaggio \u00e8 ricordato Domenico Tiburzi, considerato un protettore dei deboli contro le ingiustizie e le disuguaglianze sociali; altri fuorilegge furono Ranucci, Menichetti e Albertini.\nTuttavia, sia in Provincia di Grosseto che in quella di Viterbo, questo fenomeno - a differenza del brigantaggio meridionale - non divenne mai organizzato, in quanto ogni brigante era solitario, pur avendo i propri seguaci tra i quali cercava di diffondere il suo stile, non aspirava mai al controllo di un piccolo esercito. Le scorrerie e gli atti criminali erano prevalentemente rivolti ai simboli rappresentanti i grandi proprietari latifondisti e il nuovo Stato italiano; il bersaglio delle loro azioni, apparentemente non intese per la popolazione, erano i simboli dell'autorit\u00e0 pubblica: guardiani; guardacaccia e i carabinieri oltrech\u00e9 alle grandi tenute stesse.\nTra i briganti della Tuscia viterbese, \u00e8 famoso Luigi Rufoloni detto \"Rufolone\", originario di Sant'Angelo, piccolo borgo tra Roccalvecce e Graffignano, che s'era trasferito nella vicina Grotte Santo Stefano insediandosi nella macchia di Piantorena, propriet\u00e0 della famiglia Doria Pamphili, dove era facile incontrare viandanti pi\u00f9 o meno facoltosi, che si spostavano sulle poche strade che collegavano i paesi limitrofi.\nNell'Italia settentrionale Francesco Demichelis, detto \"il Biondin\" fu attivo con la sua banda soprattutto nella zona delle risaie del Novarese.\nSul finire dell'Ottocento il brigantaggio era ancora vivo nella Basilicata (sebbene esso si fosse molto ridotto rispetto al decennio napoleonico e agli albori dell'Unit\u00e0), con Michele di G\u00e8, la cui autobiografia fu una delle fonti usate da Gaetano Salvemini per intervenire sulla questione meridionale ed Eustachio Chita, generalmente considerato l'ultimo brigante lucano (i cui resti sono tuttora conservati nel Museo nazionale d'arte medievale e moderna della Basilicata nel comune di Matera citt\u00e0 da cui proveniva il brigante ). In Calabria vi era Giuseppe Musolino, che acquist\u00f2 notoriet\u00e0 anche sulla stampa straniera e divenne protagonista di canzoni popolari calabresi. Musolino si diede al brigantaggio dopo essere stato condannato per omicidio, malgrado le sue proteste d'innocenza, vendicandosi di coloro che lo avevano compromesso e tradito. Costui godeva dell'aiuto della popolazione locale, la quale vedeva in lui - com'era il solito - un simbolo di reazione contro le ingiustizie e i soprusi di quel tempo.\nIn Sicilia alcuni briganti riscuotevano una grande ammirazione tra il popolo e le loro storie si diffondevano di bocca in bocca, spesso accrescendo ed esagerando le imprese e le lotte.\nLo Stato Italiano inizi\u00f2 una lotta serrata, per arginare e debellare questo fenomeno, che si ridusse con l'inizio del Novecento."}
{"id": "1321776", "revid": "92723", "url": "https://it.wikipedia.org/wiki?curid=1321776", "title": "Bruno Rizzi", "text": "Biografia.\nNel gennaio 1921 prende parte a Livorno ai lavori di fondazione del nascente Partito Comunista d'Italia (PCd'I), cui aderisce fin dal suo sorgere. Ben presto, per\u00f2, in seguito alle scoraggianti informazioni che giungevano dall'Unione Sovietica, assume un atteggiamento sempre pi\u00f9 critico nei confronti delle pratiche poste in essere dal Partito Comunista dell'Unione Sovietica e dal Comintern. Negli anni trenta, convinto che fosse ancora possibile reincanalare nel giusto alveo lo stato di cose scaturito dalla Rivoluzione d'Ottobre, si avvicina al movimento internazionale capeggiato da Lev Trockij. In questo compito \u00e8 facilitato anche dalla sua attivit\u00e0 di rappresentante di calzature, che gli permette di viaggiare per tutta Europa, toccando grandi capitali come Parigi e Londra. Nel periodo temporale compreso tra gli anni 1938-1939 giunge alla constatazione che un nuovo assetto sociale \u00e8 in via di cristallizzazione nei paesi \"totalitari\" come URSS, Germania e Italia; una situazione inedita che si andava espandendo, sia pure in maniera lenta ma implacabile, anche alle democrazie borghesi, Stati Uniti in primis. Egli osservava il dispiegarsi di questo processo che defin\u00ec evocativamente, nei primi mesi del 1939, come la burocratizzazione del mondo. In questo stesso periodo scrive una serie di missive a Trockij in Messico con le quali lo mette al corrente del suo \"work in progress\" circa la \"natura sociale\" dell'Unione sovietica.\nLa critica fatta da Trockij alle posizioni di Rizzi, una volta ricevuti i materiali che poi andranno a comporre \"La Bureaucratisation du Monde\", trov\u00f2 pronta espressione nella stampa militante della Quarta Internazionale (\"The New International\"), attirando subito l'attenzione di uno dei massimi esponenti del partito trockista statunitense, James Burnham; il quale di l\u00ec a poco si sarebbe imposto come l'autore del celebre \"The Managerial Revolution\" (1941) e che, nel volgere di qualche anno, si distinse come uno dei pi\u00f9 agguerriti intellettuali statunitensi a favore della guerra fredda. Oggi sappiamo con certezza che \"The Managerial Revolution\" \u00e8 uno smaccato plagio de \"La Bureaucratisation du Monde\" di Bruno Rizzi. La questione del plagio operato da Burnham aveva per la verit\u00e0 subito attirato l'attenzione di vari osservatori molto vicini o addirittura interni al \"milieu\" della Quarta Internazionale come Joseph Hansen, Daniel Bell, Max Shachtman, Octavio Paz e l'italiano Guido Ceronetti. Isaac Deutscher e Dwight MacDonald, per esempio, avevano subito dichiarato in termini molto espliciti la loro convinzione che Burnham non avesse fatto altro che divulgare l'idea fondamentale, senza peraltro mai citarla, enunciata per la prima volta ne \"La Bureaucratisation du Monde\".\nVa tuttavia segnalato che, mentre gli esiti cui giungevano nelle rispettive opere erano del tutto diversi, Burnham utilizzava gli stessi strumenti di analisi e le medesime argomentazioni gi\u00e0 fatte proprie da Rizzi. Vi sono inoltre buoni motivi per supporre che George Orwell, gi\u00e0 severo critico di Burnham, abbia utilizzato il pamphlet di Burnham come fonte ispiratrice per il suo capolavoro, \"1984\". Se la visione esposta da Burnham sembra aver fornito uno stimolo per l'opera di Orwell, ci\u00f2 che emerge dal quadro complessivo del suo lavoro \u00e8 molto pi\u00f9 vicino ai timori e agli incubi cui aveva dato voce l'opera di Rizzi. James Burnham, in realt\u00e0, esprimeva nel suo scritto una dose non irrilevante di ottimismo nella valutazione degli sviluppi in atto durante i primi anni della Seconda guerra mondiale. Se dunque Burnham ha ripreso quasi alla lettera la teoria di Rizzi, \u00e8 pi\u00f9 che probabile che la vera fonte della distopia orwelliana sia stata proprio \"La burocratizzazione del mondo\". Sussistono per cui alcuni fondati elementi che fanno ritenere che, mentre Rizzi si trovava a Londra in compagnia di alcuni militanti trockisti, abbia potuto incontrare Orwell esplicitando di persona il suo punto di vista circa il processo di burocratizzazione in atto.\nNel periodo immediatamente successivo la pubblicazione della sua opera, cio\u00e8 gi\u00e0 dal settembre 1939, Rizzi si accinse a sottoporre le proprie intuizioni a una verifica storico-sociologica che gli permise di inverare il suo quadro di riferimento teorico con una notevole quantit\u00e0 di dati che, a loro volta, richiesero la conoscenza e la comparazione con un'ampia gamma di eventi storico-economici. Tale verifica costitu\u00ec anche un importante banco di prova per lo stesso metodo del materialismo dialettico, che trovava cos\u00ec un riscontro che neppure Marx era riuscito fornirgli; un punto assai rilevante, questo, che guid\u00f2 Rizzi verso una rinnovata visione teorica del divenire sociale e quindi del socialismo stesso.\nGli anni dell'esilio a Parigi (1939-1943) furono dunque per Rizzi particolarmente fecondi. Qui concep\u00ec ed elabor\u00f2 le sue opere pi\u00f9 importanti: \"La rovina antica e l'et\u00e0 feudale\" e \"Il Socialismo dalla religione alla scienza\". Anche gli scambi epistolari avuti dall'esule italiano in quel medesimo scorcio di tempo con figure come Karl Wittfogel (il sinologo divenuto celebre per il suo studio sul Dispotismo orientale), Andr\u00e9 Tardieu, Guglielmo Ferrero ed Henri Berr (considerato come il padre fondatore della \"nouvelle histoire\", poi sfociata nella Scuola delle Annales, e promotore della \"Revue de Synth\u00e8se historique\"), ci forniscono importanti indicazioni sul pensiero, le letture e il modo di procedere cui era giunto il socialista mantovano. \nRientrato in Italia nell'agosto del 1943, subito dopo la caduta di Mussolini, Rizzi si impegn\u00f2 attivamente fuori da ogni rango di partito contribuendo con suoi scritti a diverse testate libertarie e socialiste. Tra il 1948 ed il 1951, insieme allo scrittore Mario Mariani, egli tento di dar vita ad un Movimento di Unit\u00e0 Proletaria (MUP), esperienza militante di \"antipartito\" destinata a un'effimera esistenza grazie all'opera di attivo sabotaggio compiuta da alcuni infiltrati del Partito comunista italiano.\nIn seguito allo scambio di opinioni avute con Trockij e, dopo la sua morte, con altri componenti del movimento trockista internazionale, le acquisizioni teoriche di Rizzi furono decisive per la costituzione di alcuni gruppi rivoluzionari tra la fine degli anni quaranta, cinquanta e sessanta, come ad esempio \"Socialisme ou Barbarie\" e l\"Internationale Situationniste\". Guy Debord, per citare il massimo teorico dell'I.S., nella sua celebre \"Soci\u00e9t\u00e9 du Spectacle\" citava gli esempi di Rizzi e Ante Ciliga come coloro che meglio di tutti gli altri avevano descritto con precisione la \"natura sociale\" della burocrazia totalitaria in URSS (cfr. cap. IV, \"Il proletariato come soggetto e come rappresentazione\"). Il concetto rizziano di \"propriet\u00e0 di classe\" spinse inoltre uno dei pi\u00f9 acuti sociologi del dopoguerra, Pierre Naville, a dedicare diversi capitoli del suo \"Nouveau L\u00e9viathan\" a un'approfondita disamina di questa categoria analitica.\nNegli anni che seguono il secondo conflitto mondiale, Rizzi diede alle stampe diverse sue opere tramite un'apposita casa editrice da lui stesso fondata, l'Editrice Razionalista. A partire soprattutto dal 1960, mentre i suoi contributi iniziavano a circolare e ad essere discussi in alcuni ambienti politici, numerosi suoi saggi comparvero sulla pubblicistica libertaria e socialista.\nIn considerazione del suo decisivo contributo circa la questione della \"nuova classe\", tanto dibattuta dalla fine degli anni cinquanta, un noto analista politico italiano, Paolo Flores d'Arcais, in un necrologio sulle pagine de L'Espresso dedicato alla figura di Rizzi, lo defin\u00ec come il babbo italiano di Milovan \u00d0ilas.\nDopo lo scoppio del 1968 e negli anni successivi, Rizzi segu\u00ec e partecip\u00f2 fattivamente allo svolgersi del movimento della \"Contestazione\".\nBibliografia.\nTra i vari organi e periodici che avevano ospitato gli interventi di Rizzi negli anni del dopoguerra, elenchiamo, a titolo esemplificativo: \"L'\u00e8ra nuova\", \"Il Libertario\", \"Volont\u00e0\", \"Previsioni\", \"Azione Comunista\", \"Critica Sociale\", \"Le Contrat Social, Arguments\", \"Tempi Moderni\", \"Socialist Leader\", \"Umanit\u00e0 Nova\", \"Giovane critica\", \"A Rivista Anarchica\", \"Terzo Mondo\", \"Social Science\", ecc. Rizzi scrisse inoltre diversi saggi per due importanti riviste accademiche: \"Rassegna Italiana di Sociologia\" e \"Il Mulino\". Segue una bibliografia internazionale aggiornata al 2007.\nOlanda.\n\"De Sovjetunie: Bureaucratisch Collectivisme\", Wereldvenster, Weesp, 1985 (prima parte).\nSpagna.\n\"La burocratizaci\u00f3n del mundo\", introduzione di Salvador Giner, postfazione di Ram\u00f3n Capella Ediciones Pen\u00ecnsula, Barcellona, 1980 (prima parte).\nPortogallo.\n\"A burocratiza\u00e7ao do mundo\", Edi\u00e7oes Antigona, Lisboa, 1983 (prima parte).\nGiappone.\n\u00c8 disponibile anche una traduzione del Collettivismo burocratico in giapponese.\nRussia.\nA seguito della parziale apertura degli archivi del Partito comunista russo, si \u00e8 avuta notizia dell'esistenza nella segreteria particolare di Stalin di una traduzione integrale in lingua russa de \"La burocratizzazione del mondo\" ad esclusivo uso e consumo del dittatore; tale dattiloscritto \u00e8 presente negli archivi del servizio di polizia (FSB)."}
{"id": "1321778", "revid": "1226", "url": "https://it.wikipedia.org/wiki?curid=1321778", "title": "HyperText Markup Language", "text": ""}
{"id": "1321789", "revid": "767487", "url": "https://it.wikipedia.org/wiki?curid=1321789", "title": "Emma (film 1996 McGrath)", "text": "Emma \u00e8 un film del 1996 diretto da Douglas McGrath.\nLa pellicola \u00e8 un adattamento cinematografico dell'omonimo romanzo di Jane Austen e vede protagonisti Gwyneth Paltrow, Jeremy Northam, Toni Collette e Ewan McGregor.\nTrama.\nEmma Woodhouse \u00e8 una giovane molto intelligente che si diverte a combinare matrimoni nella piccola comunit\u00e0 in cui vive. Quando la sua governante, Miss Taylor, si sposa e va a vivere con il suo nuovo marito, il signor Weston, Emma si prende il merito di averli fatti conoscere e portati al matrimonio, anche se suo padre e il vecchio amico di famiglia George Knightley disapprovano il suo comportamento. La ragazza li ignora e decide di far sposare il reverendo Elton con l'amica Harriet Smith.\nMentre le due ragazze diventano amiche, Harriet viene corteggiata dal contadino Robert Martin, ma quando lui le chiede di sposarlo, Emma convince l'amica a rifiutare un matrimonio cos\u00ec sconveniente. Intanto, il reverendo Elton si dichiara ad Emma: la ragazza ne rimane molto stupita, avendo ricevuto da lui segnali di una preferenza per Harriet, e lo rifiuta. Il reverendo sposa poi un'altra donna, che entra in competizione con Emma e cerca di rubarle il suo ruolo all'interno della comunit\u00e0.\nNei mesi successivi, Emma fa la conoscenza del figlio del signor Weston, Frank Churchill, che la corteggia, ma si scopre che l'uomo ha un fidanzamento segreto con la timida Jane Fairfax. Infine, Emma si rende conto di essere innamorata di George Knightley e i due si sposano, mentre Harriet si fidanza con Robert Martin, che, nonostante il suo rifiuto, non aveva smesso di amarla.\nProduzione.\nIl regista voleva inizialmente realizzare una versione moderna di Emma, ma cambi\u00f2 idea dopo aver scoperto che Amy Heckerling stava girando un film simile dal titolo Ragazze a Beverly Hills. Il film fu quindi realizzato con l'ambientazione originale."}
{"id": "1321793", "revid": "287204", "url": "https://it.wikipedia.org/wiki?curid=1321793", "title": "Dichiarazione sulla massoneria", "text": "La Dichiarazione sulla massoneria \"Quaesitum est\" \u00e8 un documento pontificio sulla massoneria, pubblicato dalla Congregazione per la Dottrina della Fede, redatto il 26 novembre 1983 e approvato da papa Giovanni Paolo II.\nContenuto.\nIl testo si presenta come risposta a chi chiedeva se il giudizio della Chiesa nei confronti della massoneria fosse mutato, per il fatto che essa non venga espressamente menzionata nel nuovo Codice di Diritto Canonico.\nLa Congregazione per la Dottrina della Fede afferma che il giudizio della Chiesa non \u00e8 cambiato, che l'iscrizione a tali associazioni rimane proibita, e che i fedeli ad esse appartenenti sono in stato di peccato grave, per cui viene concessa la pena medicinale della scomunica mentre siano ancora in tali associazioni.\nMotivazione.\nIl documento \u00e8 stato redatto per chiarire i dubbi dei fedeli, dopo la stesura del nuovo codice di diritto canonico promulgato il 25 gennaio dello stesso anno. Il Codice, a differenza del precedente promulgato nel 1917, non fa menzione della massoneria e non fornisce quindi alcun giudizio in merito ad essa. Un riferimento a questa problematica si ravvisa nel canone 1374 del Codice, che ordina: \"chi d\u00e0 il nome ad una associazione che complotta contro la Chiesa sia punito con una giusta pena; chi poi tale associazione promuove o dirige sia punito con l'interdetto\". Tale dichiarazione chiarisce in modo definitivo il giudizio della Chiesa sulla massoneria."}
{"id": "1321795", "revid": "110157", "url": "https://it.wikipedia.org/wiki?curid=1321795", "title": "The Peel Sessions 1991-2004", "text": "The Peel Sessions - 1991-2004 \u00e8 una raccolta di brani registrati dal vivo della cantautrice britannica PJ Harvey pubblicata nel 2006.\nIl disco.\nIl disco contiene 12 brani registrati tra il 1991 e il 2004 durante varie partecipazioni di PJ Harvey alle famose Peel Session, i momenti musicali inseriti all'interno del programma radiofonico della BBC radio del Dj John Peel (leggendario presentatore britannico scomparso nel 2004).\nNon tutte le canzoni presenti nel disco sono stati singoli o successi della cantautrice. Alcune sono infatti \"B-side\" dei primi anni novanta o primissime versioni di canzoni registrate in studio successivamente. Alcune pezzi sono interpretati in versione \"acoustic\", mentre altre in versione \"elettrica\"."}
{"id": "1321798", "revid": "1899930", "url": "https://it.wikipedia.org/wiki?curid=1321798", "title": "Pietro Bonomo", "text": "Figura tra le pi\u00f9 eminenti nella storia della citt\u00e0 di Trieste, certamente la pi\u00f9 importante personalit\u00e0 cittadina della fase storica precedente alla proclamazione della citt\u00e0 quale porto franco nel 1719, Pietro Bonomo soltanto da pochi anni ha cominciato a essere valutato appieno nei molteplici aspetti della sua personalit\u00e0. Il suo nome compariva, di volta in volta collegato al suo ruolo di umanista presso la corte imperiale, o di vescovo di Trieste o ancora di statista, nelle trattazioni specifiche di settore, mentre soltanto nel 2005 ne \u00e8 stata pubblicata una biografia complessiva.\nBiografia.\nInfanzia e giovent\u00f9.\nNato a Trieste nel 1458, Pietro Bonomo vide la sua infanzia segnata dagli od\u00ee di parte che laceravano Trieste: il padre, Giovanni Antonio, uno dei capi della fazione filoimperiale cittadina, fu impiccato il giorno dell'Assunta del 1468, quando il partito autonomista e filoveneziano insorse violentemente contro il dominio imperiale, reagendo cos\u00ec alla soppressione di quasi tutte le autonomie municipali stabilita dal \"Documento di Abdicazione\", preteso dall'imperatore Federico III. La citt\u00e0 fu in mano degli insorti per un anno, e la famiglia di Giovanni Antonio Bonomo fu tra le prime ad essere condannata all'esilio.\nNel 1469 per\u00f2 il capitano imperiale Nikla Luogar riusc\u00ec con un'azione di forza a reimpadronirsi della citt\u00e0 e a restaurarvi il dominio imperiale. Pietro pot\u00e9 cos\u00ec ritornare in patria con la madre e i fratelli, fin quando fu inviato a Padova (e forse anche a Bologna) per attendere agli studi.\nE proprio durante uno dei suoi viaggi da Trieste a Padova avvenne un incontro che segn\u00f2 una svolta nella sua vita: tale incontro ce lo narra egli stesso per bocca del letterato capodistriano Girolamo Muzio (1496-1576), che fu molti anni pi\u00f9 tardi suo segretario: nella barca in cui viaggiava erano saliti pure alcuni ambasciatori dell'imperatore Federico III, i quali avevano ricevuto, tra i molti incarichi, anche quello di trovare giovani italiani versati nelle lettere da impiegare nella cancelleria imperiale. Questa aveva goduto, attorno alla met\u00e0 del secolo, della presenza di Enea Silvio Piccolomini, grazie a cui il rinnovamento culturale dell'umanesimo italiano penetr\u00f2 oltralpe; pertanto dopo la partenza del grande senese \u2013 che in quegli stessi anni fu vescovo di Trieste \u2013 si cerc\u00f2 di assumere personale di nascita o quantomeno di formazione italiana, in modo che la cancelleria stessa potesse, quanto a stile latino, stare al passo con quelle delle principali corti d'Italia.\nGli ambasciatori di Federico ebbero modo di apprezzare, durante il breve viaggio per mare, la dimestichezza del giovane Pietro con i classici latini, e cos\u00ec, non ancora ventenne, il Bonomo giunge presso Federico III quale semplice scrivano, ma ben presto seppe accattivarsi la simpatia dell'Imperatore, che gli procur\u00f2 i primi benefici ecclesiastici; nello stesso periodo approd\u00f2 al servizio di corte pure il fratello maggiore Francesco, anch'egli dotto letterato, conoscitore del greco e dell'ebraico, che per due volte fu sul punto di ottenere la cattedra di retorica e poetica all'Universit\u00e0 di Vienna, disputandola al celebre poeta e umanista tedesco Conrad Celtis. Alla fine la cattedra fu affidata a quest'ultimo, poich\u00e9 Francesco Bonomo, per il fatto di essere l'unica persona alla corte imperiale che conoscesse il greco, fu inviato in missione diplomatica presso gli Ottomani. Al ritorno dalla missione rester\u00e0 a servizio della corte imperiale e morir\u00e0 nel 1514.\nIncarichi diplomatici.\nNel 1495 Massimiliano I lo incaric\u00f2 di una missione diplomatica presso Ludovico il Moro, che si protrasse a pi\u00f9 riprese fino alla definitiva caduta di quest'ultimo, nell'aprile 1500. Compito essenziale del Bonomo fu quello di convincere lo Sforza a sostenere finanziariamente il Re dei Romani, le cui casse sempre languivano, in cambio dell'aiuto dell'esercito imperiale contro l'espansionismo di Carlo VIII di Francia.\nNei momenti in cui rientrava a corte, il triestino continuava a intrattenere rapporti con gli amici umanisti, come testimoniano numerose lettere risalenti a questo periodo: tra queste spiccano due missive indirizzate al grande ebraista tedesco Johann Reuchlin, comprese nel suo epistolario a stampa (Tubinga, Thomas Anshelmus, marzo 1514). La produzione poetica del Bonomo, che trovava scopo e pubblico essenzialmente a corte, risent\u00ec invece delle lunghe assenze, subendo un temporaneo arresto. Tra i risultati conseguiti dalla sua missione vi \u00e8 l'effimera pace tra Milano e la Francia, siglata a Schwaz presso Innsbruck nel dicembre 1497. Fu poi al fianco del Moro sia quando questi dovette riparare a Innsbruck nell'agosto 1499, sia quando i francesi occuparono definitivamente Milano nell'aprile 1500, anzi fu egli stesso fatto prigioniero.\nRientra per\u00f2 subito a corte, ove \u00e8 nominato segretario della regina Bianca Maria; questa mansione lo pone momentaneamente al riparo dall'impegno politico diretto e si apre cos\u00ec per lui una nuova stagione letteraria.\nRitorno a Trieste.\nIn quello stesso anno Massimiliano concesse al suo fedele collaboratore un alto riconoscimento, offrendogli la scelta fra le sedi episcopali di Vienna e di Trieste, entrambe vacanti; il Bonomo, che in tanti anni di assenza mai aveva troncato i legami con la sua citt\u00e0 natale, scelse quest'ultima. La conferma papale giunse per\u00f2 soltanto nell'aprile 1502, dal momento che il pontefice design\u00f2 inizialmente vescovo di Trieste un altro segretario di Massimiliano, il vegliotto Luca de Renaldis, ricordato dal Machiavelli ne \"Il Principe\".\nA Trieste, sempre lacerata dagli odi di parte, vi era chi vedeva assai di mal grado l'elezione del Bonomo, e per scongiurarla si arriv\u00f2 persino a tessere complotti ai suoi danni; nondimeno egli seppe conservare per s\u00e9 la fiducia e la stima del sovrano, superando ogni difficolt\u00e0.\nDa questo momento in poi egli prese ancor pi\u00f9 a cuore la propria citt\u00e0, della quale divent\u00f2 una sorta di avvocato difensore a corte; la citt\u00e0 stessa ne ebbe diversi vantaggi, dal momento che ci\u00f2 che egli proponeva trovava molto spesso l'assenso del sovrano: furono confermati gli statuti municipali e i privilegi riguardanti il commercio marittimo. La figura del Bonomo, in bilico tra erudizione umanistica e impegno nel servizio di corte, acquista grazie alla mitra un privilegio rispetto agli altri letterati della regione: quella di non aver mai reciso i legami con il luogo d'origine, evento altrimenti inevitabile in un territorio ove non vi erano n\u00e9 corti n\u00e9 universit\u00e0 (si pensi alle carriere di Pietro Paolo Vergerio il Vecchio, di Girolamo Muzio, di Francesco Patrizio e di tanti altri, fino a tempi recenti).\nPer gli anni seguenti non si hanno molte notizie (ma \u00e8 una lacuna che presto verr\u00e0 colmata con il proseguire della pubblicazione dei \"Regesta Imperii\", che attualmente giungono fino a tutto il 1501); certa \u00e8 la sua partecipazione, in posizione ragguardevole, alla Dieta Imperiale di Colonia del 1505.\nPoco dopo il suo rientro a Trieste, la citt\u00e0 sub\u00ec l'assedio dei veneziani in seguito allo scoppio della guerra tra l'Impero e la Repubblica: il 6 maggio 1508 fu conquistata, ma il Bonomo riusc\u00ec a fuggire il giorno precedente; da questo momento fu impegnato in prima persona nella difesa dell'Impero, anche dopo che Trieste fu spontaneamente restituita dai veneziani a Massimiliano nel giugno 1509.\nNell'autunno di quell'anno fu assieme al suo sovrano all'assedio di Padova, nel 1511 comand\u00f2 l'assalto contro il castello di Mocc\u00f2 presso Trieste, e l'anno successivo ottenne dall'Imperatore la nomina a commissario ai confini e governatore del Friuli. Dopo un secondo assedio al castello di Mocc\u00f2, che ebbe per esito la sua distruzione, pass\u00f2 all'attacco di Muggia, che fu per\u00f2 interrotto dallo scoppio di un'epidemia. Il presule si port\u00f2 pertanto a Gorizia, da dove diresse le successive operazioni. Dopo una tregua nel 1512, la guerra riprese l'anno successivo: in quest'occasione il Bonomo si reca a corte alla testa di una delegazione del comune di Trieste, per chiedere aiuti per la citt\u00e0 prostrata dalla guerra, dalla fame, dalla peste e dal terremoto. Sul finire dell'anno \u00e8 a Casalmaggiore (CR) per conferire con Massimiliano Sforza, appena reinsediato a Milano in seguito agli accordi di Mantova, poi prosegue per Roma, ove presenzia a diverse sessioni del Concilio Lateranense V ma lo raggiunge anche la notizia della morte del fratello Francesco.\nRientrato in patria, nel settembre 1514 concluse a nome del capitano imperiale Nicol\u00f2 Rauber una tregua separata tra Trieste e le citt\u00e0 dell'Istria veneta, provvedimento che ebbe l'effetto di far riprendere vigore al commercio marittimo, prostrato da sei anni di guerra. L'anno seguente presenzi\u00f2 alla Dieta Imperiale di Vienna.\nAnche negli anni successivi la sua azione a corte fu assai proficua per la citt\u00e0, che ottenne una nuova conferma degli statuti e il passaggio obbligato per Trieste delle merci che, provenendo dall'interno dell'Impero, erano destinate ai territor\u00ee veneti.\nAlla fine di ottobre del 1517 fu ricevuto solennemente, assieme al vescovo di Lubiana Cristoforo Rauber, dal corpo accademico dell'Universit\u00e0 di Vienna, che onor\u00f2 i due presuli con una cerimonia paragonabile a un'odierna laurea \"honoris causa\": di entrambi i personaggi fu pronunciato un elogio poi dato alle stampe (Vienna, Johannes Singrenius, marzo 1519). Quello in onore del Bonomo ci risulta particolarmente utile poich\u00e9 contiene particolari biografici di prima mano, sconosciuti dalle altre fonti e finora non utilizzate dagli studiosi.\nNel 1518, dovendo prendere parte alla dieta imperiale di Augusta, pass\u00f2 per Innsbruck, dove ritrov\u00f2 le raccolte poetiche del circolo umanistico di cui egli stesso fece parte, e decise di darle alle stampe.\nAd Augusta e Vienna.\nIl vescovo aveva ormai sessant'anni, e intendeva rinunciare agli incarichi di corte per ritirarsi definitivamente nella sua diocesi; ignorava per\u00f2 che lo aspettavano quattro anni di intenso lavoro, forse pi\u00f9 intenso che in qualsiasi altro periodo fino a quel momento. Era infatti da poco ritornato a Trieste da Augusta che fu richiamato da Massimiliano morente. Al suo arrivo il sovrano, cui non rimaneva da vivere che qualche giorno, nomin\u00f2 i membri del futuro consiglio di corte, e fra questi vi inser\u00ec anche il fedele Bonomo, che dopo la morte del sovrano presenzi\u00f2 alla solenne orazione funebre pronunciata da Johannes Fabri da Friburgo (Augusta, Sigmund Grimm &amp; Marcus Wirsung, luglio 1519).\nQualche mese dopo, una volta che Carlo fu eletto imperatore, il triestino fu designato, assieme al cardinale Matth\u00e4us Lang e al Vescovo di Trento Bernardo Cles, a presiedere il collegio di quattordici membri, detto \"Oberste Regierung\", destinato a reggere gli stati austriaci fino all'insediamento del successore di Massimiliano I. Tale collegio aveva sede ad Augusta, e pertanto egli si trattenne in quella citt\u00e0 fino alla fine del 1520, quando raggiunse Worms per i lavori di preparazione alla grande dieta imperiale, passata alla storia per la breve comparsa di Martin Lutero, che vi fu chiamato perch\u00e9 facesse pubblica ritrattazione dei suoi errori.\nIn quell'occasione il Bonomo seppe guadagnarsi la stima incondizionata del nunzio papale Girolamo Aleandro, e Carlo V lo nomin\u00f2 membro della commissione incaricata di stendere l'editto imperiale con cui si bandiva l'eresiarca sassone dai territor\u00ee imperiali. Egli stese di suo pugno il testo latino dell'ultima parte dell'editto, contenente il divieto per i tipografi e ai librai di stampare e vendere le opere di Lutero. Nella dieta i due nipoti di Massimiliano, Carlo e Ferdinando, procedettero a una prima spartizione degli stati ereditar\u00ee degli Asburgo: Trieste tocc\u00f2 a Carlo, quale citt\u00e0 indipendente sotto il protettorato della corona di Spagna, seguendo cos\u00ec la sorte degli altri possedimenti italiani degli Asburgo. Dietro questo esito si \u00e8 voluta vedere l'azione del presule, volta a troncare le mire espansionistiche della Carniola, che da anni premeva per l'annessione della citt\u00e0 giuliana, violandone apertamente la condizione di libero comune sotto protettorato. Contemporaneamente Ferdinando, appena preso possesso degli stati austriaci, nomina il Bonomo gran cancelliere e lo pone a capo del nuovo consiglio di corte con sede a Wiener Neustadt.\nL'anno seguente per\u00f2 Carlo e Ferdinando stipulano un nuovo accordo a Bruxelles, in base al quale Trieste ritorna nell'orbita dell'Arciducato d'Austria; ancorch\u00e9 venga riconfermata l'indipendenza della citt\u00e0 e la piena efficacia di tutti i passati privilegi. L'arciduca comunque conferisce al Bonomo nuovi e prestigiosissimi incarichi, quali la conferma della presidenza nel nuovo consiglio di corte nell'agosto 1522 e la nomina ad amministratore \"in temporalibus\" della diocesi di Vienna dopo la morte del vescovo Slatkonja.\nIn questa veste riceve dal poeta Ulrich Schmits la dedica del poemetto \"De multo omnium saluberrima Christi resurrectione\" (Vienna, Johannes Singrenius, aprile 1523), mentre il perugino Riccardo Bartolini gli fa omaggio di una sua silloge di carmi latini (rimasta manoscritta); il napoletano Fabio Capella, in questo periodo suo segretario, gli offre due sue dissertazioni di diritto civile (Vienna, Johannes Singrenius, settembre 1523).\nNonostante gli onori ricevuti, il presule ormai sessantacinquenne decise di dimettersi da ogni incarico e di ritirarsi a Trieste nell'ottobre del 1523. Sui motivi del ritiro, avvenuto all'apice della carriera e del prestigio, si sono avanzate diverse ipotesi: da una controversia col clero viennese alla delusione per la mancata nomina a cardinale, all'esplodere della rivalit\u00e0 con Bernardo Cles che, di trent'anni pi\u00f9 giovane, godeva del favore incondizionato di Ferdinando. Non si \u00e8 per\u00f2 ancora messo nel giusto rilievo il proposito di ritirarsi espresso dal vescovo gi\u00e0 all'indomani della morte di Massimiliano: le circostanze eccezionali che seguirono e, soprattutto, la volont\u00e0 di vedere riconosciuti in modo certo i diritti della sua citt\u00e0 natale lo convinsero a porolungare di quasi cinque anni il suo servizio a corte: non sar\u00e0 certo un caso che il suo pensionamento avvenne all'indomani della definitiva conferma degli statuti comunali, il cui volume manoscritto riport\u00f2 egli stesso in citt\u00e0.\nAttivit\u00e0 pastorale.\nMolto poco \u00e8 ci\u00f2 che sappiamo dell'attivit\u00e0 propriamente pastorale del vescovo: uno dei pochi dati certi \u00e8 il restauro del palazzo episcopale, completato nello stesso anno 1523. Gi\u00e0 nel 1525 Ferdinando volle affiancargli quale coadiutore il proprio medico personale Paolo Ricci, nondimeno quest'ultimo, dopo aver ottenuto l'assenso del Bonomo \u2013 non senza recriminazioni\u00a0\u2013 non si preoccup\u00f2 mai di farsi confermare nella dignit\u00e0.\nNel 1527 fa ricostruire la sacrestia della cattedrale di S. Giusto e nel 1530 ordina sacerdote lo sloveno Primo\u017e Trubar, che egli accolse come cantore nella cattedrale gi\u00e0 nel 1524, per farlo poi suo segretario due anni dopo. Nel 1533 l'anziano vescovo ricevette diverse lettere da Pietro Paolo Vergerio il Giovane, appena nominato nunzio pontificio alla corte di Ferdinando: il Vergerio cercava in qualche modo di farsi nominare suo coadiutore, assicurandosi cos\u00ec la successione al Bonomo sulla cattedra di Trieste, prevedendo la sua prossima morte, ma la longevit\u00e0 del vescovo pose fine ai suoi propositi.\nNel 1536, all'et\u00e0 di 78 anni, pare abbia compiuto ancora un ultimo viaggio a Vienna alla testa di una delegazione triestina per conferire con Ferdinando a proposito dei danni derivati alla citt\u00e0 dall'istituzione del monopolio del sale e dalla successiva revoca.\nNel 1538 fond\u00f2, in accordo col comune, la Cappella Musicale di San Giusto, che continua tuttora la propria attivit\u00e0, mentre a partire dal 1540 la situazione religiosa della diocesi di Trieste divenne sempre pi\u00f9 difficile: l'eresia si diffondeva sempre pi\u00f9 senza che l'anziano presule movesse un dito per contrastarla. Anzi, \u00e8 proprio col suo beneplacito che vengono a predicare a Trieste personaggi quali Giulio da Milano e frate Camillo, mentre ritorna in citt\u00e0 pure Primo\u017e Trubar, dopo essere stato allontanato dalla diocesi di Lubiana a motivo del carattere manifestamente eterodosso delle sue prediche: da ci\u00f2 risulta chiaro che il vescovo aveva ormai abbandonato la posizione di difesa dell'ortodossia assunta ai tempi della dieta di Worms. Trubar, pi\u00f9 di vent'anni dopo, ricorder\u00e0 come il triestino leggesse e spiegasse ai suoi sacerdoti non soltanto opere di dubbia ortodossia quali le \"Paraphrases Noui Testamenti\" di Erasmo da Rotterdam, ma pure opere palesemente eretiche come le \"Institutiones\" di Giovanni Calvino. I cittadini fedeli all'ortodossia chiamarono a loro volta predicatori di impronta tradizionale, e in diversi casi in citt\u00e0 scoppiarono aspri tumulti. Ancora nel 1544 predicarono a Trieste diversi sacerdoti eretici, tra i quali fra Serafino da Bologna e fra Giovanni da Cattaro. L'anno prima della morte, assieme a Giovanni Battista Vergerio vescovo di Pola, impart\u00ec la consacrazione al Vescovo di Capodistria Pietro Paolo Vergerio il Giovane, quando questi gi\u00e0 aveva cominciato a professare convinzioni in contrasto con la dottrina cattolica.\nQuando il Bonomo si spense all'et\u00e0 di 88 anni, nel luglio 1546, lasci\u00f2 una diocesi in cui l'eresia dilagava producendo ancora una volta terribili lacerazioni, che furono aggravate dal lungo periodo di vacanza della sede episcopale. Si dovette infatti attendere fino al 1549, quando sulla cattedra triestina si insedi\u00f2 lo spagnolo Antonio Paraguez de Castillejo. Negli ultimi mesi di vita del Bonomo era intanto giunto a Trieste il nuovo capitano imperiale conte Juan Hoyos, egli pure spagnolo. L'azione del vescovo fu per\u00f2 eccessivamente impulsiva, ed egli si pose in conflitto sia con Ferdinando I che con il capitano; fu infatti soprattutto quest'ultimo che, con l'appoggio e la collaborazione del sovrano, intraprese una lotta severa contro l'eresia, che fu conclusa vittoriosamente dal suo successore, il friulano Antonio della Torre, che pot\u00e9 contare sulla piena collaborazione del nuovo vescovo insediatosi al posto del rimosso Castillejo, il trentino Giovanni Betta.\nLa produzione letteraria.\nFin dal suo ingresso nel servizio di corte Pietro, mettendo a frutto gli stud\u00ee compiuti in Italia, cominci\u00f2 a scrivere carmi latini a esaltazione della casa d'Asburgo e delle sue imprese, ma ancor pi\u00f9, seguendo il modello claudianeo, contro coloro che ardivano porsi in contrasto con l'agire e gli interessi politici degli Asburgo. La produzione poetica si far\u00e0 pi\u00f9 intensa quando, poco prima della morte di Federico III, il Bonomo pass\u00f2 nella segreteria del figlio Massimiliano, Re dei Romani dal 1484, molto pi\u00f9 interessato del padre alla cultura e alle lettere: attorno alla sua corte di Innsbruck gravitavano, oltre a diversi umanisti italiani provenienti dal Veneto e dal Friuli (Quinto Emiliano Cimbriaco, Francesco Negri, Cornelio Paolo Amalteo, Girolamo Balbi), i pi\u00f9 importanti intellettuali d'oltralpe, tra i quali il Bonomo godette sempre di particolare stima e considerazione. Pochi mesi dopo la morte di Federico III (agosto 1493), Massimiliano spos\u00f2 Bianca Maria Sforza, nipote di Ludovico il Moro: questa occasione solenne dette modo al triestino di profondersi nella composizione del pi\u00f9 impegnativo tra i suoi carmi, l'epitalamio per le nozze regali in 300 esametri, che fu stampato nel novembre 1493 a Lovanio, presso Giovanni di Westfalia. Si tratta di un carme di notevole impegno, modellato sull'esempio degli epitalam\u00ee imperiali del poeta latino Claudiano (V secolo d.C.), ove accanto ai motivi tradizionali dell'epitalamio mitologico, come i discorsi di Venere e di Cupido, occupano un posto notevole anche i temi politici.\nNel 1494, sempre prendendo Claudiano a modello, mise in versi il lamento di Roma che, profanata dagli assalti di Carlo VIII, disperatamente chiedeva l'aiuto del suo re; nel 1495 si fece poi promotore, assieme all'umanista frisone Dietrich Ulsen, con cui strinse duratura amicizia, di una stampa del poema De suorum temporum calamitatibus del carmelitano di Mantova Battista Spagnoli, che forse fu uno dei suoi maestri nell'ateneo bolognese (Deventer, Riccardo Paffraedt, dicembre 1495 e succ. rist. fino al 1516). Nel contempo si dedic\u00f2 a composizioni di carattere pi\u00f9 leggero, destinate alla circolazione tra i suoi amici umanisti: prevale il registro satirico di impronta marzialiana, ma non mancano le elegie sentimentali (tra le quali si contano i versi pi\u00f9 belli e quelli pi\u00f9 brutti usciti dalla sua penna) e qualche austero carme religioso.\nRiprende gli stretti rapporti con gli umanisti della corte e dell'universit\u00e0 di Vienna, tra i quali ormai dominava la figura di Conrad Celtis, chiamato da Massimiliano a ricoprire quella cattedra di retorica e poetica che per due volte parve toccare a Francesco Bonomo. Celtis al suo arrivo a Vienna si fece istitutore di una sorta di accademia umanistica, denominata Sodalitas Litteraria Danubiana, di cui i fratelli Bonomo furono tra i soci fondatori nel 1497 celebrando l'arrivo del Celtis a Vienna con un epigramma (Vienna, ottobre 1497). Presto il sodalizio si sdoppi\u00f2, mantenendo il nome originale per il gruppo gravitante sull'universit\u00e0 e assumendo il nome di \"Sodalitas Litteraria Linciana\" per il gruppo degli umanisti di corte (tra cui il Bonomo), giacch\u00e9 quest'ultima aveva in quel momento sede a Linz. Datano a questo periodo numerosi dei suoi carmi, per lo pi\u00f9 di argomenti leggeri e dedicati o a Massimiliano o agli altri amici umanisti. Unico lavoro di maggior impegno \u00e8 una violenta invettiva contro il poeta modenese Panfilo Sasso, che in un suo carme contro Ludovico il Moro in favore di Venezia aveva osato attaccare indirettamente anche il Re dei Romani: il Bonomo in risposta profetizza il dominio universale della Casa d'Asburgo.\nIl marted\u00ec grasso del 1501 \u00e8, insieme a Conrad Celtis e Dietrich Ulsen, tra gli attori che rappresentano nella reggia di Linz, presente Massimiliano, il \"Ludus Dianae\", breve azione scenica encomiastica con musiche di H. Isaac (?): la dea Diana riconosce la propria inferiorit\u00e0 nella caccia rispetto a Massimiliano, cui alla fine fa dono del proprio arco e della propria faretra. Il Ludus, anonimo, \u00e8 correntemente attribuito dagli studiosi al Celtis, ma non \u00e8 affatto escluso che si tratti di un'opera a pi\u00f9 mani, composta da tutti e cinque gli umanisti che poi la interpretarono sulla scena. Nel giugno del 1501 il Bonomo fu poi il primo ad annunciare a Massimiliano, in una lettera che \u00e8 quasi un piccolo excursus di epigrafia e storia romana, uno dei pi\u00f9 importanti ritrovamenti archeologici in terra d'Austria, il cosiddetto Giovinetto del Magdalensberg, pregevole statua bronzea del I secolo a.C., oggi visibile al Kunsthistorisches Museum di Vienna.\nIn tale occasione il poeta tedesco Georg Sibutus Daripinus compose un panegirico in onore di Massimiliano reduce da una guerra vittoriosa. Insieme a questo componimento furono date alle stampe poesie latine pi\u00f9 brevi del Sibutus e degli altri umanisti presenti alla dieta (Colonia, Quentel, agosto 1505): tra questi vi \u00e8 pure il Bonomo, che con un bizzarro epigramma sconsiglia a Sibutus di bere birra. Questi gli dedica a sua volta due epigrammi, uno in risposta al precedente e un secondo a carattere elogiativo. Tra i giovani letterati incontrati a Colonia figura anche Jacob Spiegel, che in seguito divenne celebre giurista: il triestino dov\u00e9 notarne il talento, visto che lo assunse quale suo segretario e lo condusse con s\u00e9 a Trieste, da dove Spiegel scrisse una lettera ad Aldo Manuzio (27 febbraio 1506). Nel seguito della sua vita lo Spiegel non manc\u00f2 di ricordare con deferenza il suo mecenate di giovent\u00f9: pi\u00f9 volte nelle sue opere tess\u00e9 l'elogio del Bonomo, che gli fece conoscere i carmi del celebre umanista Antonio Beccadelli detto il Panormita, e che durante i suoi spostamenti non mancava mai di portare con s\u00e9 qualche libro di piccolo formato per non sprecare il tempo del viaggio.\nProbabilmente nello stesso 1506 fu dato alle stampe il trattato Sermones conuiuales de mirandis Germaniae antiquitatibus di Conrad Peutinger (Strasburgo, Johannes Pr\u00fcs): si tratta di una ricerca antiquaria in forma di dialogo sul modello classico volta alla dimostrazione del carattere germanico che fin dall'antichit\u00e0 connotava i territor\u00ee posti sulla riva orientale del Reno: tra gli interlocutori figura anche il Bonomo, e sua \u00e8 la lettera prefatoria all'opera indirizzata gi\u00e0 nel 1503 a Matth\u00e4us Lang, consigliere di Massimiliano e vescovo di Gurk, con cui il Triestino fu in stretta amicizia.\nQualche anno pi\u00f9 tardi il Bonomo promosse la stampa di un poemetto agiografico dell'amico Dietrich Ulsen dedicato alla vita di s. Giodoco, santo particolarmente venerato in Germania (Deventer, Riccardo Paffraedt, prima del 1508). Nel 1507 egli fu alla dieta di Costanza, e il 4 febbraio 1508 presenzi\u00f2 nella cattedrale di Trento all'incoronazione imperiale di Massimiliano I.\nQui ebbe modo di scrivere alcuni epigrammi in lode di Paul Hofhaimer, organista e musico di corte. I versi del Bonomo furono stampati a prefazione di un trattato musicale del Hofhaimer (Norimberga, Johannes Petreius, 1539); uno degli epigrammi per\u00f2 fu inciso gi\u00e0 nello stesso 1515 sulla fronte dell'organo della cattedrale di S. Stefano, inaugurato pochi anni prima e sostituito nel XVIII secolo.\nNel 1517, ritornato dopo molti anni a Innsbruck, ritrova i carmi composti in giovent\u00f9 da lui e da altri poeti di corte e, raggiunta Augusta per partecipare alla dieta, decide di darli alle stampe unitamente ai lavori di alcuni poeti della generazione successiva presenti a quel raduno di principi. La raccolta (Augusta, Silvan Otmar, agosto 1518), con lettere prefatorie dello stesso Bonomo e di Conrad Peutinger, contiene non soltanto carmi scritti negli anni attorno al 1500, ma anche versi composti durante la dieta stessa: tra gli autori presenti vi sono Conrad Celtis, Dietrich Ulsen, Jacob Spiegel, Riccardo Bartolini, Riccardo Sbruglio e Girolamo Muzio, che a quel tempo faceva da segretario al presule triestino."}
{"id": "1321806", "revid": "1543377", "url": "https://it.wikipedia.org/wiki?curid=1321806", "title": "Darmont", "text": "La Darmont \u00e8 stata una casa automobilistica francese attiva tra il 1919 e il 1936.\nStoria.\nLa Darmont \u00e8 nota presso gli appassionati per essere stata la principale artefice della diffusione in Francia degli autocicli Morgan.\nLa prima fiamma di tale popolarit\u00e0 fu accesa con la vittoria delle Morgan alla prima gara della storia riservata agli autocicli, tenutasi ad Amiens, in Francia, nel 1913. Da qui cominci\u00f2 la grande fama delle Morgan a tre ruote, che vennero importate oltremanica: tra il 1914 e il 1915 ne furono vendute circa 700 nella sola Francia. La guerra costrinse a interrompere momentaneamente le importazioni dall'Inghilterra: al termine del conflitto, una delle aziende importatrici, i cui titolari erano i fratelli Roger e Andr\u00e9 Darmont, strinse un accordo per la produzione su licenza delle vetturette Morgan a tre ruote. Nacque cos\u00ec la Darmont, intesa come casa automobilistica. Tale casa nota anche come \"Darmont-Morgan\", stabil\u00ec la sua sede a Courbevoie, vicino a Parigi. Durante i suoi primi anni di attivit\u00e0, la Darmont costru\u00ec le vetture su licenza, mentre la vendita fu affidata a Stuart Malcolm Sandford, un inglese che gi\u00e0 da tempo viveva a Parigi e che gi\u00e0 aveva avuto esperienze come pilota, meccanico e rivenditore di moto. \nNel 1922 i rapporti fra Sandford e i fratelli Darmont si guastarono e ci\u00f2 port\u00f2 alla rottura del sodalizio fra le due parti: alla Darmont quindi tocc\u00f2 riorganizzare la vendita delle sue Morgan a tre ruote costruite su licenza. Il problema venne presto risolto, grazie comunque alla presenza di un rivenditore ufficiale a Parigi nel XVII arrondissement e di altri rivenditori nel territorio francese. In pratica, da quel momento Darmont e Sandford cominciarono ognuno a vivere di vita propria costruendo vetture simili e divenendo di fatto l'uno il principale concorrente dell'altro. Durante tutta la sua attivit\u00e0 commerciale la produzione della Darmont fu quasi interamente basata sulla produzione di vetture a tre ruote derivate strettamente dalle Morgan a tre ruote. A partire dal 1926, per\u00f2, la gamma delle Darmont a tre ruote si ampli\u00f2: il piccolo costruttore di Courbevoie aveva infatti deciso di mettere anche un po' di farina del suo sacco nel produrre le vetturette Morgan su licenza. Furono infatti ristilizzati i corpi vettura e furono adottati motori prodotti in proprio e nuovi modelli riservati al mercato francese. Nacquero cos\u00ec persino versioni con carrozzeria pick-up o anche simile a un furgoncino, con cassone posteriore. Lo zoccolo duro rimasero comunque le versioni roadster impiegate anche in ambito sportivo. \nTecnicamente, le Darmont a tre ruote utilizzavano un telaio in acciaio a longheroni longitudinali, mentre il motore utilizzato era un motore V2 di origine motociclistica raffreddato ad aria e montato esternamente, dove normalmente troverebbe posto la calandra. Questi motori avevano inizialmente una cilindrata di 1084 cm3, ma in seguito la gamma motori si espanse sia verso l'alto sia verso il basso, arrivando a comprendere unit\u00e0 da 0,5 a 1,1 litri. Negli esemplari destinati alle competizioni, si arriv\u00f2 in taluni casi a utilizzare un compressore volumetrico Cozette. In ogni caso, a prescidere di motori utilizzati, lo schema meccanico era il medesimo: dal motore partiva l'albero di trasmissione che trasferiva la coppia motrice all'unica ruota posteriore attraverso un cambio manuale a due marce senza retromarcia e ad una catena che collegava l'uscita del cambio stesso con il mozzo della ruota. Un'altra caratteristica inusuale per l'epoca era l'avantreno a ruote indipendenti.\nLe vetture godettero di un buon successo di vendite, complici le ottime prestazioni (si andava dai 100 ai 150 km/h nelle versioni pi\u00f9 spinte) e anche i vari successi in campo sportivo, e la casa arriv\u00f2 tranquillamente alla fine degli anni venti. Nonostante il mercato delle cyclecar stesse cominciando a scemare, durante gli anni trenta del secolo scorso la Darmont continu\u00f2 a produrre le sue vetture a tre ruote. Fu solo nel 1935 che la gamma venne integrata con l'arrivo della \"V-Junior\", l'unica Darmont a quattro ruote, equipaggiata anch'essa con un motore V2 da 1,1 litri. Con lo scoppio della seconda guerra mondiale, la produzione cess\u00f2 per non venire mai pi\u00f9 ripresa."}
{"id": "1321812", "revid": "121590190", "url": "https://it.wikipedia.org/wiki?curid=1321812", "title": "Monte Pelat", "text": "Il Monte Pelat \u00e8 una montagna delle Alpi Marittime alta 3.051\u00a0m, che si trova nel dipartimento francese della Alpi dell'Alta Provenza.\nCaratteristiche.\nSi trova all'interno del parco nazionale del Mercantour.\nGeologicamente \u00e8 composta da rocce calcaree piuttosto disgregate.\nSalita alla vetta.\nLa via normale di salita passa per la \"Conca del Pelat\", situata ad ovest della vetta. Si pu\u00f2 partire dal lago d'Allos, ove si trova un comodo rifugio alpino raggiungibile in auto, oppure dal colle della Cayolle, anch'esso percorso da strada asfaltata. Non presenta alcuna difficolt\u00e0 di tipo alpinistico e si svolge interamente su sentiero, un po' esposto nella parte alta, ma privo di problemi particolari. Sulla vetta, se il tempo \u00e8 limpido, si gode di un ampio panorama."}
{"id": "1321819", "revid": "20787", "url": "https://it.wikipedia.org/wiki?curid=1321819", "title": "Bob Kelso", "text": ""}
{"id": "1321820", "revid": "1226", "url": "https://it.wikipedia.org/wiki?curid=1321820", "title": "Gas metreon", "text": ""}
{"id": "1321821", "revid": "775372", "url": "https://it.wikipedia.org/wiki?curid=1321821", "title": "Legge 25 giugno 1865, n. 2359", "text": "La legge 25 giugno 1865, n. 2359 era una legge del Regno d'Italia. \u00c8 stata abrogata dal Decreto del Presidente della Repubblica 8 giugno 2001, n. 327.\nContenuti.\nL'espropriazione per pubblica utilit\u00e0.\nEssa regolava la dichiarazione di pubblica utilit\u00e0, individuando i soggetti interessati all'espropriazione nonch\u00e9 l'oggetto dell'espropriazione stessa. Definiva, inoltre, le procedure e i criteri di determinazione dell'indennit\u00e0. Oggetto di espropriazione pu\u00f2 essere qualsiasi bene, immobile o mobile, materiale o immateriale, che risulti indispensabile alla realizzazione dell'opera di pubblica utilit\u00e0. \nLa procedura individua due momenti significativi ai fini della determinazione dell'indennit\u00e0: il momento della dichiarazione di pubblica utilit\u00e0 e il momento dell'esproprio.\nPer quanto riguarda le indennit\u00e0, la legge prevede i seguenti casi:\nIl \"Piano Regolatore\".\nLa norma introdusse l'istituto del \"piano regolatore\", un documento di programmazione edilizia dei comuni italiani, non di redazione obbligatoria. Esso era composto di due parti:\nLe caratteristiche principali erano:"}
{"id": "1321823", "revid": "1216132", "url": "https://it.wikipedia.org/wiki?curid=1321823", "title": "Mantello (indumento)", "text": "Il mantello (dal latino \"mantellum\" \u201cvelo\u201d) \u00e8 un indumento senza maniche e di varia lunghezza, in alcuni casi munito di cappuccio, che si indossa sulle spalle e agganciato al collo. \u00c8 detto anche cappa.\nSi porta sopra gli abiti per proteggersi dal freddo, dalla pioggia o dal vento.\nEra un antico simbolo di prestigio, nella Bibbia caratterizza i profeti, come Elia, che lo passa al discepolo Eliseo; Ges\u00f9 Cristo viene accolto a Gerusalemme da una folla che stende i mantelli al suo passaggio. \nNel Medioevo il mantello, spesso riccamente decorato, distingueva visivamente i re, i sacerdoti, i nobili e le dame dalla gente semplice, che non poteva permetterselo. Sono emblematici gli episodi di San Martino e di San Francesco che donano per carit\u00e0 il loro mantello al povero, abbassandosi implicitamente al suo livello. \nAccogliere una persona sotto al proprio mantello, voleva dire darle la propria protezione. La Madonna della Misericordia \u00e8 raffigurata con i fedeli sotto al mantello.\nBench\u00e9 fosse molto usato in passato, sia dagli uomini che dalle donne, nel mondo occidentale \u00e8 ormai caduto in disuso nell'uso quotidiano. Rimane come veste \"storica\" di cerimonia in particolari eventi es. incoronazioni, lauree o parate militari. In alcune culture, come quella Maori, il mantello di piume viene ancora oggi utilizzato come segno di rango e riconoscimento.\nLa presenza del mantello lungo, nelle raffigurazioni dell'antichit\u00e0 classica, poteva essere \"la rappresentazione di un danzatore armato, lacunoso dello scudo e della lancia. Il corto mantello, che avvolge il torso e le braccia, certo non funzionale al combattimento, compare indossato sia in ambito greco che etrusco da alcuni danzatori armati, in qualche caso identificabili come pirrichisti\"."}
{"id": "1321826", "revid": "226458", "url": "https://it.wikipedia.org/wiki?curid=1321826", "title": "Miglioramenti su fondo altrui", "text": "\u00c8 possibile che un miglioramento venga eseguito da una persona diversa dal proprietario, cio\u00e8 da una persona che eserciti il possesso del fondo o che, in virt\u00f9 di un qualche contratto, conduca il fondo da solo o in associazione col proprietario. La legge prevede che all'esecutore di un miglioramento su un fondo altrui spetti un'indennit\u00e0.\nSalvo diversa disposizione vale l'art. 936 C.C.:\nMiglioramenti eseguiti dall'affittuario.\nSia il proprietario sia l'affittuario possono farsi promotori di opere di miglioramenti, purch\u00e9 queste non modifichino la destinazione agricola del fondo.\nSe le opere di miglioramento vengono eseguite dall'affittuario, questi acquista il diritto di percepire un'indennit\u00e0 pari all'aumento del valore conseguito dal fondo per effetto dei miglioramenti. Tale aumento di valore si denomina migliorato. \u00c8 la differenza tra il valore di mercato con i miglioramenti e il valore di mercato senza i miglioramenti del fondo. Il valore del fondo con i miglioramenti si stima considerando le opere di miglioramento nello stato di conservazione in cui si trovano al momento della liquidazione dell'indennit\u00e0.\nIl valore si stima con il criterio di ordinariet\u00e0. Va stimato a valore attuale se \u00e8 ordinaria la sua situazione (senza miglioramenti) e a valore potenziale se \u00e8 ordinario il suo miglioramento.\nLa suscettivit\u00e0 ordinaria al miglioramento \u00e8 componente del valore del fondo nel suo stato originario e non va a far parte dell'indennit\u00e0; la suscettivit\u00e0 straordinaria non \u00e8 riconosciuta come componente del valore del fondo e non va a far parte dell'indennit\u00e0.\nMiglioramenti eseguiti dall'usufruttario.\nL'usufruttuario ha diritto a un'indennit\u00e0 per i miglioramenti che sussistono al momento della restituzione della cosa, e che l'indennit\u00e0 si deve corrispondere nella minor spesa tra l'importo della spesa e l'incremento di valore per effetto dei miglioramenti.\nL'indennit\u00e0 \u00e8 la minor somma fra lo speso e il migliorato. Lo speso equivale al costo ordinario di riproduzione del miglioramento.\nMiglioramenti eseguiti del possessore.\nEspresso in linguaggio estimativo, il disposto del codice significa che l'indennit\u00e0 di miglioramento \u00e8 pari al migliorato per il possessore di buona fede ed \u00e8 pari alla minor somma tra lo speso e il migliorato per il possessore di mala fede.\nMiglioramenti eseguiti dal locatario.\nAnche qua, l'indennit\u00e0 di miglioramento, se dovuta, equivale alla minor somma tra lo speso e il migliorato."}
{"id": "1321828", "revid": "308548", "url": "https://it.wikipedia.org/wiki?curid=1321828", "title": "Ursus arctos", "text": "Ursus arctos , detto semplicemente orso o anche orso bruno, \u00e8 un mammifero appartenente alla famiglia Ursidae, diffuso in gran parte dell'Asia e del Nordamerica, oltre che in Europa.\nPesa dai 100 ai 700\u00a0kg e i suoi membri pi\u00f9 grossi contendono all'orso polare il titolo di carnivoro terrestre pi\u00f9 grande del mondo; nonostante l'areale dell'orso bruno si sia ristretto e in alcuni luoghi si sia addirittura estinto, con una popolazione totale di circa 200 000 esemplari continua ad essere valutato come una specie a basso rischio: i Paesi che comprendono la maggior parte del suo areale sono la Russia, la Cina, gli Stati Uniti (specialmente l'Alaska) ed il Canada.\n\u00c8 un animale onnivoro ed i pesci costituiscono la loro fonte primaria di carne, anche se sulla terraferma possono uccidere facilmente piccoli mammiferi e, talvolta, anche mammiferi pi\u00f9 grandi, come i cervi, ma si nutre anche di parti di piante, quali radici, e di funghi. Gli orsi bruni adulti non hanno timore di scontrarsi con altri predatori carnivori: possono competere da soli con branchi di lupi e grandi felini, scacciandoli spesso dalle prede che questi ultimi hanno ucciso, perch\u00e9 hanno una forza e dimensioni tali da non essere predati.\nTassonomia.\nVi \u00e8 un po' di discussione riguardo alla classificazione degli orsi bruni. Alcuni sistematici hanno individuato circa 90 sottospecie, mentre le recenti analisi del DNA hanno identificato non pi\u00f9 di cinque cladi diversi. Le analisi del DNA hanno recentemente rivelato che le sottospecie identificate di orso bruno, sia eurasiatiche che nordamericane, sono geneticamente quasi omogenee e che la loro filogeografia non corrisponde alla loro tassonomia tradizionale. Le sottospecie di orso bruno che sono state classificate sono le seguenti: una di queste (chiamata clade I da Waits \"et al.\", quella identificata come \"U. a. sitkensis\" da Hall e \"U. a. dalli\" da Kurt\u00e9n) sembra essere pi\u00f9 strettamente imparentata con l'orso polare che con altri orsi bruni.\nDistribuzione e habitat.\nGli orsi bruni vivevano un tempo in Asia, sui monti dell'Atlante, nel Maghreb africano, in Europa e nel Nordamerica, ma in alcune aree sono attualmente estinti e in altre aree le loro popolazioni sono notevolmente diminuite. \nAd oggi si stima vi siano al mondo circa 200 000 orsi bruni. Le popolazioni pi\u00f9 numerose si trovano in Russia, con 120 000 esemplari, negli Stati Uniti con 32 500 e in Canada con 21 750. Nell'Unione europea vi sono popolazioni frammentate.\nIn Nordamerica gli orsi bruni vivono soprattutto in Alaska, ma il loro areale si spinge anche verso est, attraverso lo Yukon ed i Territori del Nordovest, e verso sud, attraverso la Columbia Britannica e la met\u00e0 occidentale dell'Alberta. Popolazioni isolate si trovano nel Washington nordoccidentale, nell'Idaho settentrionale, nel Montana occidentale e nel Wyoming nordoccidentale.\nIl 95% della popolazione di orsi bruni degli Stati Uniti vive in Alaska, sebbene si stiano ripopolando lentamente, ma costantemente anche gli Stati occidentali, lungo le Montagne Rocciose e le pianure. \nSebbene molti si ostinino a credere che alcuni orsi bruni possano essere presenti in Messico ed in Africa sui monti dell'Atlante, in Marocco, entrambe queste popolazioni sono quasi certamente estinte. L'ultimo orso bruno messicano venne ucciso nel 1960.\nIn Europa vi sono 25 000 orsi bruni suddivisi in dieci popolazioni frammentate, dalla Spagna ad ovest, fino alla Russia ad est, e dalla Scandinavia a nord fino alla Romania e alla Bulgaria a sud. Sono estinti nelle isole britanniche, estremamente minacciati in Francia e Spagna ed in pericolo nella maggior parte dell'Europa centrale. L'orso bruno \u00e8 l'animale nazionale della Finlandia. La popolazione carpatica di orso bruno, la pi\u00f9 numerosa dell'Unione europea, si stima che comprenda tra i 4500 e i 5000 orsi.\nLa popolazione di orsi bruni della catena montuosa dei Pirenei, tra Francia e Spagna, \u00e8 cos\u00ec bassa, tra i quattordici e i diciotto esemplari quasi tutti maschi, che nella primavera del 2006 vennero rilasciati degli orsi, soprattutto femmine, provenienti dalla Slovenia, per alleviare allo squilibrio tra i sessi e preservare la presenza della specie nell'area, nonostante le proteste degli allevatori francesi.\nGli orsi bruni preferiscono i luoghi semi-aperti e vivono solitamente in aree montuose.\nNelle regioni artiche l'habitat potenziale dell'orso bruno sta aumentando. Il riscaldamento di quelle zone ha permesso alla specie di spingersi pi\u00f9 a nord, in quelli che erano un tempo dominio esclusivo dell'orso polare. Nelle aree non artiche la distruzione dell'habitat viene ritenuta la minaccia principale, seguita dalla caccia.\nGli orsi bruni nordamericani sembrano preferire luoghi aperti, mentre in Eurasia vivono soprattutto in fitte foreste. Si ritiene che gli orsi eurasiatici che colonizzarono l'America fossero animali adattati alla tundra, come gli orsi bruni della penisola dei Ciukci, sulla costa asiatica dello stretto di Bering, i quali sono gli unici orsi bruni asiatici che vivono per tutto l'anno nelle tundre di pianura come i loro cugini americani.\nL'orso bruno in Italia.\nStoria.\nSempre perseguitato dalla caccia, l'orso bruno ebbe la sua prima tutela nel 1923 grazie alla istituzione del Parco nazionale d'Abruzzo nel cui territorio, ben pi\u00f9 piccolo dell'attuale, la caccia all'orso era vietata.\nNegli anni successivi, il principe Gian Giacomo Gallarati Scotti si batt\u00e8 a lungo per l'istituzione di un grande parco nazionale dell'Adamello-Brenta-Presanella a tutela dell'orso delle Alpi, ma senza successo.\nL'orso fu per\u00f2 tutelato solo dal 1\u00b0 gennaio 1940, quando entr\u00f2 in vigore la nuova legge sulla caccia (regio decreto 1016 del 5 giugno 1939) che, per iniziativa sempre del principe Gian Giacomo Gallarati Scotti, da poco nominato senatore, vietava finalmente la cattura e l'uccisione di orsi in tutta Italia. Tale disposizione, che verosimilmente permise di evitare l'estinzione dell'orso in Italia, \u00e8 stata poi confermata da tutte le leggi successive in materia venatoria.\nPopolazioni e consistenza.\n, molti studiosi fanno ancora riferimento, per l'Italia, a due sottospecie distinte: l'orso bruno europeo (\"Ursus arctos arctos\") e l'orso marsicano (\"Ursus arctos marsicanus\").\nIl primo \u00e8 presente sulle Alpi orientali con due popolazioni, localizzate nel Trentino occidentale e nel Friuli orientale a scavalco della Slovenia, complessivamente con almeno un centinaio esemplari, in aumento numerico e in espansione geografica. \nAlcuni esemplari maschi, che a differenza delle femmine tendono a disperdersi in un areale molto ampio, sono stati pi\u00f9 volte avvistati, anche tramite fototrappole, in Germania meridionale, Austria, Svizzera e, da qui, sono giunti anche nel Nord Piemonte tra le province di Biella e del VCO. \nIl secondo \u00e8 presente sull'Appennino centrale, con una popolazione complessiva di 55-85 esemplari (di cui 45 - 69 nel Parco Nazionale d'Abruzzo, Lazio e Molise), numericamente forse stazionaria ma in leggera espansione geografica.\nL'orso bruno sulle Alpi.\nUn tempo diffuso su tutto l'arco alpino della parte settentrionale del paese, a causa dell'eccessiva caccia la situazione all'inizio degli anni novanta era drammatica, poich\u00e9 era presente un'unica popolazione di orsi, ridotta a non pi\u00f9 di 2-3 individui relegati nelle Dolomiti del Brenta, che aveva superato la soglia dell'estinzione e per cui una ripresa naturale era considerata assolutamente improbabile. In questo contesto, nel 1996, ha preso avvio mediante finanziamenti Life dell'Unione europea il \u00ab\"Progetto Life Ursus \u2013 tutela della popolazione di orso bruno del Brenta\"\u00bb promosso dal Parco naturale dell'Adamello-Brenta, in collaborazione con la Provincia Autonoma di Trento e con l'Istituto Nazionale per la Fauna Selvatica. Il progetto prevedeva la reintroduzione di 10 esemplari provenienti dalla Slovenia poich\u00e9, grazie a studi preventivamente effettuati, si era appurato che quello fosse il numero di animali necessario per arrivare ad avere, nel giro di circa 30 anni, una popolazione minima vitale di circa 40-60 individui. Il progetto ha certamente avuto successo poich\u00e9 gli esemplari si sono ben adattati al nuovo territorio di vita e la popolazione \u00e8 caratterizzata da un'espansione sia numerica (circa 25 individui nel 2007, una trentina nel 2010, 40-50 nel 2014, nel 2015 grazie a 7 nuove cucciolate il numero di orsi \u00e8 arrivato a 60 esemplari, nel 2019 la stima \u00e8 di 82-93 orsi) che territoriale. Recenti avvistamenti risalenti al 2005, al 2008 e all'aprile 2010 sono avvenuti in Vallarsa, sull'Altopiano di Asiago 7 Comuni in provincia di Vicenza, in provincia di Bergamo, a Magasa, Val Vestino e Tremosine sul Garda in provincia di Brescia e stanno a indicare un'espansione territoriale di caccia del plantigrado. Questa sottospecie di orso bruno \u00e8 il carnivoro pi\u00f9 grande d'Italia, pu\u00f2 arrivare a pesare al massimo fino a 350\u2013400\u00a0kg e arrivare fino a 2,5 metri di altezza, mentre le femmine sono il 25% pi\u00f9 piccole.\nPresso il comune di Spormaggiore nella provincia di Trento, si trova un parco faunistico che permette ai visitatori di osservare da vicino tre esemplari di orsi, oltre che altri animali autoctoni..\nMigrazione di orsi dalla Slovenia.\nDagli anni settanta \u00e8 stato inoltre segnalato l'arrivo di orsi in Friuli-V.G. dalla vicina Slovenia. Pare si tratti solamente di individui maschi erranti in numero di circa 10 esemplari; non si sono mai registrate riproduzioni. Le zone pi\u00f9 frequentate sono la Catena Carnica principale, il Tarvisiano e le Prealpi Giulie lungo il confine Sloveno. Nell'ottobre 2011 un orso ha distrutto una baita in cui vi erano delle arnie, facendo razzia di miele. Negli ultimi anni alcuni orsi si sono spinti fino ai confini con il Cadore.\nL'orso bruno marsicano.\nLa specie, un tempo diffusa in tutta la zona ad est degli Appennini dalle Marche alla Puglia, ma a causa del bracconaggio e della eccessiva caccia \u00e8 ora presente in Abruzzo con una popolazione isolata (da alcuni considerata sottospecie), l'orso bruno marsicano, di cui rimangono solo 55 - 85 esemplari: attualmente pare che la popolazione sia geograficamente in espansione e si sia irradiata anche in Lazio e Molise. La riproduzione \u00e8 accertata solo nel parco nazionale d'Abruzzo, Lazio e Molise e relative zone limitrofe e, dal 2018, nel parco nazionale della Maiella.\nI maschi di questa sottospecie hanno un peso medio che varia da 150\u2013200\u00a0kg ma possono arrivare anche a pesare fino a 300\u00a0kg ma raramente lo superano, in posizione eretta raggiungono un'altezza media di due metri, mentre le femmine sono il 25% pi\u00f9 piccole. Questa sottospecie \u00e8 il secondo carnivoro pi\u00f9 grande d'Italia dopo la sottospecie nominale di orso che vive in Nord-est d'Italia.\nGli orsi bruni nella preistoria.\nNordamerica.\nL'orso bruno abita in America dalla fine dell'ultima era glaciale, nonostante a quell'epoca il carnivoro dominante fosse il pi\u00f9 grosso, alto e robusto orso gigante dal muso corto, od orso bulldog, il quale era un animale alto e snello specializzatosi nel cacciare grossi mammiferi, mentre il grizzly od orso bruno possiede denti adatti ad una dieta onnivora. L'orso dal muso corto, in media, pesava quasi pi\u00f9 del doppio del grizzly. L'orso bruno coabitava inoltre in Nordamerica con il leone americano e lo \"Smilodon\", suoi competitori carnivori. Il grizzly moderno pu\u00f2 nutrirsi di piante, insetti, carogne e di animali piccoli e grandi. Il leone americano, lo \"Smilodon\" e l'orso dal muso corto avevano una dieta pi\u00f9 limitata, caratteristica che in seguito li rese vulnerabili alla fame quando diminu\u00ec la disponibilit\u00e0 di grossi mammiferi, forse a causa della caccia da parte degli uomini.\nIl periodo dell'estinzione dell\"'Arctodus\" \u00e8 all'incirca lo stesso di quella del bisonte dalle lunghe corna e di altri esponenti della megafauna. Entrambi questi animali vennero rimpiazzati da immigranti eurasiatici, precisamente dall'orso bruno e dal bisonte americano. Questo periodo fu inoltre lo stesso dell'apparizione in Nordamerica dei cacciatori della cultura Clovis, che arrivarono nelle Americhe dall'Asia, presumibilmente a causa di una coesistenza a lungo termine con gli uomini del Vecchio Mondo, l'orso bruno era meglio adattato alla vicinanza dell'uomo delle grosse specie americane.\nL'estinzione della megafauna erbivora dell'era glaciale port\u00f2 all'estinzione la tigre dai denti a sciabola, il leone americano e l'orso dal muso corto, permettendo cos\u00ec all'orso bruno di diventare il pi\u00f9 grande predatore del Nordamerica, insieme al lupo grigio, al giaguaro, nelle regioni meridionali, all'orso nero americano e al puma, tutte specie in competizione con esso per le prede pi\u00f9 grosse. \u00c8 largamente accettata l'ipotesi che i paleoindiani raggiunsero l'America attraverso il ponte di terra di Bering durante l'ultima era glaciale, portando con s\u00e9 le punte Clovis e tecniche di caccia piuttosto avanzate. Al termine dell'ultima era glaciale, circa 10.000 anni fa, gli orsi bruni, dall'estremo sud del Nordamerica, estesero lentamente il loro areale verso nord, raggiungendo di nuovo l'Alaska. Oggi in Nordamerica vi sono tre cladi di orso grizzly geneticamente distinti: il grizzly dell'Alaska-Yukon, il lignaggio dell'Alberta-Saskatchewan e gli orsi che vivono nell'area Washington-Idaho-Montana-Wyoming.\nEuropa.\nIn Europa, durante l'ultima era glaciale, l'orso bruno condivise il suo habitat con altri predatori, come il leone delle caverne, la iena delle caverne e il pi\u00f9 grosso e strettamente imparentato orso delle caverne, che sopravvisse pi\u00f9 a lungo degli altri carnivori prima nominati. L'orso delle caverne venne cacciato dai Neanderthal, i quali avevano sviluppato una religione connessa a questo orso, il culto dell'orso delle caverne, ma la popolazione dei Neanderthal era troppo piccola per aver portato all'estinzione questo animale, che sopravvisse loro per altri 18.000 anni, estinguendosi circa 10.000 anni fa. Le diete dell'orso delle caverne e dell'orso bruno erano simili e le due specie vissero probabilmente nella stessa area nello stesso periodo. Non sappiamo perch\u00e9 l'orso delle caverne si estinse.\nDescrizione.\nDimensioni.\nIl range abituale delle dimensioni di un orso bruno \u00e8 una lunghezza testa-corpo tra gli 1,7 e i 2,8\u00a0m e un'altezza al garrese tra i 90 e i 150\u00a0cm. La sottospecie pi\u00f9 piccola \u00e8 l'orso bruno siriano, le cui femmine mature pesano meno di 150\u00a0kg. Le sottospecie pi\u00f9 grandi di orso bruno sono l'orso kodiak e gli orsi della Russia costiera e i grizzly dell'Alaska. di altezza ritti sulle zampe posteriori e pesare intorno ai 680\u00a0kg. Il pi\u00f9 grosso orso kodiak selvatico il cui peso \u00e8 stato registrato superava i 1100 chilogrammi. Gli orsi che vivono negli zoo sono spesso pi\u00f9 pesanti di quelli selvatici, dal momento che ricevono un'alimentazione regolare e compiono movimenti limitati. Negli zoo, gli orsi possono raggiungere i 900 chilogrammi, come \u00abGoliath\u00bb dello Space Farms Zoo and Museum del New Jersey. Le dimensioni sembrano connesse alla disponibilit\u00e0 di cibo e le varie sottospecie si distinguono fra loro pi\u00f9 in base alla nutrizione che alla distribuzione geografica. La coda \u00e8 lunga 10\u201312\u00a0cm. I maschi sono pi\u00f9 grandi delle femmine del 38-50%.\nAspetto.\nGli orsi bruni hanno folti mantelli di colore biondo, bruno, nero, o formati da un misto di questi colori. I peli di guardia esterni dell'orso bruno hanno spesso la punta bianca o argentata, dando a questi animali un aspetto \u00abbrizzolato\u00bb (in inglese \"grizzled\", da cui deriva \"grizzly\"). Come tutti gli orsi, gli orsi bruni sono plantigradi e possono stare ritti sulle zampe posteriori per periodi di tempo abbastanza lunghi. Gli orsi bruni hanno una grossa gobba di muscolo sulle spalle che li distingue dalle altre specie. Gli arti anteriori terminano con zampe munite di artigli lunghi fino a 15\u00a0cm che vengono utilizzati soprattutto per scavare. Gli artigli dell'orso bruno non sono retrattili e hanno punte relativamente smussate. La testa \u00e8 larga e arrotondata con un profilo facciale concavo, caratteristica che viene usata per distinguerlo da altri orsi.\nBiologia.\nL'orso bruno \u00e8 un animale prevalentemente notturno e solitario, sebbene nei luoghi dove c'\u00e8 maggiore disponibilit\u00e0 di cibo possano riunirsi molti esemplari, i quali formano delle gerarchie sociali in base all'et\u00e0 e alle dimensioni. Durante l'inverno, cade in letargo: per tale motivo, durante l'estate, immagazzina pi\u00f9 di 180\u00a0kg di grasso, che gli servono per sopperire al cibo che non pu\u00f2 procurarsi, essendo in stato di torpore per diversi mesi. Sebbene non vadano completamente in ibernazione e possano svegliarsi facilmente, nei mesi invernali entrambi i sessi preferiscono ripararsi in un luogo protetto, come una grotta, un crepaccio od un grande tronco cavo.\nAlimentazione.\nQuesti animali sono onnivori e si nutrono di una vasta gamma di prodotti vegetali, come bacche, radici, germogli e funghi, cos\u00ec come di animali, come pesci, insetti e piccoli mammiferi. Nonostante la loro reputazione, la maggior parte degli orsi bruni non \u00e8 particolarmente carnivora e fino al 90% della loro alimentazione \u00e8 composta da materia vegetale. La struttura delle mascelle si \u00e8 evoluta per adattarsi a queste abitudini alimentari, ma nonostante questo questi animali possiedono sempre i denti canini robusti e affilati tipici dei predatori veri e propri. La loro dieta varia enormemente a seconda dell'areale. Per esempio, gli orsi di Yellowstone mangiano durante l'estate un numero enorme di falene, pi\u00f9 di 40.000 al giorno , le quali costituiscono un terzo dell'alimentazione . Localmente, in alcune aree della Russia e dell'Alaska, gli orsi bruni si nutrono soprattutto di salmoni carichi di uova e questa nutrizione e l'abbondanza di questo cibo permettono agli orsi di queste aree di raggiungere dimensioni enormi. Gli orsi bruni predano anche cervi (\"Odocoeilus\" spp.; \"Dama\" spp., \"Capreolus\" spp.), cervi rossi (\"Cervus elaphus\" o wapiti americano), alci (\"Alces alces\"), carib\u00f9 (\"Rangifer tarandus\") e bisonti (\"Bison bison\" spp., \"Bison bonasus\"). Quando gli orsi bruni attaccano questi animali, tendono a scegliere i giovani, dal momento che sono pi\u00f9 facili da catturare. Quando caccia, l'orso bruno usa i suoi canini affilati per mordere al collo la sua preda. Osservazioni effettuate nelle Alpi orientali hanno dimostrato che, almeno in quel contesto geografico, l'orso bruno uccide gli erbivori per cibarsi non tanto della carne, quanto piuttosto dell'erba semidigerita presente nello stomaco, che \u00e8 spesso l'unica parte ad essere mangiata. Gli orsi si nutrono anche di carogne e sfruttano le proprie dimensioni per intimidire altri predatori, come coyote, lupi, puma e orsi neri, allontanandoli dalle loro prede.\nGli orsi bruni sono molto forti, perfino se considerati sotto diversi aspetti; un grosso esemplare pu\u00f2 spezzare il collo o la spina dorsale di un bisonte adulto con una singola zampata.\nRelazioni interspecifiche con altri predatori.\nGli orsi bruni sfruttano spesso le loro dimensioni per scacciare i lupi dalle loro prede. Nel parco nazionale di Yellowstone, gli orsi derubano i lupi cos\u00ec spesso che il direttore del Progetto per i Lupi di Yellowstone, Doug Smith, scrisse una volta: \u00abIl problema non \u00e8 se gli orsi saranno attratti da una preda, ma quando\u00bb. Sebbene i contrasti per le carcasse siano comuni, i due predatori in alcune rare occasioni si tollerano a vicenda mentre si nutrono della stessa preda. Entrambe le specie, comunque, possono dare la caccia ai rispettivi cuccioli, se ne hanno l'occasione.\nGli orsi adulti sono generalmente immuni dagli attacchi di altri predatori, all'infuori che a quelli di un altro orso, comunque, nell'estremo oriente russo, gli orsi bruni, insieme ai pi\u00f9 piccoli orsi neri asiatici, costituiscono il 5-8% della dieta delle tigri siberiane. Per la precisione, gli orsi bruni costituiscono l'1-1,5% della loro dieta. Le tigri generalmente evitano i maschi adulti di orso bruno (che in questa regione pesano pi\u00f9 di 200\u00a0kg), ma predano frequentemente i cuccioli e le femmine pi\u00f9 piccole. Comunque, vale anche il contrario, nonostante un maschio adulto di tigre sia un avversario temibile anche per un grosso orso. Perfino orsi delle stesse dimensioni costituiscono un grave pericolo per questi felini in uno scontro frontale. Gli scienziati hanno riportato i casi di 12 combattimenti in cui delle tigri, perfino femmine e maschi adulti, sono state uccise e divorate da orsi bruni. Alcuni orsi che emergono dal letargo vanno in cerca delle tigri allo scopo di rubare le loro prede, aspettando per\u00f2 in genere che si allontanino. Le tigri solitamente rimangono sul terreno e difendono le proprie vittime, a meno che il ladro non sia un grosso maschio.\nNelle aree dove coesistono, gli orsi bruni solitamente dominano sulle altre specie di orsi (questo discorso non vale per\u00f2 per gli orsi polari, pi\u00f9 grandi.). A causa delle dimensioni pi\u00f9 piccole, gli orsi neri americani si trovano in svantaggio rispetto agli orsi bruni nelle aree aperte e non boschive. Sebbene siano stati documentati casi di orsi neri messi in fuga da orsi bruni, sono state registrate solo raramente delle uccisioni. Le abitudini diurne dell'orso nero, che vive in aree fittamente boschive, sono opposte a quelle notturne degli orsi bruni, che preferiscono spazi aperti, e grazie a questi differenti stili di vita si evitano cos\u00ec scontri interspecifici nelle aree dove questi coabitano. Vi \u00e8 stato un aumento recente delle interazioni tra orsi bruni e orsi polari, dovute alle conseguenze del riscaldamento globale. Gli orsi bruni si sono spinti sempre pi\u00f9 a nord nei territori che un tempo appartenevano a quelli polari. In questi casi l'esito dei confronti dipende dalla mole dei due avversari in quanto gli orsi polari sono solitamente pi\u00f9 grandi di quelli bruni. Sono stati inoltre registrati casi in cui degli orsi bruni hanno divorato cuccioli di panda gigante.\nTra tutte le specie di orso bruno quella dominante \u00e8 senza dubbio l'orso grizzly. Gli orsi grizzly sono pi\u00f9 piccoli degli orsi polari e dei kodiak, ma sono molto pi\u00f9 aggressivi e soprattutto hanno artigli pi\u00f9 sviluppati. Studi scientifici provano che l'orso grizzly ha la zampata pi\u00f9 potente in natura, pari a un colpo di maglio. In pi\u00f9, questa sottospecie pu\u00f2 mordere sviluppando una forza di 1160 psi (si pensi che l'orso bruno europeo non supera gli 850 psi), pari a circa 525 kg di pressione.\nRiproduzione.\nLa stagione degli amori va dalla fine di maggio agli inizi di luglio. Essendo periodicamente monogami, gli orsi bruni rimangono con lo stesso partner per un periodo che varia da pochi giorni fino ad un paio di settimane. Le femmine divengono sessualmente mature ad un'et\u00e0 tra i 5 e i 7 anni, mentre i maschi si accoppiano solitamente solo dopo qualche altro anno in pi\u00f9, quando sono abbastanza grossi e robusti da competere con successo con gli altri maschi per appropriarsi dei diritti all'accoppiamento. Tramite il processo dell'impianto ritardato, l'ovulo fecondato di una femmina si divide e vaga libero nell'utero per sei mesi. Durante il letargo invernale, il feto aderisce alla parete uterina e i cuccioli nasceranno dopo un periodo di otto settimane, mentre la madre sta dormendo. Se la madre non ha accumulato abbastanza grasso per sopravvivere nel corso dell'inverno, l'embrione non si impianta e viene riassorbito dal corpo. Una cucciolata \u00e8 composta da uno a quattro piccoli, solitamente da due, sebbene ci siano stati casi di orse con cinque cuccioli, anche se non \u00e8 insolito per le femmine adottare piccoli altrui. Le dimensioni di una cucciolata dipendono da un certo numero di fattori, come l'et\u00e0 della madre, la distribuzione geografica e la disponibilit\u00e0 di cibo. Le femmine pi\u00f9 vecchie tendono a mettere alla luce cucciolate pi\u00f9 numerose. I piccoli sono ciechi, privi di denti e glabri, e alla nascita pesano meno di 0,4 chilogrammi. Si nutrono del latte materno fino a primavera o fino agli inizi dell'estate, a seconda delle condizioni climatiche. I cuccioli, che in questo periodo pesano tra i 6, 8 e i 9 chilogrammi, sono abbastanza sviluppati da seguire la madre e iniziare a nutrirsi di cibo solido. Rimangono con lei tra i due e i quattro anni, durante i quali apprendono varie tecniche di sopravvivenza, come imparare quali sono i cibi che hanno valori nutrizionali pi\u00f9 alti e dove trovarli, come cacciare, come pescare, come difendersi e dove andare in letargo. Gli orsetti imparano seguendo e imitando le azioni della madre durante il periodo con cui rimangono con lei. Gli orsi bruni praticano inoltre l'infanticidio. Un maschio adulto pu\u00f2 uccidere i cuccioli di un altro orso per rendere la femmina sessualmente recettiva. Per questo motivo i piccoli si arrampicano sopra un albero non appena avvistano un maschio adulto.\nRapporti con l'uomo.\nGli orsi vengono attratti dalle fonti di cibo create dall'uomo, come le discariche di rifiuti, i bidoni della spazzatura, i cassonetti e gli apiari (dove contrariamente alla comune credenza non sono attratti tanto dal miele quanto dalle larve di ape), e si avventurano in cerca di cibo nelle abitazioni umane o nelle stalle, se queste sono situate nei pressi del loro habitat. Negli U.S.A., gli orsi talvolta uccidono e divorano animali da fattoria. Quando gli orsi cominciano ad associare le attivit\u00e0 umane con una \u00abfonte di cibo\u00bb si fanno pi\u00f9 coraggiosi e allora crescono le probabilit\u00e0 di incontri con l'uomo e se questi animali vengono allontanati possono di nuovo farsi vivi nello stesso luogo. Il detto \u00abun orso nutrito \u00e8 un orso morto\u00bb \u00e8 entrato nell'uso quotidiano per diffondere l'idea che permettere agli orsi di rovistare tra i rifiuti umani, cos\u00ec come nei bidoni dell'immondizia e negli zaini dei campeggiatori, nei mangimi per animali e in altre fonti di cibo che portano l'orso ad un contatto con l'uomo, pu\u00f2 causare la morte all'orso stesso.\nPer tenere lontani gli orsi dagli ambienti umani gli animali sono stati spostati in altre zone, ma questo non ha affrontato il problema che per l'orso l'uomo equivale ad una fonte di cibo, n\u00e9 ha risolto le situazioni ambientali che hanno portato l'orso ad abituarsi all'uomo. \u00abPorre un orso in un ambiente usato da altri orsi pu\u00f2 portare ad una competizione e a conflitti sociali, con il risultato del ferimento o della morte dell'orso meno dominante\u00bb.\nIl parco nazionale di Yellowstone, un'enorme riserva situata negli Stati Uniti occidentali, costituisce un ambiente importantissimo per l'orso grizzly (\"Ursus arctos horribilis\"), ma a causa dell'enorme numero di visitatori gli incontri uomo-orso sono comuni. La bellezza paesaggistica dell'area ha portato ad un afflusso di persone in essa. Inoltre, poich\u00e9 in alcune remote aree di Yellowstone vi sono cos\u00ec tanti orsi ricollocati l\u00ec da altre zone, e poich\u00e9 i maschi tendono a dominare il centro della zona di ricollocamento, le orse tendono ad essere spinte ai margini dei confini e oltre. Il risultato \u00e8 che una grossa percentuale degli orsi che sono stati uccisi per motivi di sicurezza pubblica sono femmine. Questo crea un problema ulteriore per una specie gi\u00e0 minacciata. Negli U.S.A. l'orso grizzly viene ufficialmente classificato come \u00abminacciato\u00bb. Sebbene questo problema sia pi\u00f9 significativo dei grizzly, affligge anche altri tipi di orso bruno.\nIn Europa, parte del problema \u00e8 costituito dai pastori; . Generalmente i pastori seguono le mandrie al pascolo attraverso notevoli estensioni di terreno. Dal momento che gli orsi ritengono queste greggi appartenenti al proprio territorio, possono nutrirsi di bestiame. Alcuni pastori si sentono legittimati a sparare agli orsi per salvaguardare il proprio bestiame.\nIncontri con gli orsi.\nIn Nordamerica vi \u00e8 una media di due attacchi fatali ogni anno. In Scandinavia, negli ultimi 100 anni vi sono stati solamente quattro casi in cui degli uomini sono stati uccisi dagli orsi. Gli attacchi avvengono solitamente se l'orso \u00e8 ferito o se un uomo incontra un'orsa con i piccoli. Alcuni tipi di orso, come l'orso polare, attaccano pi\u00f9 facilmente l'uomo quando sono in cerca di cibo, mentre l'orso nero americano \u00e8 molto meno aggressivo.\nIl progetto di Ricerca sull'Orso Scandinavo classifica le seguenti situazioni come potenzialmente pericolose:\nMinacce per la sopravvivenza.\nL'orso bruno \u00e8 un animale la cui presenza pu\u00f2 entrare in conflitto con l'uomo e con le sue attivit\u00e0 economiche, soprattutto nelle regioni densamente popolate e dove gli ambienti scelti da questo animale vanno a sovrapporsi con le aree utilizzate per l'allevamento, l'agricoltura e l'apicoltura poich\u00e9, essendo un opportunista a livello alimentare, trova comodo utilizzare queste risorse alternative di cibo. L'orso bruno non \u00e8 da considerarsi un animale aggressivo e pericoloso, poich\u00e9 ha solitamente un comportamento schivo e tende ad evitare il pi\u00f9 possibile gli incontri con l'uomo. Tuttavia pu\u00f2 capitare che alcuni esemplari di orso prendano confidenza con l'uomo e le sue attivit\u00e0 antropiche diventando \u00abconfidenti\u00bb, ma tuttavia non sono da considerarsi pericolosi in quanto generalmente non sviluppano comportamenti aggressivi. I casi di aggressione accertati sono sempre descritti come situazioni limite, spesso causati dall'uomo con l'avvicinamento ad animali feriti o intrappolati, a femmine accompagnate da piccoli, oppure disturbando orsi presso i siti di svernamento o di alimentazione, ovvero circostanze in cui l'orso vede nell'uomo un pericolo o un competitore all'accesso ad una fonte di cibo. Generalmente il comportamento scelto in caso di incontro accidentale con l'uomo \u00e8 la fuga.\nIbridazione.\nUn ibrido grizzly-orso polare \u00e8 un raro urside ibrido risultante dall'unione di un orso bruno con un orso polare. Esso prende generalmente il nome di \"pizzly\" nel caso in cui la madre sia un orso bruno e il padre un orso polare, mentre viceversa viene chiamato \"orso grolare\".\nNel 2006, la presenza di questi ibridi in natura \u00e8 stata confermata dall'analisi del DNA di un orso dall'aspetto strano che era stato ucciso nell'Artico canadese. In precedenza, quest'ibrido era stato unicamente prodotto negli zoo ed era considerato un \u00abcriptide\u00bb (un animale ipotetico della cui esistenza in natura non ci sono prove scientifiche)."}
{"id": "1321829", "revid": "1251388", "url": "https://it.wikipedia.org/wiki?curid=1321829", "title": "Pago Pago", "text": "Pago Pago (pronuncia: \"Pango Pango\", ]) \u00e8 un villaggio delle Samoa Americane appartenente alla contea di Ma'Oputasi del Distretto orientale, nonch\u00e9 capitale delle Samoa Americane.\nSituata al centro dell'isola di Tutuila, ha una superficie di e in base al censimento del 2000, ha abitanti.\nAnche se \u00e8 la capitale ufficiale dell'arcipelago, la sede degli organi legislativi \u00e8 il villaggio di Fagatogo.\nParte del territorio del villaggio rientra nel Parco nazionale delle Samoa americane.\nIl 29 settembre 2009 Pago Pago \u00e8 stata gravemente danneggiata da uno tsunami conseguente a una scossa di terremoto di 8,2 gradi sulla Scala Richter.\nSport.\nLa Citt\u00e0 ha una squadra di calcio, la Pago Youth."}
{"id": "1321839", "revid": "767487", "url": "https://it.wikipedia.org/wiki?curid=1321839", "title": "The Murder Junkies", "text": "I Murder Junkies sono un gruppo hardcore punk statunitense, famoso per avere avuto come cantante GG Allin.\nStoria.\nLa band venne formata nel 1991 da Merle Allin (fratello di GG) al basso, Chicken John Rinaldi alla chitarra e Dino Sexx, anche noto come \"Dino, the Naked Drummer\", alla batteria. In seguito Rinaldi lasci\u00f2 il gruppo e venne sostituito prima da Dee Dee Ramone per una settimana, poi dal chitarrista William Weber.\nPoco dopo si un\u00ec al gruppo GG Allin nel ruolo di cantante; pi\u00f9 tardi, nell'aprile del 1993 i Murder Junkies pubblicarono il loro primo album, intitolato \"Brutality and Bloodshed for All\" con l'etichetta Alive Records.\nIn quello stesso mese GG e la band decisero di intraprendere un tour, \"Terror in America\", poi pubblicato in DVD nel 2006. Il tour si concluse il 18 maggio 1993. Il seguente 28 giugno GG Allin mor\u00ec per overdose, ma la band decise di continuare, quindi ingaggiarono un nuovo cantante, Jeff Clayton degli ANTiSEEN, ma il gruppo lo sostitu\u00ec s.. Allora fu ingaggiato Mike Denied, con cui nel 1995 pubblicarono il loro secondo album, \"Feed My Sleaze\". Nello stesso anno la band registr\u00f2 un singolo, \"The Right to Remain Violent\", e un anno dopo l'LP \"The Sons and Daughters of This Savage Land\".\nIn s\u00e9guito, e dei frequenti cambi di formazione, la band nel 1999 si sciolse per poi riunirsi nell'estate del 2003 durante la commemorazione del decimo anniversario della morte di GG Allin. Nel 2005 i Murder Junkies intrapresero un tour in Europa, \"European Invasion 2005\", pubblicato in DVD un anno dopo, rimanendo nel ventunesimo secolo in attivit\u00e0."}
{"id": "1321840", "revid": "305248", "url": "https://it.wikipedia.org/wiki?curid=1321840", "title": "Bioenergetica", "text": ""}
{"id": "1321847", "revid": "838137", "url": "https://it.wikipedia.org/wiki?curid=1321847", "title": "Giovanni Battista Bracelli", "text": "Biografia.\nApparteneva alla famiglia Bracelli, nobili di primo piano a Genova (la stessa cui apparteneva la futura santa Virginia Centurione Bracelli), ma oriundi della Spezia, dal cui castello avevano preso cognome. Allevato a Milano dal nonno Antonio, senatore della citt\u00e0, scelse la carriera ecclesiastica e fu nunzio apostolico in Austria e pretore della Compagnia Romana.\nIl 2 giugno 1572 papa Gregorio XIII lo elesse vescovo di Luni-Sarzana, succedendo a Benedetto Lomellini: nel dicembre dello stesso anno, in ottemperanza alle norme tridentine iniziava la visita pastorale alla diocesi, interrotta a causa della sua cattiva salute.\nNel 1582 celebr\u00f2 nella chiesa di Santa Maria della Spezia il sesto sinodo diocesano, animato dai ricorrenti e secolari contrasti con i canonici della cattedrale che questa volta \"pretendevano da lui non potersi fare decreto alcuno concernente lo stato clericale loro proprio e della diocesi senza il consiglio e consenso loro\": vinse il Vescovo che boll\u00f2 l'opposizione come \"aliquibus oppositionibus et contradictionibus frivolis\".\nNel 1584 Angelo Peruzzi vescovo di Sarsina comp\u00ec una visita apostolica nella diocesi, di cui \u00e8 rimasto una ponderosa relazione utilissima per il censimento degli edifici religiosi presenti all'epoca e per le condizioni umane e culturali del clero locale (in essa del vescovo il relatore scrive: \"cognovit et bonam voluntatem ed diligentiam pastoralem\").\nNegli ultimi anni della sua vita, sempre pi\u00f9 malato scelse come \"alter ego\" il proprio nipote Orazio, in alcuni documenti detto \"locum tenens vicarii generalis\" accanto al vicario generale effettivo, il canonico Tiberio Bianchi. Mor\u00ec \"soffocato da improvviso catarro\" il 17 aprile 1590, venendo sepolto nella cattedrale di Sarzana, ma fino a tempi recenti la data precisa era oscura, poich\u00e9 non compariva n\u00e9 sulla lapide in cattedrale n\u00e9 in altri documenti.\nNegli anni duemila, nel \"Liber defunctorum\" della cattedrale, registro 1587 - 1620, al foglio 103, \u00e8 stato trovato l'atto, nascosto da un foglio incollato sopra, in cui sta scritto: \"Questa pagina fu coperta ed impastata da me ... cos\u00ec \"[mi \u00e8 stato]\" ordinato da Signori Superiori\". Leggendo in controluce compare l'atto di morte del Vescovo, dove appare chiara la causa di questa censura: \"Mons. Ill.mo Gio. Battista Bracelli, Vescovo di Sarzana, pass\u00f2 a miglior vita, non confessato, n\u00e9 comunicato, n\u00e9 oleato [...] alle ore 14 del 17 aprile 1590\".\nGli successe il vescovo Giovanni Battista Salvago.\nGenealogia episcopale.\nLa genealogia episcopale \u00e8:"}
{"id": "1321849", "revid": "322321", "url": "https://it.wikipedia.org/wiki?curid=1321849", "title": "Giovanni Battista Salvago", "text": "Biografia.\nNato a Genova nel 1560, come si apprende dal documento del \"processus concistorialis\" tenutosi per la sua nomina episcopale, studi\u00f2 \"in utroque iure\" all'Universit\u00e0 di Bologna per poi entrare nell'amministrazione pontificia, fino a divenire referendario apostolico per Rimini nel 1588.\nDue anni dopo venne nominato vescovo di Luni-Sarzana da papa Sisto V succedendo a Giovanni Battista Bracelli. Per prima cosa volle rendersi conto della realt\u00e0 della diocesi, compiendo ben quattro visite nei suoi territori (di cui restano cinque volumi manoscritti di relazioni nell'archivio diocesano), in seguito alle quali celebr\u00f2 quattro sinodi diocesani nel 1591, 1595, 1616 e 1623 per disciplinare la vita del clero e migliorare la pratica religiosa. Il primo, settimo nella storia della diocesi, fu il pi\u00f9 importante, mentre i seguenti rappresentarono aggiustamenti e correzioni minori delle decisioni gi\u00e0 prese: gli atti di questi furono tutti stampati a Lucca.\nIl 5 maggio 1599 esegu\u00ec la ricognizione delle spoglie del vescovo lunense San Ceccardo, martirizzato nell'860 dai Vichinghi, giacch\u00e9 si trovava a Carrara in visita pastorale e stabil\u00ec che il santo divenisse patrono principale della citt\u00e0, oltrech\u00e9 del Marchesato, e che venisse festeggiato il 16 giugno.\nAnimato da fervore tridentino si impegn\u00f2 per erigere un seminario diocesano, che a Sarzana ancora mancava, pur essendo gi\u00e0 da anni passato il Concilio. Molteplici furono gli impedimenti, soprattutto di natura politica e solo nel 1605 mons. Salvago pot\u00e9 scrivere al Papa: \"Seminarium clericorum in hanc civitate ... erectum demum Deo favente\"; tre anni dopo al cardinale Borghese aggiungeva che \"il Seminario \u00e8 in piedi e va camminando con ogni prosperit\u00e0\".\nVenne mandato in missione come nunzio apostolico a Graz e a Praga negli anni precedenti la Guerra dei Trent'anni, ma si mantenne in contatto costante con il capitolo della cattedrale, come testimoniano le molteplici lettere conservate.\nMor\u00ec a Sarzana nel 1632 e fu sepolto nella cappella di San Carlo Borromeo nella chiesa dei Cappuccini.\nSuccessione apostolica.\nLa successione apostolica \u00e8:"}
{"id": "1321854", "revid": "44627", "url": "https://it.wikipedia.org/wiki?curid=1321854", "title": "Pete Wentz", "text": ""}
{"id": "1321855", "revid": "547034", "url": "https://it.wikipedia.org/wiki?curid=1321855", "title": "Corrado Costa", "text": "Biografia.\nLaureato in legge visse ed esercit\u00f2 l'avvocatura a Reggio Emilia, ma fu soprattutto un valido poeta che si ciment\u00f2 in diverse opere sperimentali, come le raccolte di poesia \"Pseudobaudelaire\" e \"Le nostre posizioni\", il racconto \"L'equivalente\", le opere teoriche come \"Inferno Provvisorio\" e \"La sadisfazione letteraria. Manuale per l'educazione dello scrittore\". Pubblic\u00f2 nel 1984, con il fotografo Antonio Contiero, sulla rivista \"Frigidaire\" (n.38), la poesia \"Caccia ai 7 errori in un film visto due volte di seguito\" in una versione illustrata.\nFond\u00f2, insieme ad Adriano Spatola e Giorgio Celli, la rivista Malebolge.\nFece parte della redazione di Tam Tam, la rivista fondata nel 1972 da Adriano Spatola e Giulia Niccolai."}
{"id": "1321858", "revid": "123792447", "url": "https://it.wikipedia.org/wiki?curid=1321858", "title": "Alitalia Cargo", "text": "Alitalia Cargo \u00e8 stata dal 1\u00ba gennaio 2015 il prodotto della nuova Alitalia, dopo esserlo gi\u00e0 stato dal 13 gennaio 2009, della Alitalia - Compagnia Aerea Italiana che consiste nella vendita dello spazio cargo (\"belly cargo\") degli aerei passeggeri della flotta Alitalia.\nPrecedente, fino al 12 gennaio 2009, \"Alitalia Cargo\" era invece la divisione merci della vecchia Alitalia \u2013 Linee Aeree Italiane con flotta dedicata di appositi aeromobili \"freighter\". L'hub principale delle sue attivit\u00e0 era l'aeroporto di Milano-Malpensa. La sua ultima direzione era affidata a Pierandrea Galli.\nStoria.\nAlitalia LAI.\n\"Alitalia Cargo\" era attiva nel settore del trasporto aereo merci gi\u00e0 dal 1947. Negli anni ha operato con aeromobili full cargo che spaziavano dal DC-9/30F al B747-200F.\n\"Alitalia Cargo\" contava negli ultimi anni di attivit\u00e0 su 5 aerei McDonnell Douglas MD-11SF \"all cargo\" ai comandi dei quali si alternavano 135 piloti.\nDal 29 agosto 2001 \"Alitalia Cargo\" era diventata partner SkyTeam Cargo, alleanza cargo leader del settore.\n\"Alitalia Cargo\" era membro di Cargo 2000, un'iniziativa IATA che coinvolge i maggiori operatori mondiali del trasporto aereo.\nLa situazione finanziaria di \"Alitalia-LAI S.p.A.\" a settembre 2008, port\u00f2 inevitabilmente ad una razionalizzazione delle destinazioni servite. Di conseguenza anche l'uso degli aeromobili fu ridotto.\nDurante la tormentata vicenda relativa alla privatizzazione dell\"Alitalia-LAI S.p.A.\", nessuna azienda si dichiar\u00f2 interessata ad acquistare le attivit\u00e0 di \"Alitalia Cargo\"; uno dei motivi che contribu\u00ec dell'affossamento della trattativa con Air France-KLM era proprio il fatto che questa non era interessata ad \"Alitalia Cargo\" e da pi\u00f9 parti si chiedeva \"una cordata italiana\" che rilevasse \"tutta l'Alitalia\" perch\u00e9 - si diceva - il \"Made in Italy viaggia su Alitalia Cargo\"; successivamente \"la cordata\" si concretizz\u00f2 nella C.A.I. ma, incredibilmente, neanche questa era interessata a rilevare il prodotto \"all cargo\".\nAlitalia CAI.\nLa \"CAI\", la societ\u00e0 che ha rilevato parte delle attivit\u00e0 del \"Gruppo Alitalia\", ha annunciato il non-interesse per il prodotto \"All-Cargo\", conservando al contempo il prodotto \"Belly\", pertanto \"Alitalia Cargo\" ha cessato la sua attivit\u00e0 \"All-Cargo\" il 12 gennaio 2009. Nello stesso mese di gennaio, \"Alitalia Cargo\" restitu\u00ec al \"lessor\" statunitense Pegasus Aviation i 5 aeromobili \"all cargo\" in suo possesso.\n\"Alitalia Cargo\" \u00e8 quindi scomparsa come servizio \"all cargo\", cio\u00e8 con aeromobili dedicati, ma poich\u00e9 \u00e8 sempre stata una \"divisione\" di Alitalia, continua ad esistere e ad essere attiva nel trasporto cargo utilizzando gli aeromobili della flotta della \"nuova Alitalia\".\nIl 10 novembre 2009, Air France-KLM Cargo ha annunciato attraverso la sua newsletter periodica inviata a tutti i clienti la comunicazione in cui annuncia di essere, a partire dal 16 novembre, nuovo \"GSA\" (Agente Generale di Vendita) di \"Alitalia Cargo\", Alitalia CAI ha quindi ceduto ad Air France-KLM Cargo la rete commerciale di vendita dello spazio riservato alle merci nella stiva degli aerei passeggeri dei voli di linea (il cosiddetto \"belly\").\nSul sito web della societ\u00e0 infatti \u00e8 presente la scritta: \u00ab \"Per le prenotazioni sui voli internazionali ed intercontinentali di Alitalia, contatta la Customer Service Air France Cargo - KLM cargo ai seguenti recapiti [...] Per le prenotazioni sui voli nazionali, contatta il GSA Air Cargo ai seguenti recapiti\" \u00bb.\nCargoitalia.\nIl 6 febbraio 2009, \"ALIS Aerolinee Italiane\" tramite la controllata Cargoitalia ha presentato al commissario di \"Alitalia-Linee Aeree Italiane S.p.A. in a.s.\" un'offerta vincolante per l'acquisto dei beni di \"Alitalia Cargo\", pari a 14,5 milioni di euro, compresi l\"acquisto\" di un aeromobile McDonnell Douglas MD-11 e l'assunzione di 15 piloti entro un mese dalla firma del contratto. Nell'autunno 2009 \"Cargoitalia-ALIS Aerolinee Italiane\" ha rilevato un altro MD-11, assumendo 15 piloti.\nIl 1\u00ba aprile 2009, i beni di \"Alitalia Cargo\" passano definitivamente a Cargoitalia S.p.A., per 14,5 milioni di euro (in 4 tranche da 3,6 milioni) compresi 2 MD11-SF (EI-UPE ed EI-UPI) della \"vecchia\" Alitalia. Sono stati assunti, richiamandoli dalla cassa integrazione, trenta piloti dell'ex \"Alitalia Cargo\" che sarebbero potuti diventare 45 se, come all'epoca preventivato, fosse stato rinegoziato il contratto per il terzo MD11-SF (EI-UPU, poi rilevato da Centurion Air Cargo).\nFlotta.\nPoco prima della transizione da Alitalia - Linee Aeree Italiane alla nuova Alitalia - Compagnia Aerea Italiana, la flotta \"all-cargo\" era composta da 5 McDonnell Douglas MD-11SF (ossia Special Freighter, ottenuto dalla conversione della precedente versione Combi con porta cargo posteriore e capacit\u00e0 di carico di kg 90.719 -\u00a0m\u00b3 556,7):\nA tali aeromobili si aggiungeva poi la capacit\u00e0 cargo degli altri aerei della flotta passeggeri Alitalia - Linee Aeree Italiane."}
{"id": "1321860", "revid": "729019", "url": "https://it.wikipedia.org/wiki?curid=1321860", "title": "Cesare Pettorelli Lalatta Finzi", "text": "Biografia.\nNacque a Milano il 6 giugno 1884, figlio di un'italiana di religione ebraica, e fu riconosciuto al momento della sua nascita solo dalla madre, Agnese Finzi, e, successivamente, dal padre, il conte Napoleone Pettorelli Lalatta, di religione cattolica.\nEntrato nel Regio Esercito come soldato volontario nel 1899, due anni dopo ottenne la nomina a sottotenente assegnato al 78\u00ba Reggimento di fanteria. Promosso tenente partecip\u00f2 alla guerra di Libia dal novembre 1911 all'ottobre 1912. Ricopr\u00ec successivamente l\u2019incarico di Addetto militare presso l'Ambasciata italiana di Berlino, perfezionando cos\u00ec la sua conoscenza del tedesco e dell'ungherese oltre a quella del francese, lingua internazionale dell'epoca.\nNel gennaio 1914 fu promosso capitano, assegnato al 79\u00ba Reggimento fanteria della Brigata Roma. Dopo l\u2019entrata in guerra dell\u2019Italia, il 24 maggio 1915, fu promosso maggiore il 31 ottobre dello stesso anno. Durante i primi mesi di guerra si occup\u00f2 degli interrogatori dei prigionieri di guerra, dell\u2019arruolamento di informatori tra i disertori nemici, e di interpreti per gli interrogatori, in particolare tra i prigionieri di origine cecoslovacca.\nInoltre infiltr\u00f2 uomini di sua fiducia tra i prigionieri di guerra rinchiusi nelle fortezze di San Procolo e di San Felice a Verona, ascoltando le loro conversazioni anche con l'utilizzo di microfoni appositamente posizionati, e diede vita ad azioni di raccolta informazioni dietro le linee austro-ungariche.\nIl 15 maggio 1916 assunse l\u2019incarico di vice capo del Servizio Informazioni (ITO) della 1\u00aa Armata, allora al comando del tenente generale Roberto Brusati, e di comandante del Servizio Informatori. L\u2019autonomia di cui egli godeva all'interno della 1\u00aa Armata lo port\u00f2 a duri contrasti con il maggiore Ugo Cavallero del Comando Supremo di Udine.\nLe sue attivit\u00e0 portarono alla scoperta, nel marzo 1916, della presenza di truppe tedesche sul fronte italiano, in vista della grande offensiva che fu lanciata dal generale Conrad nel maggio successivo. Tali informazioni non furono prese nella dovuta considerazione dal generale Cadorna.\nNel gennaio 1917 venne promosso al grado di maggiore e il 1\u00ba marzo 1918 fu nominato capo del Servizio Informazioni della 3\u00aa Armata, e successivamente Capo del servizio Politico Militare presso il Regio Governatorato della Venezia Giulia. Il 1\u00ba dicembre 1918 fu promosso tenente colonnello e destinato al Ministero degli Esteri, Gabinetto del sottosegretariato di Stato per incarichi politico-diplomatici alle Terre Redente. Segu\u00ec da vicino la vicenda della spedizione fiumana di Gabriele D'Annunzio, e poi ha i primi contatti con il movimento nazionalista croato di Ante Paveli\u0107. Per la sua attivit\u00e0 durante la Grande Guerra viene decorato di Medaglia d'argento al valor militare ed ottiene la Croce di Cavaliere dell'Ordine militare di Savoia. \nIl 7 dicembre 1919, su sua domanda, viene collocato in aspettativa per riduzione di quadri ed \u00e8 richiamato in servizio l'11 giugno 1922 e destinato al 151\u00ba reggimento fanteria. Contestualmente a tale provvedimento il cognome Finzi viene sostituito da Pettorelli Lalatta e tutti i decreti riguardante la sua carriera sono rettificati in questo senso.\nNel 1926 diede alle stampe un volume di memorie intitolato \"Il sogno di Carzano\", che per\u00f2 venne posto sotto sequestro dal regime fascista e le copie gi\u00e0 stampate furono distrutte.\nTermin\u00f2 la sua carriera militare con il grado di generale della riserva, e si spense a Roma il 29 marzo 1969. La salma fu successivamente sepolta nel cimitero di Carzano.\nI fatti di Carzano.\nNel 1917, fra luglio e settembre, Cesare Finzi fu protagonista di un episodio che avrebbe potuto cambiare l'esito della prima guerra mondiale: il \"Sogno di Carzano\u201d.\nNel luglio 1917 un ufficiale sloveno dell'esercito austriaco, il tenente Ljudevit Pivko, si present\u00f2 nelle linee italiane nei pressi di Carzano, in Valsugana, per mettersi a disposizione degli italiani. Propose un'azione che, vista la debolezza delle forze austriache nel settore, avrebbe potuto portare le truppe italiane fino a Trento. Interlocutore dell'ufficiale austriaco fu il maggiore Cesare Finzi, conoscitore della lingua tedesca; i due svilupparono un dettagliato ed ardito piano d'attacco che il generale Luigi Cadorna approv\u00f2. \nL'azione che inizi\u00f2 nella notte del 17 settembre fall\u00ec perch\u00e9 i generali cui era stato affidato il comando, Donato Etna e Attilio Zincone, non si dimostrarono all'altezza. Le forze italiane non riuscirono quindi a sfondare le linee austriache, presidiate da poche centinaia di uomini. \nGli errori di comando fecero fallire un'operazione che avrebbe potuto procurare una vittoria e avrebbe potuto rendere impossibile la successiva offensiva austro-tedesca che port\u00f2 alla disfatta italiana della battaglia di Caporetto."}
{"id": "1321861", "revid": "438678", "url": "https://it.wikipedia.org/wiki?curid=1321861", "title": "Borgo", "text": "Il termine borgo ha due significati simili: pu\u00f2 indicare un centro abitato di grandezza media e di una certa importanza, caratterizzato da un'economia prevalentemente commerciale e con una periferia a carattere agricolo, oppure un'espansione di una citt\u00e0 al di fuori della cerchia delle mura; in quest'ultimo caso si parla pi\u00f9 propriamente di sobborgo.\nEtimologia.\n\"Borgo\" \u00e8 gi\u00e0 attestato nel latino tardo; lo scrittore romano Vegezio utilizza infatti \"burgus\" nel IV secolo per il suo manuale d'arte militare. La parola deriverebbe dal greco \u03c0\u03cd\u03c1\u03b3\u03bf\u03c2 (\"p\u00fdrgos\", \"torre\", \"fortezza\"); un'altra ipotesi \u00e8 che \"burgus\" provenga dal germanico \"burgs\" (cfr. gotico \"baurg\" e alto tedesco antico \"burg\" \"citt\u00e0 fortificata, castello\"). I due termini sono comunque imparentati tra loro, provenendo entrambi dalla forma indoeuropea \"BhERGh\" connessa al concetto di protezione.\nLe forme \"borough e\" \"burgh\", rispettivamente inglese e scozzese, derivate dal germanico \"Burg(h)\", erano usate come suffisso nella toponomastica col significato di \"citt\u00e0 ad amministrazione autonoma\", mentre la forma tedesca \"Burg\" col significato di \"cittadella\"\nDescrizione.\nNei secoli passati questa denominazione era spesso riservata ai paesi di una certa importanza che possedevano un mercato ed una fortificazione. Per la presenza di queste strutture il borgo si differenziava dal villaggio, dal paese e dalla borgata.\nProbabilmente in et\u00e0 longobarda il borgo, che sorge sempre al piano, alla confluenza di una o pi\u00f9 valli, svolgeva una funzione amministrativa e giurisdizionale per tutta l'area afferente. Sovente \u00e8 una trasformazione del concetto di \"Comitato\"."}
{"id": "1321865", "revid": "767487", "url": "https://it.wikipedia.org/wiki?curid=1321865", "title": "Tutti possono arricchire tranne i poveri", "text": "Tutti possono arricchire tranne i poveri \u00e8 un film del 1976 diretto da Mauro Severino e interpretato da Enrico Montesano e Barbara Bouchet, tratto dall'omonimo romanzo di Italo Terzoli ed Enrico Vaime del 1972.\nTrama.\nViviana e Giovanni Renzelli sono una coppia di sposi che vivono a Torino. Lui lavora come centralinista per una grossa azienda di sanitari. Improvvisamente, la vita della coppia cambia quando Giovanni realizza un tredici al Totocalcio da 850 milioni di lire. Una volta intascato il patrimonio si trasferiscono a Montecarlo, cercando di investire la somma e credendo di poter entrare a far parte dell'ambiente dei miliardari, ma in realt\u00e0 riusciranno solo a sperperare l'intera vincita in improbabili speculazioni edilizie suggerite proprio dalla proprietaria dell'azienda dove lavorava Giovanni.\nLuoghi di ripresa.\nIl film \u00e8 stato girato per gli esterni a Torino e nel Principato di Monaco. La scena finale \u00e8 stata girata nell'Isola di Gavi."}
{"id": "1321868", "revid": "287204", "url": "https://it.wikipedia.org/wiki?curid=1321868", "title": "Rosengart", "text": "La Rosengart \u00e8 stata una Casa automobilistica francese attiva dal 1927 al 1955.\nStoria.\nGli albori.\nLa storia di questa Casa ha inizio nel 1927, per mano di Lucien Rosengart, un personaggio gi\u00e0 ricco di esperienze lavorative di vario genere, dalle biciclette alle armi. Nato nel 1881 da una famiglia di industriali parigin, Rosengart mal toller\u00f2 fin da ragazzino il rigore disciplinare di famiglia e non appena ne ebbe la possibilit\u00e0, lasci\u00f2 il tetto nat\u00eco per fondare nel 1905 un'azienda specializzata nella produzione di componenti per auto. Durante la Prima guerra mondiale lavor\u00f2 assieme ad Andr\u00e9 Citro\u00ebn e alla fine del conflitto la sua esperienza si allarg\u00f2 al settore delle finanze e fu cos\u00ec che aiut\u00f2 la Peugeot e la stessa Citro\u00ebn nei loro periodi economicamente difficili all'inizio degli anni venti. Lucien Rosengart divenne famoso anche per la sua genialit\u00e0 nell'inventare oggetti e componenti di vasta utilit\u00e0 (parlando di Rosengart, Andr\u00e9 Citro\u00ebn ricord\u00f2 fra le sue invenzioni il cosiddetto \"chiodo che non arrugginisce\") o anche di altro genere (si attribuisce allo stesso Rosengart l'invenzione del celebre calcio balilla, senza contare il ben 186 brevetti da lui registrati nel campo della produzione di proiettili, quest'ultima attiva durante la Prima Guerra Mondiale). Le vicissitudini relative al risanamento di Peugeot e Citro\u00ebn legarono indissolubilmente Lucien Rosengart al mondo automobilistico e costituirono la molla che lo proiett\u00f2 verso la produzione automobilistica. Rosengart acquist\u00f2 cos\u00ec uno stabilimento a Neuilly e l'avventura automobilistica ebbe inizio. Assieme a Lucien Rosengart, partecip\u00f2 alla nascita della nuova azienda anche Jules Salomon, gi\u00e0 fondatore del marchio Le Z\u00e8bre e gi\u00e0 alle dipendenze di Andr\u00e9 Citro\u00ebn.\nLa produzione pre-bellica.\nIl primo modello prodotto dalla Rosengart fu la \"LR2\", vale a dire una Austin Seven prodotta su licenza per il mercato francese. Le lettere \"LR\" corrispondono alle iniziali del fondatore. Tale vettura, disponibile in pi\u00f9 varianti di carrozzeria, dalla berlina alla spider al furgone, incontr\u00f2 un ottimo successo di vendite, complice il basso costo, sia di listino che di esercizio e fu prodotta a lungo in varie versioni ed evoluzioni, fino al 1939. Nel frattempo, durante il 1930, una \"LR2\" partecip\u00f2 ad una gara di resistenza organizzata fra le citt\u00e0 di Lione, Digione e Bourg-en-Bresse e che prevedeva una durata di divese settimane allo scopo di evidenziare il livello di affidabilit\u00e0 delle vetture partecipanti: la vettura impiegata in questa gara percorse ben 100.000 km senza grossi inconvenienti. Ci\u00f2 diede l'impulso ad alcuni clienti privati, che iscrissero le loro Rosengart ad altre prove di durata, gare al termine delle quali ottennero grossi risultati coprendo distanze ben superiori a quelle richieste.\nLa gamma si ampli\u00f2 durante gli anni trenta con l'arrivo di due modelli, che erano la copia su licenza delle tedesche Adler \"Trumpf\" e \"Trumpf Junior\". Fu cos\u00ec che nel 1933, la Rosengart si affacci\u00f2 nel settore delle vetture alto di gamma con la prima serie della Supertraction, denominata \"LR500\", una vettura a trazione anteriore in grado di rivaleggiare con le Peugeot 401. Tale vettura sar\u00e0 poi proposta in altre due nuove serie nel 1937 e nel 1939, ma con motorizzazioni di origine Citro\u00ebn. Con l'avvento della Seconda guerra mondiale, Lucien Rosengart decise di ritirarsi a vita privata, ma la sua azienda continu\u00f2 l'attivit\u00e0. Mentre Lucien Rosengart si rifugi\u00f2 negli Stati Uniti, la produzione automobilistica si limit\u00f2 ad alcune piccole quantit\u00e0 di \"LR4\" dotate di propulsione elettrica a causa della scarsit\u00e0 di benzina, requisita dal governo francese per essere impiegata in campo bellico.\nDopo la guerra.\nLa produzione ricominci\u00f2 subito dopo il conflitto, ma non pi\u00f9 con gli stessi risultati di prima. Si cerc\u00f2 di riproporre un'evoluzione della \"Supertraction\", stavolta equipaggiata con un motore V8 di origine Mercury, ma la vettura non and\u00f2 mai oltre lo stadio di prototipo, anzi, di due prototipi presentati al Salone di Parigi del 1947 con il nome di \"Supertrahuit\", crasi di \"Supertraction\" e \"Huit\", \"otto\" in francese, ad indicare gli otto cilindri del suo motore. Tale propulsore aveva una cilindrata di 3917 cm3 ed erogava una potenza massima di 95 CV.\nSi decise quindi di tornare a produrre vettura di fascia pi\u00f9 bassa: nel 1951 venne lanciata la \"Ariette\", con motore derivato da quello di origine Austin, ma con carrozzeria pi\u00f9 moderna. La vettura venne proposta anche come giardinetta e come cabriolet, oltre che come berlina, ma non riscosse un gran successo. E neppure ebbero successo altri successivi modelli, ossia la \"Vivor\" e la \"Sagaie\", quest'ultima dotata di motore bicilindrico Panhard. La Rosengart chiuse cos\u00ec i battenti nel 1955."}
{"id": "1321872", "revid": "964", "url": "https://it.wikipedia.org/wiki?curid=1321872", "title": "Giuseppe Eugenio Luraghi", "text": ""}
{"id": "1321876", "revid": "88740", "url": "https://it.wikipedia.org/wiki?curid=1321876", "title": "Mitsubishi Eclipse", "text": "La Mitsubishi Eclipse \u00e8 una coup\u00e9 prodotta dall'casa automobilistica nipponica Mitsubishi Motors Corporation dal 1989 al 2011, durante gli oltre vent'anni di fabbricazione \u00e8 stata commercializzata anche con il nome di Eagle Talon, e Plymouth Laser. A partire dalla seconda serie nel 1995, la versione coup\u00e9 \u00e8 stata affiancata da una versione decappottabile.\nIl contesto.\nL'Eclipse \u00e8 stata progettata e prodotta soprattutto per il mercato statunitense, infatti \u00e8 stata frutto della joint-venture tra la casa giapponese e la Chrysler che aveva portato alla costituzione della Diamond-Star Motors con uno stabilimento a Normal (Illinois) dove la vettura \u00e8 stata costruita sino al 2011.\nPrima serie (D20) 1989-1995.\nL'architettura base della prima serie, la cui produzione inizi\u00f2 nell'agosto 1989, era quella di una coup\u00e9 con motore anteriore e trazione anteriore, ma \u00e8 stata prodotta anche con trazione integrale. Nei primi test in merito alla sicurezza automobilistica a cui \u00e8 stata sottoposta negli Stati Uniti, ha ottenuto il risultato di 4 stelle.\nInizialmente la versione base era prodotta con un motore da 1,8\u00a0l con singolo albero a camme da 92\u00a0CV; lo stesso propulsore equipaggiava anche la versione \"Eclipse GS\". Erano prodotte anche le versioni \"Eclipse GS DOHC\" con un propulsore da 2,0\u00a0l e distribuzione con doppio albero a camme in testa da 110\u00a0kW (150\u00a0CV) e le \"Eclipse GS-T\" e \"Eclipse GSX\" con lo stesso motore della GS dotato di turbocompressore che erogava 195\u00a0CV.\nNel 1992 la D20 ha subito un facelift, la modifica pi\u00f9 importante \u00e8 la perdita dei fari anteriori a scomparsa.\nSeconda serie (D30) 1995-2000.\nNel 1995 fu introdotta la seconda serie dell'auto denominata anche come 2g; da questa versione ebbe termine la commercializzazione con il marchio Plymouth.\nQuesta nuova versione ha visto un notevole cambiamento riguardante le linee dell'auto rese pi\u00f9 tondeggianti rispetto alla prima serie; per quanto riguarda le motorizzazioni \u00e8 stato eliminato il 1.8 e tenuto solamente il 2.0 4g63 Mitsubishi per quanto riguarda le versioni aspirate europee (GS) mentre il 2.0 4G63T turbo (GS-T, GSX) e il 420a di derivazione Chrysler per quanto riguardava i modelli aspirati americani (RS). Le versioni turbo della seconda serie montavano una turbina pi\u00f9 piccola (Garret T25) rispetto a quelle della prima serie (TD05 14b) ma nonostante ci\u00f2 la casa dichiarava un incremento di potenza di 15 CV, passando dagli originari 195 ai 210\u00a0CV.\nNel 1996 fu introdotta la versione spider in due versioni, GS con motore aspirato (4G64) 2.4 e GS-T con il classico 4G63 delle versioni turbo. Mentre la versione del 1995 veniva fornita con l'antenna dell'autoradio fissa dal 1996 fu introdotta l'antenna motorizzata.\nNel 1997 l'auto ha avuto un piccolo restyling per quanto riguarda la carrozzeria, fu infatti adottato un nuovo paraurti anteriore, un nuovo paraurti posteriore e delle nuove minigonne su tutte le versioni (RS esclusa, in quanto essendo la versione base non ne veniva fornita), le versioni turbo coup\u00e9 adottarono anche una nuova ala posteriore. Queste piccole modifiche estetiche resero necessari alcuni accorgimenti quali dei nuovi fanali anteriori, dei nuovi fendinebbia, nuovi specchietti retrovisori e delle nuove luci retromarcia.\nAccelerazione 0\u2013100\u00a0km/h in 9.4 sec, Velocit\u00e0 massima 225,7\u00a0km/h.\nTerza serie (3G) 2000-2005.\nLa terza generazione della Eclipse, venduta ormai solo con il marchio Mitsubishi dopo il tramonto della joint venture con Chrysler, fu svelata nel 1999, poco dopo la presentazione della concept car \"Mitsubishi SST\" al North American International Auto Show del 1998. Si trattava della prima concept car esibita dalla Mitsubishi in un salone degli Stati Uniti.\nModelli:\nQuarta serie (4G) 2005-2011.\nLa nuova generazione \u00e8 stata presentata nel 2005 al Salone dell'automobile di Detroit. La produzione \u00e8 cessata nel 2011, ma gli ultimi esemplari sono stati venduti nel 2012."}
{"id": "1321878", "revid": "124542232", "url": "https://it.wikipedia.org/wiki?curid=1321878", "title": "Malebolge (rivista)", "text": "Malebolge fu una rivista di letteratura fondata a Reggio Emilia nel 1964 da Corrado Costa insieme ad Adriano Spatola e Giorgio Celli.\nLa rivista, a carattere irregolare, nacque nell'ambito del Gruppo 63 e pu\u00f2 essere considerata, come la rivista romana \"Grammatica\" di Achille Perilli, una rivista di minore consistenza tra quelle della neoavanguardia, ma solamente dal punto di vista quantitativo perch\u00e9 ricca di materiali nati dall'esperienza di quel periodo.\nI fascicoli pubblicati da \"Malebolge\" furono solamente quattro, dalla primavera del 1964 alla primavera del 1967, divisi in tre numeri ed un quaderno. Ad essi si aggiunge un'uscita compresa nel numero 26 di \"Bolgia\".\nI primi due numeri furono distribuiti da Ugo Mursia e gli altri due da Vanni Scheiwiller che ne fu anche l'editore.\nLa redazione della rivista, alla quale parteciparono oltre al responsabile Pippo Conti, Vincenzo Accame, Giorgio Celli, Corrado Costa, Antonio Porta, Alberto Gozzi, Nanni Scolari e Adriano Spatola, venne curata graficamente da Giovanni Anceschi e sub\u00ec qualche modifica nei diversi fascicoli.\nLa rivista, che nei primi due numeri presentava il sottotitolo di \"rivista letteraria\", era divisa in due sezioni fisse, \"Testi\" e \"Pretesti\", ai quali si aggiungeva in alcuni numeri la sezione \"Contesti\".\nLe sezioni servivono per distinguere la parte dei testi dagli interventi e dai saggi con scritti dei letterati appartenenti al gruppo, tra i quali Angelo Guglielmi, Edoardo Sanguineti e Umberto Eco, Gian Pio Torricelli.\nIn linea con il Gruppo 63, la rivista pubblicava non solo scritti poetici e narrativi degli stessi redattori, ma anche gli interventi dei convegni tenuti dal \"Gruppo 63\" e organizzati in quegli anni, come quello di Reggio Emila tenutosi dal 1\u00ba al 3 novembre 1964 e quello della Spezia che ebbe luogo dal 10 al 12 giugno del 1966.\nOltre agli scritti di carattere letterario, la rivista accoglieva alcuni articoli e testi teorici di musica o arte, come \"Eugenetica musicale e gastronomia dell'impegno\" di Luciano Berio, nel numero 1, e il \"Manifesto dell'arte permutazionale\" di A.A. Moles nel quaderno numero 1.\nTutti i numeri della rivista sono disponibili in una edizione commentata della casa editrice Diabasis di Reggio Emilia: \"Malebolge - L'altra rivista delle avanguardie\" (2011) a cura di Eugenio Gazzola, con prefazione di Walter Pedull\u00e0 e una testimonianza di Giorgio Celli."}
{"id": "1321883", "revid": "125604806", "url": "https://it.wikipedia.org/wiki?curid=1321883", "title": "Willemstad", "text": "Willemstad \u00e8 una citt\u00e0 di abitanti, capitale di Cura\u00e7ao, isola del mar dei Caraibi meridionali e nazione costitutiva del Regno dei Paesi Bassi. \u00c8 un importante centro portuale, ma anche uno scalo turistico di fama internazionale. Il centro storico di Willemstad, che ospita la pi\u00f9 antica sinagoga delle Americhe, \u00e8 entrato nel 1997 a far parte dei Patrimoni dell'umanit\u00e0 dell'UNESCO. Fu fino al 2010 la capitale delle disciolte Antille Olandesi.\nGeografia fisica.\nLa citt\u00e0 \u00e8 sita a sud-ovest dell'isola di Cura\u00e7ao, lungo la costa del Mar dei Caraibi. Willemstad \u00e8 divisa in due quartieri, Punda ed Otrobanda, separati dalla baia di Sant'Anna, un canale naturale che unisce il mare con la laguna di Schottegat.\nStoria.\nPunda venne costruita nel 1634, dopo che gli olandesi la presero dalla Spagna, dandole in principio il nome in olandese \"De Punt\". In quello stesso anno fu fondata la citt\u00e0 di Willemstad, cos\u00ec chiamata in onore di Guglielmo II d'Orange. Nel 1635 la Compagnia olandese delle Indie occidentali costru\u00ec il forte Amsterdam. Otrobanda, toponimo originato dallo spagnolo \"otra banda\" (altra sponda), venne fondata nel 1707 come nuovo settore cittadino ed \u00e8 considerata come il settore culturale di Willemstad.\nNel 1915 la Shell apr\u00ec nei dintorni di Willemstad una raffineria che trasform\u00f2 radicalmente l'economia isolana.\nSociet\u00e0.\nReligione.\nLa citt\u00e0 \u00e8 sede della diocesi di Willemstad, istituita il 28 aprile 1958 e suffraganea dell'arcidiocesi di Porto di Spagna. \u00c8 presente anche una piccola comunit\u00e0 ebraica.\nEconomia.\nWillemstad \u00e8 un importante centro portuale, la cui importanza \u00e8 principalmente legata alla presenza di grandi raffinerie, attualmente gestite dalla PDVSA, che lavorano il petrolio estratto nel vicino Venezuela. Nella citt\u00e0 hanno sede numerose imprese finanziarie, il cui insediamento \u00e8 favorito dalle politiche fiscali locali.\nInfrastrutture e trasporti.\nAeroporti.\nWillemstad \u00e8 servita dall'Aeroporto Internazionale di Cura\u00e7ao, situato a 12 km a nord-ovest del centro della citt\u00e0.\nStrade.\nPunda ed Otrabanda sono uniti dal Ponte Regina Emma, un ponte di barche che unisce i due quartieri. La maggior parte del traffico transita tuttavia sul moderno Ponte Regina Giuliana, inaugurato nel 1974."}
{"id": "1321889", "revid": "1073227", "url": "https://it.wikipedia.org/wiki?curid=1321889", "title": "Rita Wilson", "text": "Biografia.\nRita Wilson, nata Margarita Ibrahimoff (), nasce in California da padre bulgaro, che immigr\u00f2 negli Stati Uniti, e madre greca, proveniente da un piccolo villaggio ai confini con l'Albania. Ha cambiato il suo cognome da Ibrahimoff a Wilson, prendendo il nome di una via in cui ha abitato.\nNel 1988 si sposa con l'attore Tom Hanks. Come attrice ha partecipato a vari film che vedevano il marito protagonista, \"Un ponte di guai\", \"Il fal\u00f2 delle vanit\u00e0\", \"Insonnia d'amore\" e l'esordio alla regia del marito \"Music Graffiti\". Nel 1995 \u00e8 una delle protagoniste di \"Amiche per sempre\", al fianco di Demi Moore, Rosie O'Donnell e Melanie Griffith, successivamente recita in \"Una promessa \u00e8 una promessa\" al fianco di Arnold Schwarzenegger, \"Se scappi, ti sposo\" e \"Storia di noi due\".\nNel 2002 esordisce come produttrice nella commedia romantica scritta e interpretata da Nia Vardalos \"Il mio grosso grasso matrimonio greco\". Nel 2004 recita in \"Nata per vincere\", mentre l'anno seguente prende parte al film indipendente \"The Chumscrubber\". Nel 2008, assieme al marito, \u00e8 tra i produttori di \"Mamma Mia!\", adattamento cinematografico dell'omonimo musical di Broadway.\nNel marzo 2019 ha ricevuto una stella sulla Hollywood Walk of Fame.\nVita privata.\nSi \u00e8 sposata con l'attore Tom Hanks nell'aprile 1988, con cui ha avuto due figli: Chester (1990) e Truman (1995). Inoltre \u00e8 la matrigna di Colin ed Elizabeth, avuti da Hanks nel suo precedente matrimonio. \u00c8 molto attiva nelle opere di carit\u00e0, grazie anche all'amicizia con Rosie O'Donnell, soprattutto riguardanti il cancro e i bambini. Rita Wilson \u00e8 cristiana ortodossa."}
{"id": "1321890", "revid": "15756", "url": "https://it.wikipedia.org/wiki?curid=1321890", "title": "Casaletto Spartano", "text": "Casaletto Spartano \u00e8 un comune italiano di abitanti della provincia di Salerno in Campania.\nStoria.\nDi origine medioevale il paese, secondo una leggenda locale, si svilupp\u00f2 intorno all'antica contrada \"Spartoso\", da cui potrebbe derivare il nome Spartano. L'abbandono del vecchio nucleo, sempre secondo questa vecchia leggenda, fu causato da un'invasione di formiche. Molto pi\u00f9 verosimilmente il primo nucleo del paese sorse ai piedi del monte Difesa perch\u00e9 il luogo era ricco di acqua, essendo presenti in zona numerose sorgenti e un piccolo fiume. Il primo documento che pu\u00f2 dare una collocazione storiografica al paese \u00e8 una piccola lapide di pietra con scritta in latino attualmente posta all'ingresso della navata laterale sinistra della chiesa madre di San Nicola, la quale ricorda la consacrazione della chiesa, recante la data del 1177. Il toponimo \"Casaletto\" deriva, come si pu\u00f2 facilmente dedurre, da \"casale\". Infatti \"Casalecti\", nel medioevo, era, insieme a \"Bactalearum\" (Battaglia) un casale delle terre di Tortorella. Nel 1562 i casali di Casaletto e Battaglia furono venduti da Trojano Spinelli, marchese di Mesoraca, principe di Scalea e signore delle terre di Tortorella, al barone D. Giovanni Antonio Gallotti e quindi staccati dal feudo originario\nNel Seicento il paese fu, come tutta l'Italia meridionale, colpito dalla peste del 1656, che ridusse la popolazione a meno della met\u00e0.\nL'unificazione dei Comuni di Casaletto e Battaglia avvenne nel 1810, per ordine del generale francese Charles Antoine Manh\u00e8s. Questi ebbe l'incarico dal re di Napoli, Gioacchino Murat, di risolvere il problema del brigantaggio (filoborbonico) nel regno delle Due Sicilie. Giunto nel golfo di Policastro mand\u00f2 ordini al sindaco di Casaletto di apprestare foraggi e vettovaglie per il suo esercito. Il sindaco per\u00f2, volutamente o per scarsit\u00e0 di mezzi, non provvide a soddisfare le richieste del generale che, giunto in paese e sospettando il sindaco di essere in combutta con i briganti filoborbonici, lo fece fucilare nel luogo detto \"alle pietre del Campo\", ordinando la riunificazione dei comuni di Casaletto e Battaglia e imponendo al sindaco di Battaglia di trasferirsi a Casaletto, che fu eletto a capoluogo.\nIl termine \"Spartano\" fu aggiunto a \"Casaletto\" solo dopo l'unit\u00e0 d'Italia. Esso deriva da \"sparto\", una pianta delle aree mediterranee, presente quasi ovunque nel territorio casalettano.\nOggi Casaletto Spartano \u00e8 costituito dai due principali centri abitati che sono la vicina frazione Battaglia e il capoluogo, pi\u00f9 tutta una serie di contrade rurali, circa una trentina, sparse su tutto il territorio che ha una superficie complessiva di oltre 70.17\u00a0km\u00b2. Casaletto Spartano e Battaglia sono divise dal corso d'acqua Rio di Casaletto e collegate tra di loro con alcuni sentieri.\nDal 1811 al 1860 ha fatto parte del circondario di Vibonati, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Vibonati, appartenente al circondario di Sala Consilina.\nMonumenti e luoghi d'interesse.\nIl Capello.\nIl luogo maggiormente rappresentativo di Casaletto, \u00e8 senz'altro \u201cIl Capello\u201d.\nTale localit\u00e0 si inserisce in un complesso sorgitivo contraddistinto da un elevato valore ambientale. La localit\u00e0 prende il nome dalla cascata \"Capelli di Venere\" la cui denominazione deriva dalla rigogliosa crescita della pianta Capelvenere. In prossimit\u00e0 del corso d'acqua si trova anche un mulino ben conservato e un vecchio rudere denominato \"Sorgitore\", che consente la deviazione delle acque provenienti dalla sorgente che ha origine presso la localit\u00e0 Melette, in modo che una parte delle acque alimentino il mulino e la restante parte vadano a finire nel fiume. Il Capello presenta anche tutta una serie di percorsi interni che consentono di visitare vari luoghi panoramici che il corso d'acqua crea lungo il suo tragitto.\nAree naturali.\nIn passato, la necessit\u00e0 di collegamenti brevi fra i diversi centri abitati posti soprattutto in prossimit\u00e0 del Rio di Casaletto, ha portato alla nascita di una serie di sentieri che collegano le diverse contrade rurali fra di loro ed in particolare a Casaletto Spartano e la frazione Battaglia. Fra i pi\u00f9 importanti vi \u00e8 senz'altro quello religioso delle \"Rocche\", ma anche il sentiero di \"Cannati\" e quello che collega in Capello con il mulino di \"Felice Bello\". La caratteristica principale di questi sentieri \u00e8 senz'altro il fatto che si sviluppano lungo il Rio di Casaletto, attraversando luoghi incontaminati e consentono di osservare il corso d'acqua lungo il suo tragitto.\nSul territorio casalettano sono presenti numerose grotte carsiche che sino ad oggi sono state esplorate solo da pochi curiosi. Le principali sono quelle di Mariolomeo e quelle del Vottarino. Le grotte sono accessibili solo a persone esperte e solo per alcuni periodi dell'anno.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele.\nIl comune fa parte della Comunit\u00e0 montana Bussento - Lambro e Mingardo"}
{"id": "1321892", "revid": "54253", "url": "https://it.wikipedia.org/wiki?curid=1321892", "title": "Mirco Mencacci", "text": "Si occupa del sound design per cinema/ tv (presa diretta e post-produzione), video arte e musica. \u00c8 titolare dal 1981 della ditta \"S.A.M. Sistemi Audio di Memorizzazione\", etichetta discografica, edizioni musicali, librarie e video, oltre a studio di registrazione e post-produzione cinematografica a Lari (PI). \u00c8 da 2001 che sta combattendo una personale battaglia contro l\u2019inquinamento acustico, il secondo inquinante al mondo. La frase che lo ha caratterizzato di pi\u00f9 \u00e8: \"La vista \u00e8 la virt\u00f9 dei forti\".\nCinema.\n\u00c8 stato sound designer per film presentati a centinaia di festival del cinema in tutto il mondo, proiettati anche al Guggenheim NYC, al MOMA NYC, al Pompidou Paris, al Museo MAXXI Roma e alla Biennale di Venezia. Tra questi \"Lo sguardo di Michelangelo\" di Michelangelo Antonioni (2004), \"Puccini e la Fanciulla\" di \"Paolo Benvenuti\" (Festival di Venezia 2008) e gli ultimi lavori di Yuri Ancarani tra cui \"The Challenge\" (premio speciale giuria del Festival del Cinema di Locarno 2016), \"San Siro\" (premio Maxxi 2014, Sky Arte HD 2014), la trilogia composta da \"Il Capo\" (Festival di Venezia 2010), \"Piattaforma Luna\" (Festival del Cinema di Roma 2011) e \"Da Vinci\" (Biennale di Venezia 2013).\n\u00c8 altres\u00ec ideatore del sistema \"Spherical Sound\", che utilizza nei suoi lavori cinematografici. \u00c8 stato invitato dalla Dolby stessa presso la Casa del Cinema di Roma (2016) per esibire le potenzialit\u00e0 di questo sistema applicato a Dolby Atmos.\nHa realizzato come co-regista con Yuri Ancarani lo spot \"The Sounds of Massimo Bottura\u2019s Lasagna\", pubblicato dal New York Times nel 2016.\nTra il 1999 e il 2009, ha aperto a Roma alcuni studi di post-produzione audio/video per cinema e televisione in cui ha realizzato, come supervisore del montaggio sonoro, la post-produzione di pi\u00f9 di 400 film, telefilm, documentari, cortometraggi e sonorizzazioni in ambito cinematografico, televisivo, home video con registi come Marco Tullio Giordana, Matteo Garrone, Ferzan \u00d6zpetek, Nanni Moretti e realizzato restauri sonori come quello del materiale discografico del 1939 per il film \"Fascisti su Marte\" di Corrado Guzzanti. \nMusica.\nNel 1981 ha fondato \"S.A.M. Recording Studio\" di Lari (PI), di cui ne \u00e8 direttore artistico. Oltre ad essere uno studio di registrazione, S.A.M. \u00e8 anche studio di post-produzione cinematografica, etichetta discografica, edizioni musicali, librarie e video. Nel suo studio \u00e8 stata registrata musica jazz, classica, pop e sperimentale, da Ornella Vanoni a Tony Scott, da Irio De Paula a Eddie Wied (pianista di Frank Sinatra), da Stefano Bollani a Il Teatro degli Orrori, e poi Paolo Fresu, Enrico Rava, Bruno Tommaso, Nada, Playing for Change, Stewart Copeland, Giovanni Caccamo, Riki (Riccardo Marcuzzo), Zen Circus, Bandabard\u00f2, One Dimensional Man, Dente, Emma Morton, Thegiornalisti, Marina Rei, Mauro Ermanno Giovanardi, Luke Winslow-King e tanti altri. \nHa curato registrazioni di opere liriche di direttori come Zubin Mehta, tra cui \"Il cavaliere della rosa\" con l\u2019Orchestra e il Coro del Maggio Musicale Fiorentino (Rai Radio, 2012) e registrazioni live della RAI tra cui le opere liriche \"Tosca\" e \"Traviata\" presso il Teatro Puccini di Torre del Lago per la Fondazione Puccini (\"Prima della prima\u201d, Rai 3, 2010).\nHa curato la produzione di gruppi musicali come i Sinfonico Honolulu con la partecipazione artistica di Mauro Ermanno Giovanardi vincitori nel 2013 di una targa Tenco, del gruppo pisano Gatti M\u00e9zzi, vincitori del premio Ciampi 2007, di Jacopo Martini Quartet e di un progetto musicale-teatrale-letterario di Alessandro Benvenuti dal titolo \"Zio B.\"\n\u00c8 editore musicale di colonne sonore originali per lungometraggi cinematografici come \"Il magico Natale di Rupert\" di Flavio Moretti (Rai Cinema) e \"Ninos\" di Alessandro Angelini (2003-2004).\nDocente/ conferenze.\nHa tenuto conferenze, seminari e master sul suono nel cinema in Europa e oltre oceano presso istituti didattici, universit\u00e0\u2019, festival cinematografici, tra cui un master di sound design per il cinema presso la Syracuse University, USA (2009).\nHa partecipato come docente di tecniche surround per cinema per \"Artevisione 2016\" (Sky e Careof, Milano, 2016), \"Centro Professione Musica\" (CPM, Milano, 2015 e 2016), come docente di presa diretta e post-produzione audio per cinema e televisione al progetto \"TV DOCS\u201d (2014), organizzato da Formatica e Provincia di Prato e \u201cI mestieri del cinema\u201d (2012), corso di tecnico audio organizzato da Armunia Formazione.\nHa partecipato al convegno \"Arte e Disabilit\u00e0\" (Salerno 2015), al \u201cFestival per le citt\u00e0 accessibili #2\u201d (Foligno 2015), al festival \u201cCinekid\u201d di Amsterdam come docente di una \u201cMasterclass\u201d (2006); al \u201cFestival du film de Beauvais\u201d (Parigi 2006, 2010 e 2012) come docente di alcune \u201cMasterclass\u201d sulla sperimentazione del sistema \"Spherical Sound\", sistema di ripresa del suono e ad \u201cEar to the earth\u201d a New York (2006). \u00c8 stato membro di giuria al \u201cFestival International du Film d'Aubagne\u201d (2006); nel novembre 2009 membro di Giuria del \u201cFestival Raccorti Toscani\u201d e nel 2010, nel 2011 e nel 2012 ne ha presieduto la giuria. Ha partecipato attivamente ad un incontro sul cinema nel Carcere di Porto Azzurro.\nStoria.\nNato nel borgo mediovale di Lari (PI), all'et\u00e0 di quattro anni, nel 1965, divenne cieco a causa di un colpo di fucile da caccia partito accidentalmente. All\u2019et\u00e0 di sette anni, si trasfer\u00ec a Genova per frequentare una scuola speciale per non vedenti. Questa parte della sua storia lo ha ispirato per la sceneggiatura del film autobiografico \u201cMirco\u201d, con titolo definitivo \"Rosso come il cielo\" (Cristiano Bortone, 2002), film che, prendendo spunto dalla sua storia personale, illustra le condizioni delle scuole speciali negli anni settanta. Mirco si \u00e8 poi dissociato dalla produzione del film stesso, dopo alcune stesure della sceneggiatura, che non rispecchiavano pi\u00f9 la sua idea cinematografica.\nSulla sua storia \u00e8 anche stato realizzato un documentario per la TV Svizzera, dal titolo \"Le immagini di Mirco\" di Michael Beltrami (2005). \nCon il tempo ha sviluppato un udito eccezionale e un interesse particolare verso il suono e la registrazione sin dall\u2019et\u00e0 di 4 anni. Da allora ha iniziato ad utilizzare l\u2019ecolocalizzazione, sistema che consente di localizzare gli ostacoli, percepire la loro forma, conoscere la dimensione degli spazi e gli ambienti attraverso le riflessione del suono.\nAltro.\n\u00c8 altres\u00ec ideatore di un parco tematico sul suono, in fase di realizzazione, incentrato su un centro di ricerca multidisciplinare su suono, rumore e vibrazione. \nHa creato e prodotto la prima edizione del \u201cFestival del suono\u201d presso Lari, Pisa (2001).\n\u00c8 ideatore, insieme al direttore artistico del Festival Collinarea Loris Seghizzi, del progetto \"Connessioni\", strumento al servizio di performance multimediali in ambienti urbani connessi tra loro, il cui obiettivo \u00e8 far convivere contenuti reali e virtuali dislocati in luoghi differenti e gestiti in contemporanea.\nHa all\u2019attivo alcune interviste ed interventi, tra cui ospite speciale di RAIUNO TG1 news \u201cLa vita in diretta\u201d (RAIUNO, 2016) , un\u2019intervista per \"TG1 Persone\" di Angelo Angelastro (2014), per Radio Due \u201cVentottominuti\u201d di Barbara Palombelli (2009) e ospite a Canale 5 nella trasmissione \u201cMattino Cinque\u201d condotta da Barbara d\u2019Urso. \u00c8 stato inoltre intervistato in programmi come \u201cFuoriclasse Canale scuola lavoro\u201d (Rai Educational, 2008), \u2018Niente di personale\u2019 a cura di Antonello Piroso (La 7, 2007), \u201cI fatti vostri\u201d a cura di Giancarlo Magalli (Rai Due, 2007).\nHa partecipato alla celebrazione del 90 anniversario dell\u2019Unione Italiana Ciechi alla Sala della Lupa della Camera dei Deputati in qualit\u00e0 di non vedente distintosi in attivit\u00e0 di prestigio.\nHa inoltre curato la realizzazione di alcuni audiolibri, tra cui \"Tristano muore\" di Antonio Tabucchi (Feltrinelli)."}
{"id": "1321898", "revid": "226458", "url": "https://it.wikipedia.org/wiki?curid=1321898", "title": "Formula di Barcan", "text": "In logica modale, la formula di Barcan e l'inverso della formula di Barcan definiscono una relazione tra quantificatori e operatori modali.\nFormula di Barcan.\nLa formula di Barcan pu\u00f2 essere formalizzata come segue:\nIn altri termini, la traduzione in lingua Italiana \u00e8 la seguente \"'Per ogni x, \u00e8 necessario A', implica, '\u00c8 necessario che per ogni x, A'\".\nIn tutti i mondi accessibili da un generico mondo W, se la formula A \u00e8 vera per ogni x del dominio di W, allora la formula A \u00e8 vera per ciascun elemento del dominio di tutti i mondi accessibili da W.\nIn altre parole, questa formula vincola a definire, nelle interpretazioni, domini uguali per tutti i mondi considerati.\n\u00c8 un assioma solo nel sistema formale \"S5\".\nQuesta formula fu proposta da Ruth Barcan Marcus.\nInverso della formula di Barcan.\nL'inverso della formula di Barcan pu\u00f2 essere formalizzato come segue:\nQuesta formula afferma quanto segue: se \u00e8 vero A per ogni x del dominio di ogni mondo, allora A \u00e8 vera per ogni x del generico mondo W in tutti i mondi visibili da W.\nRispetto alla formula di Barcan, questa \u00e8 meno vincolante perch\u00e9 non richiede l'uguaglianza dei domini ma solo la condizione che se un generico mondo Wi vede un generico mondo Wj, il dominio di Wi sia incluso in quello di Wj.\n\u00c8 un assioma nei sistemi formali \"T\", \"S4\", \"S5\"\nRelazione con la semantica di Kripke.\nLa formule di Barcan affermano una equivalenza fra necessit\u00e0 (possibilit\u00e0) \"de dicto\" e necessit\u00e0 (possibilit\u00e0) \"de re\".\nConsiderato un generico sistema formale in cui sia ammessa la \"semantica di Kripke\", \u00e8 dimostrato che la formula di Barcan e il suo inverso non sono pi\u00f9 assiomi, in quanto non \u00e8 pi\u00f9 garantito il fatto che se un generico mondo Wi vede un generico mondo Wj, il dominio del primo sia incluso in quello del secondo.\nPer evitare di associare lo stesso insieme di esistenti, D, a ogni modello, cio\u00e8 a ogni mondo possibile, Kripke nel 1963 stabil\u00ec che le condizioni di verit\u00e0 degli enunciati quantificati devono essere modificate in modo da non presupporre la verit\u00e0 di tale tesi, dichiarando in modo esplicito per ogni mondo possibile, quale sia l'insieme degli individui in esso esistenti: per ogni elemento del mondo attuale viene specificato un dominio di quantificazione non vuoto.\nTeorema.\nConsiderato un generico sistema formale in cui sia imposta la relazione di simmetria tra i mondi (ad esempio S5), \u00e8 dimostrato che in tale sistema formale la formula di Barcan \u00e8 un assioma, come anche il suo inverso.\nQuesto perch\u00e9 se un generico mondo Wi vede Wj, allora, per definizione di simmetria, Wj vede Wi. Quindi i domini sono uguali."}
{"id": "1321905", "revid": "1558798", "url": "https://it.wikipedia.org/wiki?curid=1321905", "title": "Mario (serie di videogiochi)", "text": "Mario, nota anche come Super Mario, \u00e8 una serie di videogiochi prodotta da Nintendo, considerata una delle pi\u00f9 popolari, durature e migliori serie videoludiche della storia.\nAlcuni titoli appartenenti a questa serie sono considerati tra i pi\u00f9 grandi e celebri videogiochi della storia. In generale la serie e il suo protagonista, che nella maggior parte dei titoli \u00e8 Mario, solitamente accompagnato dal fratello Luigi, hanno avuto un profondo impatto sulla cultura videoludica e popolare dagli anni '80, tanto che la serie \u00e8 composta da oltre 200 videogiochi, la maggior parte dei quali appartengono al genere platform e contengono nel titolo la dicitura \"Super Mario\", nome del filone principale della serie. Essa \u00e8 inoltre la saga che ha venduto di pi\u00f9, arrivando nel 2012 a superare 262 milioni di copie vendute, contando solo la serie principale. Le serie \"spin-off\" come \"Mario Kart\" e \"Mario Party\" hanno venduto rispettivamente pi\u00f9 di 78 milioni di unit\u00e0 e pi\u00f9 di 32 milioni di unit\u00e0. In totale l'intera serie dedicata a Mario, contando tutti gli \"spin-off\" e i prodotti a esse legate, ha venduto oltre 856 milioni di copie in tutto il mondo, rivelandosi la serie di videogiochi di maggior successo e popolarit\u00e0 della storia.\nStoria.\nLa prima apparizione di Mario \u00e8 come protagonista dell'arcade \"Donkey Kong\" (1981).\nL'arcade \"Mario Bros.\" (1983) \u00e8 il primo gioco ad avere Mario nel titolo e il primo a introdurre Luigi, da cui anche la parola \"Bros.\" che \u00e8 un'abbreviazione di \"brothers\" ossia \"fratelli\".\nIn \"Super Mario Bros.\" (1985) nasce la serie su console per il NES.\nIn \"\" (1986) per Famicom pu\u00f2 considerarsi il seguito del primo capitolo, ma solo per il mercato giapponese.\nIn \"Super Mario Bros. 2\" (1988) per NES per il mercato europeo, americano e africano, \u00e8 un gioco particolare ambientato in un sogno.\nIn \"Super Mario Bros. 3\" (1988) per NES il gioco viene ampliato e arricchito di nuovi elementi. Aumentano i potenziamenti (come la foglia, che permette di volare per brevi tratti) e nemici; i livelli sono a tema con il relativo mondo di gioco e sono visualizzati su una mappa che permette al giocatore di decidere il percorso da fare. Infatti l'ordine non \u00e8 strettamente lineare, ma permette di ritornare sui propri passi, sebbene ogni livello possa essere completato una sola volta.\nIn \"Super Mario World\" (1990) per SNES i livelli salgono a 72, suddivisi in 7 mondi principali e 2 segreti, raggiungibili grazie a uscite nascoste; Mario acquista una nuova serie di mosse, compreso un \"salto avvitato\" e l'abilit\u00e0 di raccogliere e lanciare oggetti; guadagna inoltre una sorta di inventario, dove viene sistemato un potenziamento raccolto in eccesso che viene riutilizzato al momento giusto. Fa inoltre la sua prima apparizione Yoshi, qui in veste di comprimario e che sarebbe diventato il protagonista in \"\" (1995).\nSono usciti anche due capitoli per Game Boy, chiamati \"Super Mario Land\" (1989) e \"\" (1992).\n\"Super Mario 64\" (1996) per Nintendo 64 segna l'inizio della serie in tre dimensioni di Mario, che deve salvare un'altra volta Peach da Bowser, il quale ha conquistato il castello di Peach grazie al potere delle Superstelle; Mario ne deve raccogliere almeno 70 per sfidare alla fine del gioco Bowser e liberare Peach, saltando di quadro in quadro. Se Mario riesce a raccogliere 120 Superstelle, ottiene 100 vite extra e impara una mossa nuova; cos\u00ec \"Super Mario 64\" \u00e8 anche il primo gioco in cui il giocatore avrebbe ricevuto un premio per la collezione di oggetti.\n\"Super Mario Sunshine\" (2002) per Nintendo GameCube pu\u00f2 considerarsi il seguito di \"Super Mario 64\", con il quale condivide alcuni elementi di gioco. Questa volta lo scopo \u00e8 quello di ripulire l'isola nel quale Mario \u00e8 in vacanza, deturpata da un suo sosia. Come nel precedente capitolo, per avanzare nei livelli si devono collezionare dei potenziamenti chiamati \"Soli Custodi\" e che sostituiscono le Superstelle; questa volta per\u00f2 Mario \u00e8 dotato di una particolare pistola ad acqua, lo SPLAC 3000, con la quale pu\u00f2 sconfiggere i vari nemici.\nIn \"New Super Mario Bros.\" (2006) per Nintendo DS c'\u00e8 un ritorno al passato e alle meccaniche di gioco monodimensionali, pur possedendo alcuni elementi realizzati in tre dimensioni. \u00c8 infatti una sorta di misto fra \"Super Mario Bros.\" (la trama \u00e8 la stessa: Bowser rapisce la Principessa Toadstool Peach e per liberarla bisogna sconfiggere Bowser), \"Super Mario Bros. 3\" (la mappa dei mondi, i tubi sulla mappa, la possibilit\u00e0 di prendere i gusci e lanciarli contro i cubi \"?\" e i mattoni e le case fungo), \"Super Mario World\" (la possibilit\u00e0 di mettere un oggetto di riserva) e \"Super Mario 64\" (Dorrie, Sushi e Womp provengono da quel gioco, il castello di Peach sullo sfondo \u00e8 simile a quello di \"Super Mario 64\", lo schianto a terra, il salto a parete e il doppio e il triplo salto provengono da quel gioco). Questo gioco segna il ritorno di Mario fuoco, un potenziamento di Mario preso attraverso il fiore di fuoco. Nel 2012 \u00e8 uscito il seguito: \"New Super Mario Bros. 2\".\n\"Super Mario Galaxy\" (2007) per Wii sfrutta l'innovativo sistema di controllo della console, basato sulla rilevazione dei movimenti della mano dell'utente. Mario questa volta deve viaggiare in svariati pianeti, ognuno dotato di una propria forza di gravit\u00e0. Come in \"Super Mario 64\" e \"Super Mario Sunshine\" i livelli sono in tre dimensioni e liberamente esplorabili; tuttavia in alcuni frangenti la visuale e il percorso disponibile sono ristretti alle due dimensioni. Vengono reintrodotti potenziamenti storici della serie come la starman e il fiore di fuoco (assenti nei precedenti titoli in tre dimensioni) e introdotti nuovi potenziamenti: il fiore di ghiaccio, il Fungo Ape, il Fungo Molla, il Fungo Spettro e la Stella Rossa.\nIn \"New Super Mario Bros. Wii\" (2009) per Wii Mario, Luigi, Toad Giallo e Toad Blu stanno festeggiando il compleanno della principessa Peach, ma a un tratto arriva una torta da cui escono fuori i Bowserotti e Bowser Jr., i quali prendono la torta e la gettano addosso a Peach. In questo gioco per la prima volta i Bowserotti sono in tre dimensioni e con la propria voce. Ritorna Yoshi cavalcabile, come su \"Super Mario World\"; compare in questi colori: verde, giallo, celeste e rosa, non ha poteri speciali con i gusci, ma pu\u00f2 fare il salto svolazzante e lo schianto a terra. Tutti i personaggi, i nemici e gli oggetti sono in tre dimensioni, mentre la struttura dei livelli rimane in due dimensioni.\n\"Super Mario Galaxy 2\" (2010) per Wii \u00e8 il seguito di \"Super Mario Galaxy\". Il Festival delle Stelle non \u00e8 ancora finito, allora la principessa Peach invita Mario ad andare al castello per mangiare un po' di torta. Mentre Mario sta andando verso Fungopoli trova uno Sfavillotto. Arrivato davanti al castello, Mario incontra Bowser, che \u00e8 diventato gigante grazie al potere delle Megastelle e cos\u00ec vola via subito. Questo gioco utilizza lo stesso motore grafico di \"Super Mario Galaxy\", anche se con qualche miglioria. La novit\u00e0 principale di questo gioco \u00e8 Yoshi, che torna giocabile in un gioco tridimensionale dopo 8 anni.\n\"Super Mario 3D Land\" (2011) per Nintendo 3DS \u00e8 un gioco tridimensionale, ma il cui funzionamento ricorda piuttosto i \"Super Mario Bros\". La sua caratteristica principale \u00e8 la foglia procione e il suo potenziamento, la foglia Tanooki.\nNegli anni successivi uscirono \"New Super Mario Bros. 2\" (2012) per Nintendo 3DS e due titoli per Wii U, ovvero \"New Super Mario Bros. U\" (2012) e \"Super Mario 3D World\" (2013).\nIl 27 ottobre 2017 \u00e8 uscito il primo titolo di Mario per la console Nintendo Switch, ovvero \"Super Mario Odyssey\" (2017). La caratteristica principale di questo gioco \u00e8 Cappy, il cappello di Mario posseduto da uno spirito, che pu\u00f2 essere lanciato contro i nemici come arma.\nIl 12 febbraio 2021 \u00e8 uscito \"Super Mario 3D World + Bowser\u2019s Fury\", un porting del gioco per Wii U su Nintendo Switch, con l\u2019aggiunta del multigiocatore online e di una nuova sezione simile a Super Mario Odyssey.\nIl gameplay.\nL'obiettivo principale dei giochi della serie \"Super Mario\" \u00e8 quello di progredire attraverso i livelli sconfiggendo nemici, collezionando oggetti e risolvendo puzzle senza perdere una vita. Sparsi per i livelli sono presenti vari potenziamenti che una volta raccolti donano nuove abilit\u00e0 al personaggio giocante. La serie comprende giochi sia in 2D che in 3D. Mario \u00e8 soprattutto conosciuto per la sua abilit\u00e0 di salto che lo accompagna fin dagli esordi. L'abilit\u00e0 si \u00e8 evoluta nel corso della serie, a cominciare dall'introduzione del Salto Supercarica (\"Supercharged Jump\") e dello \"spin jump\". L'esordio nel mondo delle tre dimensioni vide Mario apprendere l'abilit\u00e0 del salto triplo, del salto lungo, del salto all'indietro o del salto a parete che, grazie a \"New Super Mario Bros.\", fu introdotto anche nei giochi bidimensionali.\nNei giochi di \"Super Mario\" bidimensionali il personaggio giocante (solitamente Mario) salta sulle piattaforme e sui nemici per cercare di evitare i loro attacchi e si muove verso il lato destro dello schermo. I livelli bidimensionali di Mario hanno un solo modo di essere completati (cio\u00e8 arrivare alla fine dello stesso) e un tempo limite che il giocatore deve rispettare per farlo.\n\"Super Mario Bros. 3\" introdusse la mappa del mondo, dove sono presenti i livelli di gioco che il giocatore a volte pu\u00f2 scegliere liberamente, mentre \"Super Mario Bros. 4\" introdusse i livelli a multipla uscita.\n\"Super Mario 64\" fu il primo gioco della serie in 3D. I livelli tridimensionali, rispetto a quelli in due dimensioni, perdevano la linearit\u00e0 per favorire una libera esplorazione del medesimo da parte del giocatore, introducendo attacchi fisici per combattere i nemici e una barra dell'energia per il personaggio giocante. I livelli potevano essere superati completando un obiettivo che portava sempre al ritrovamento di una Stella del Potere.\nColonna sonora.\nMolti degli effetti sonori e delle musiche apparse nel primo titolo della serie \"Mario\" sono diventate iconiche per la serie stessa e sono state riprese dai titoli successivi. La colonna sonora fu composta da K\u014dji Kond\u014d, cos\u00ec come pure il celebre tema principale e gli effetti sonori, che sono diventati tra i pi\u00f9 celebri e riconoscibili della storia dei videogiochi.\nPersonaggi principali.\nNella serie di \"Mario\" ci sono vari personaggi principali ricorrenti, di seguito i pi\u00f9 celebri:\nMario.\nMario \u00e8 il protagonista della serie che difatti porta il suo nome.\nEroe per eccellenza del Regno dei Funghi, luogo nel quale si svolgono le sue avventure, si trova (spesso in compagnia del fratello Luigi) nella maggior parte dei casi a dover intervenire per salvare il suddetto regno da problemi ricorrenti.\nDi origini italo-americane, \u00e8 di bassa statura e tarchiato; incarna lo stereotipo dell'uomo medio che pu\u00f2 ambire anche a ruolo di eroe. Perennemente vestito con una salopette blu e una maglia rossa, guanti bianchi, scarpe marroni e cappello rosso sulla testa riportante la lettera M (anche se a volte, come nella sua forma depotenziata, pu\u00f2 esserne sprovvisto), svolge principalmente la professione di idraulico (alle origini il carpentiere).\nMario detiene la sua prima apparizione in \"Donkey Kong\" del 1981, nel quale \u00e8 chiamato Jumpman ed \u00e8 costretto a salvare la donzella Pauline da Donkey Kong. In \"Donkey Kong Jr.\" del 1982 Mario assume il suo vero nome interpretando per l'unica volta i panni di antagonista e rapendo Donkey Kong, il quale deve essere salvato dal figlio Donkey Kong Junior. Nel 1983 con \"Mario Bros.\" torna protagonista e lavora per la prima volta in coppia col fratello Luigi, mentre nel 1985 con \"Super Mario Bros.\" affronta la sua prima missione nel Regno dei Funghi. Tra tutti i personaggi utilizzabili nei giochi della serie \"Mario\" \u00e8 quello pi\u00f9 equilibrato.\nLuigi.\nLuigi \u00e8 la spalla principale di Mario, nonch\u00e9 fratello minore.\nA differenza di Mario si presenta pi\u00f9 alto e pi\u00f9 magro, oltre a indossare una salopette blu scuro su maglia verde, completando il tutto con un cappello verde recante sopra la lettera L.\nAlle origini, come ad esempio in \"Super Mario Bros.\" del 1985, era vestito con salopette e cappello bianchi e maglia verde. Come Mario indossa scarpe marroni e guanti bianchi. Detiene la sua prima apparizione al fianco del fratello in \"Mario Bros.\" del 1983, comandato dal secondo giocatore. Da allora \u00e8 apparso in tutti i titoli principali della serie come spalla del fratello, utilizzabile dal secondo giocatore nelle partite multigiocatore, oppure anche in singolo alternato al fratello o scelto come personaggio da utilizzare in giochi come la versione statunitense di \"Super Mario Bros. 2\", dove ha l'abilit\u00e0 di saltare pi\u00f9 in alto.\nNel tempo si \u00e8 guadagnato anche il ruolo di protagonista assoluto in alcuni \"spin-off\" della saga, come in \"Mario Is Missing!\", oppure i tre titoli che compongono la serie di \"Luigi's Mansion\" dove svolge il ruolo di acchiappafantasmi e nel primo capitolo anche di salvatore di Mario.\nPeach.\nPeach Toadstool \u00e8 la principessa regnante del Regno dei Funghi fin dalla prima apparizione di quest'ultimo nel 1985 con il videogioco \"Super Mario Bros.\" per NES, dove detiene anche lei la sua prima comparsa nel ruolo di dama in pericolo da salvare.\nCostantemente in pericolo per colpa delle malvagie macchinazioni del perfido Bowser, molto spesso Mario si \u00e8 trovato a doverla soccorrere e a salvarla dalle grinfie della storica nemesi. Nella serie principale (escludendo quindi gli \"spin-off\" sportivi) veste sempre con un lungo abito rosa e un paio di lunghi guanti bianchi, mentre in testa porta una corona.\nNon sempre vittima da salvare, in alcuni giochi \u00e8 anche un personaggio giocabile, come nella versione statunitense di \"Super Mario Bros. 2\" per NES (dove ha l'abilit\u00e0 di fluttuare per aria) o in \"Super Mario 3D World\" per Wii U.\nI suoi servitori sono i Toad. Nel 2005 diventa protagonista grazie a \"Super Princess Peach\".\nDaisy.\nLa principessa Daisy \u00e8 la principessa regnante della terra di Sarasaland e la migliore amica di Peach.\nDaisy presenta gli stessi aspetti fisici della principessa Peach, ma a differenza sua ha dei capelli marroni e indossa un abito giallo e arancione.\nAppare la prima volta in \"Super Mario Land\" nel 1989, in cui fa per l'unica volta la parte della fanciulla in pericolo: infatti fu rapita dall'alieno Tatanga (boss finale del gioco) e Mario dovette cos\u00ec percorrere per salvarla quattro mondi ispirati a diversi luoghi geografici: l'Egitto, l'Oceania, l'Isola di Pasqua e la Cina.\nDaisy fa ritorno nei giochi sportivi della serie, come le serie \"Mario Kart\", \"Mario Golf\", \"Mario Tennis\" e molte altre.\nToad.\nI Toad sono dei funghi antropomorfi che vivono nel Regno dei Funghi e principalmente svolgono il ruolo di servitori della principessa Peach, vivendo a corte con lei.\nIl Toad pi\u00f9 celebre, apparso per la prima volta in \"Super Mario Bros.\" del 1985 per NES, indossa un gilet bluastro e un paio di scarpe marroni, presentando in testa un cappello bianco a pallini rossi. Questo \u00e8 lo stesso tipo di Toad che il giocatore pu\u00f2 comandare nella versione statunitense di \"Super Mario Bros. 2\" (dove ha l'abilit\u00e0 di muoversi veloce, ma non \u00e8 dotato di una grande potenza di salto) e in altri titoli multigiocatore della serie \"Mario\", sia principali che \"spin-off\".\nToad ha anche un corrispettivo femminile, conosciuto con il nome di Toadette, che a differenza del normale Toad presenta due treccine rosa ai lati della testa, le quali fuoriescono da sotto il cappello, oltre ad altre lievi differenze.\nBowser.\nBowser \u00e8 l'antagonista per eccellenza di Mario nei giochi principali della serie.\nGrande, grosso e perennemente animato da intenzioni malvagie, si presenta come un incrocio tra un drago e una tartaruga antropomorfa; ha il potere di lanciare palle di fuoco o sputare fiamme dalla bocca.\nHa la schiena ricoperta da un grosso e spesso guscio verde munito di grandi aculei appuntiti ed \u00e8 nudo portando solo, come accessorio ornamentale, una coppia di bracciali neri ricoperti da spine, uno per polso.\nNei giochi della serie \"Mario\" rapisce spesso la principessa, a volte facendosi aiutare dai propri figli. Detiene la sua prima apparizione in \"Super Mario Bros.\" per NES.\nYoshi.\nGli Yoshi sono dei dinosauri di vari colori che popolano la terra dei dinosauri.\nAppaiono per la prima volta in \"Super Mario World\" per SNES nel 1990 come cavalcatura e aiutante di Mario.\nIn \"\" per SNES del 1995 appare per la prima volta la popolazione multicolore degli Yoshi e il giocatore pu\u00f2 comandarli direttamente, essendo loro i protagonisti della vicenda.\nQuesti sauri possono ingoiare ci\u00f2 che vogliono servendosi della propria lingua lunga e appiccicosa, per poi produrre uova da lanciare.\nRosalinda.\nRosalinda \u00e8 la madre adottiva degli Sfavillotti, stelle antropomorfe situate nello spazio. Ha una corona d'argento, dei capelli biondi chiari e un vestito blu.\nAppare per la prima volta in \"Super Mario Galaxy\" in cui offre aiuto a Mario nella lotta contro Bowser che rap\u00ec Peach e tent\u00f2 la conquista dell'universo, stessa cosa che fa anche in \"Super Mario Galaxy 2\".\nDal 2008 con \"Mario Kart Wii\" Rosalinda diviene un personaggio giocabile nei videogiochi sportivi di Mario, ma bisogna attendere fino al 2013 per vederla in azione in un gioco platform, cosa che avviene con \"Super Mario 3D World\".\nWario.\nWario risulta la grassa e malvagia controparte di Mario. Da alcune frasi si crede che sia il cugino di Mario e Luigi. Indossa un cappello giallo riportante la lettera W, la maglia anch'essa gialla, una salopette viola, guanti bianchi con sopra la sua iniziale e delle scarpe verdi.\nDebutta nel 1992 come antagonista principale di \"\" in cui ruba tutte le ricchezze di Mario e si impossessa del suo castello convincendo gli abitanti di Mario Land tramite un incantesimo che Mario era un nemico, mentre egli risultava il loro padrone. Grazie a 6 monete d'oro rubate dagli alleati di Wario (e che permettono l'entrata del castello finale), Mario riusc\u00ec a sconfiggere il rivale che piangendo scapp\u00f2 via.\nDopo la sua prima apparizione Wario ritorn\u00f2 antagonista in \"Mario &amp; Wario\", in \"Wario's Woods\" e in ' per poi divenire nel 1993 protagonista di ' e nel 2003 della serie \"Wario Ware\".\nWaluigi.\nWaluigi \u00e8 la controparte crudele di Luigi e il fratello di Wario, quindi probabile cugino dei fratelli. Indossa un cappello viola avente la L del suo nome capovolta (\u0393), una maglia anch'essa viola, una salopette viola scuro e delle scarpe arancioni.\nAppare per la prima volta nel 2000 in \"Mario Tennis\" per Nintendo 64 in cui si affianca a Wario, come avrebbe fatto in seguito in altri giochi sportivi della serie, mentre in \"\" interpreta per l'unica volta i panni di antagonista.\nRegno dei Funghi.\nLa serie di \"Mario\" \u00e8 ambientata in una terra immaginaria conosciuta con il nome di \"Regno dei Funghi\" (\"Mushroom Kingdom\" in inglese).\nApparve per la prima volta nel 1985 come sfondo per le vicende del gioco \"Super Mario Bros.\" del NES.\nMorfologia e aspetti vari.\nIl regno \u00e8 caratterizzato da vari deserti e foreste, alternate a montagne ricoperte da nevi perenni e varie citt\u00e0 o villaggi; il tutto appare molto vario e ha un aspetto visionario, mischiando elementi di pura fantasia (come funghi giganteschi) a elementi esistenti anche nel mondo reale.\nSu tutto il regno governa sovrana la principessa Toadstool Peach, la quale \u00e8 perennemente in lotta con il malvagio Bowser e il suo esercito di Koopa Troopa che minacciano costantemente il regno. Gli abitanti principali del Regno dei Funghi sono una razza antropomorfa conosciuta con il nome di Toad.\nIl Regno dei Funghi \u00e8 molto probabilmente il punto di accesso per i mondi alternativi nei quali si ambientano alcuni titoli della serie \"Mario\", come l'isola Yoshi o Sarasaland. Inoltre il regno confina con Fagiolandia, terra apparsa nel titolo \"\".\nLa capitale del Regno dei Funghi \u00e8 conosciuta con il nome di \"Fungopoli\", grande metropoli dove risiede il castello della principessa Peach. I principali mezzi di trasporto pubblici del regno sono dei tubi (possono essere di vari colori) chiamati Warp Pipe, i quali collegano fra loro varie aree del mondo. Un altro mezzo di trasporto sono i kart, apparsi nella serie \"Mario Kart\".\nLe mete turistiche pi\u00f9 visitate del regno sono il castello di Peach, la citt\u00e0-capitale di Fungopoli, l'isola Delfina abitata dai Palmensi che appare in \"Super Mario Sunshine\", il castello del malvagio Bowser e l'isola degli Yoshi.\nIl Regno dei Funghi ha una propria moneta, rotonda e dorata, che si pu\u00f2 trovare per tutto il regno (viene chiamata \"Moneta\"). Non tutte le monete per\u00f2 sono dorate: alcune sono infatti rosse, blu o verdi e valgono di pi\u00f9 rispetto alle normali dorate.\nOltre ai Toad la popolazione del Regno dei Funghi comprende anche diverse creature come:\nLe avventure di Mario non sempre si svolgono nel Regno dei Funghi, ma anche in luoghi alternativi, comunque accessibili sempre dal mondo principale:\nOggetti principali.\nLa serie di Mario ha numerosi oggetti da raccogliere sparsi per il mondo di gioco, che \u00e8 possibile trovare nascosti nei blocchi ? (un blocco giallo con \"?\" bianco che se colpito dal basso fa apparire un oggetto o una moneta) o dentro ai muri, oppure in fondo ai tubi. Questi oggetti possono essere dei potenziamenti per il personaggio controllato dal giocatore, oppure dei peggioramenti.\nSuper Fungo.\nUno degli oggetti principali e pi\u00f9 celebri della serie, il Super Fungo \u00e8 un fungo dal cappello rosso a pallini bianchi che se raccolto trasforma il giocatore in una sua versione Super, aumentandone le dimensioni. Questo \u00e8 uno degli oggetti pi\u00f9 facili da trovare e solitamente \u00e8 situato dentro a blocchi ben visibili, cos\u00ec da facilitare il giocatore. Grazie al fungo il giocatore ha la possibilit\u00e0 di colpire i blocchi di mattone e di essere colpito dai nemici senza perdere una vita.\nFiore di Fuoco.\nIl Fiore di Fuoco \u00e8 un fiore che pu\u00f2 essere di colore rosso (il pi\u00f9 comune), bianco o giallo. Raccogliendolo Mario ha la possibilit\u00e0 di trasformarsi in una versione potenziata di se stesso in grado di sparare palle di fuoco dalle mani. In \"Super Mario Galaxy\" e in \"Super Mario Galaxy 2\" l'effetto \u00e8 temporaneo.\nSuper Stella.\nConosciuta anche con il nome di Starman, toccandola il giocatore diventa temporaneamente invincibile e assume una colorazione brillante. Questo particolare e raro oggetto si presenta come una stella ed \u00e8 particolarmente difficile da trovare; una volta trovata, \u00e8 anche molto sfuggevole. In \"Super Mario 64\" le stelle (Superstelle) sono il principale obiettivo del giocatore e i livelli possono essere completati solo riuscendo a raccoglierla. Stessa cosa vale per \"Super Mario Galaxy\", dove oltre alle Superstelle si riceve una Megastella al completamento di un mondo di gioco. In \"Super Mario Odyssey\" le lune del Regno dei Funghi sono Superstelle.\nMegafungo e Minifungo.\nQueste due varianti del Super Fungo sono apparse per la prima volta in \"New Super Mario Bros.\" per il Nintendo DS. Con il Megafungo il giocatore diventa gigantesco e pu\u00f2 abbattere ogni ostacolo si presenti sul suo cammino, mentre con il Minifungo diventa minuscolo e ha cos\u00ec accesso a luoghi nascosti prima inesplorabili, oltre a poter correre sul pelo dell'acqua e a saltare molto pi\u00f9 in alto.\nFungo 1-UP.\nOggetto storico della serie, \u00e8 uguale al Super Fungo, tranne per il cappello verde. Raccogliendolo dona a Mario una vita in pi\u00f9. Raro da trovare, \u00e8 uno degli oggetti pi\u00f9 famosi del gioco, al quale \u00e8 stata dedicata anche una linea di magliette di successo.\nSuper Foglia.\nLa Super Foglia, apparsa per la prima volta su \"Super Mario Bros 3\", trasforma Mario in un procione dandogli la capacit\u00e0 di volare previo riempimento di un'apposita barra e di colpire i nemici utilizzando la coda.\nAbiti.\nIn \"Super Mario Bros 3\" apparvero per la prima volta alcuni abiti speciali che trasformano il giocatore.\nCappelli.\nIn \"Super Mario 64\" vengono introdotti tre tipi di cappelli che danno al giocatore la possibilit\u00e0 di ottenere vari poteri.\nMoneta.\nLa valuta del Regno dei Funghi \u00e8 la Moneta ed \u00e8 un oggetto di colore solitamente dorato (del tutto simile a una comune moneta del mondo reale) che il giocatore pu\u00f2 trovare ovunque nel mondo di gioco: difatti \u00e8 l'oggetto pi\u00f9 comune in assoluto. Inoltre, raccolte 100 monete, il giocatore riceve una 1-UP.\nEsistono quattro tipi di Moneta.\nFungo velenoso.\nConosciuto anche come Fungo Morte, per via dei suoi effetti dannosi sul giocatore, \u00e8 uno svantaggio che una volta toccato il giocatore perde una vita o l'indebolimento/rimpicciolimento se potenziato.\nIl fungo velenoso apparve per la prima volta su \"Super Mario Bros.: The Lost Levels\". Si presenta come un fungo blu dal cappello viola con i buchi al posto dei pallini (delle stesse dimensioni del Super Fungo)\nIn alcuni giochi (per esempio in \"Super Mario 3D Land\") il fungo velenoso non ha un percorso preimpostato, ma insegue il giocatore.\nWarp Pipe.\nI Warp Pipe non sono in realt\u00e0 oggetti da raccogliere, bens\u00ec dei tubi che solitamente fuoriescono dal terreno, dal soffitto o dalle profondit\u00e0 marine e sono utilizzati dagli abitanti del Regno dei Funghi come mezzo di trasporto rapido per viaggiare tra le varie zone che compongono il mondo. Il giocatore pu\u00f2 utilizzarli per accedere a nuove aree del livello o teletrasportarsi rapidamente verso fasi pi\u00f9 avanzate del gioco. Possono essere di quattro colori: verdi, blu, rossi e gialli. I pi\u00f9 comuni sono i verdi e appaiono sin da \"Super Mario Bros.\"; sono presenti solo nei livelli sottoterra. Nei livelli 1-2 e 4-2 se ne possono incontrare tre contemporaneamente.\nIn alcuni giochi (ad esempio \"Super Mario 3D Land\" e \"Super Mario 3D World\") c'\u00e8 un tubo rosso nei vari livelli; per esempio, il tubo nel mondo 1-2 porta al mondo 2.\nNei vecchi \"Super Mario Bros.\" il tubo nel livello 1-2 porta ai mondi 2, 3 e 4, mentre quello nel livello 4-2 porta ai mondi 5, 6, 7 e 8.\nAnelli.\nL'anello rosso, presente da \"New Super Mario Bros.\", se attraversato fa apparire otto monete rosse; se raccolte tutte si riceve come premio un oggetto speciale (di solito 1-UP o Super Fungo).\nL'anello dorato, introdotto da \"New Super Mario Bros. 2\", se attraversato i nemici diventano dorati e se sconfitti rilasciano cinque monete. Pi\u00f9 nemici vengono sconfitti contemporaneamente, pi\u00f9 il numero di monete aumenta (la sequenza \u00e8 5,10,15, 20, 50). Se viene utilizzato Mario dorato poi le monte raccolte ricevono una combo x2, ovvero raddoppiano.\nL'anello verde, che ha la stessa finalit\u00e0 dell'anello rosso, \u00e8 stato introdotto da \"New Super Mario Bros. U\" e fa apparire quindici monete verdi (tre per volta).\nAsta.\nSegna la fine di un livello ed \u00e8 formata da una asta metallica grigia e una bandiera nera con il simbolo di Bowser.\nNei vecchi \"Super Mario Bros.\" per\u00f2, l'asta era completamente verde e la bandiera era bianca con il simbolo di un teschio.\nPi\u00f9 il giocatore finisce in alto all'asta, pi\u00f9 punti ottiene.\nBlocchi speciali.\nIl Blocco Luce permette a Mario di illuminare gli spazi bui o altrimenti sconfiggere i nemici. Esso \u00e8 un blocco completamente bianco con grandi occhi neri.\nIl Blocco Elica, se tenuto, comporta gli stessi effetti del Fungo Elica, ma con l'impossibilit\u00e0 del salto sulle pareti. Esso \u00e8 un blocco rosso (o blu) e presenta grandi occhi bianchi.\nIl Blocco Nota (di colore bianco, rosa o arcobaleno con disegnato una nota musicale) permette al giocatore di saltare il doppio del normale. Fa il suo ingresso da \"Super Mario Bros. 3\".\nIn \"New Super Mario Bros. Wii\" e in \"New Super Mario Bros. U\", dopo aver perso otto vite nello stesso livello, appare il Blocco Super Guida (verde con \"!\" giallo) dove Luigi supera automaticamente il livello, tuttavia senza raccogliere monete, monete stella, punti, eventuali potenziamenti oppure eventuali vite extra.\nIl Blocco Roulette permette di dare a Mario un potenziamento a seconda di cosa colpisce (super fungo, super stella, piuma e cos\u00ec via).\nIl Blocco Oggetto Finto (col \"?\" verso il basso) \u00e8 presente nella serie \"Mario Kart\" e permette al contatto di far ribaltare il kart avversario. Esso non \u00e8 da confondere col Blocco Oggetto che permette invece al kart di usufruire di un potenziamento casuale.\nSerie principale.\nLa serie principale dei videogiochi di \"Mario\" contiene nel titolo la dicitura \"Super Mario\" e si compone di videogiochi di genere a piattaforme, i quali possono essere a due o a tre dimensioni. Dal 1985 al 1995 i giochi che compongono la serie principale erano solo in due dimensioni, mentre nel 1996 usc\u00ec il primo capitolo in tre dimensioni, \"Super Mario 64\". La saga torn\u00f2 alle due dimensioni quando nel 2006 usc\u00ec su Nintendo DS \"New Super Mario Bros\". Da allora i capitoli tridimensionali e quelli bidimensionali si sono alternati.\nAccoglienza.\nCritica.\nLa serie di \"Super Mario\" \u00e8 una delle pi\u00f9 popolari e durature serie di videogiochi della storia. Infatti fra i circa 250 videogiochi della serie, solo tre hanno ricevuto un punteggio minore dell'80% da GameRankings.\nIGN l'ha definita la miglior serie di tutti i tempi.\nIl primo gioco della serie, \"Super Mario Bros.,\" \u00e8 al primo posto nella lista dei 200 pi\u00f9 grandi videogiochi della storia stilata da Electronic Gaming Monthly e al primo posto nella lista dei 100 migliori videogiochi di IGN. Il primo \"Super Mario Bros.\" \u00e8 considerato il gioco che popolarizz\u00f2 il genere dei piattaforme a scrorrimento e provvedette a definire il genere gettando le basi dello stesso. \"Super Mario Bros.\" ha venduto 40.24 milioni di copie in tutto il mondo, diventando il gioco della serie \"Super Mario\" pi\u00f9 venduto di sempre e uno dei videogiochi pi\u00f9 venduti della storia.\n\"Super Mario Bros. 3\" \u00e8 spesso citato come uno dei giochi migliori per il NES; la rivista \"Nintendo Power\" lo inser\u00ec alla sesta posizione nella lista dei duecento pi\u00f9 grandi videogiochi Nintendo della storia e il gioco si posizion\u00f2 quattordicesimo nella lista dell'Electronic Gaming Monthly. \"Super Mario World\" \u00e8 posizionato all'ottava posizione nella lista dei duecento migliori videogiochi di \"Nintendo Power\".\n\"Super Mario 64\" fu il primo gioco in tre dimensioni della serie di \"Super Mario\" e stabil\u00ec un nuovo archetipo per il genere, come fece all'epoca il primo \"Super Mario Bros.\" per i giochi a piattaforme in due dimensioni. Il gioco \u00e8 acclamato da molti critici come uno dei pi\u00f9 grandi videogiochi di tutti i tempi e il \"Guinness dei primati\" riport\u00f2 che a fine 2007 furono vendute in totale 11.8 milioni di copie di questo gioco.\n\"Super Mario Sunshine\" ricevette ottime recensioni da parte dei critici, mentre \"Super Mario Galaxy\" e il suo seguito \"Super Mario Galaxy 2\" sono stati acclamati migliori dalla critica, ottenendo una media di 97.64% su GameRankings e una media di 97 su Metacritic il primo e una di 97.35% e 97 il secondo.\n\"Super Mario 3D Land\" e \"Super Mario 3D World\" furono altri successi di critica, con una media di 90 il primo e 93 il secondo.\nIl 27 ottobre 2017 \u00e8 uscito \"Super Mario Odyssey\", che su GameRankings ha raggiunto il punteggio pi\u00f9 elevato in assoluto, ovvero 98.46%. Su Metacritic ha raggiunto il punteggio di 97%.\nPubblico.\nIl primo titolo della serie, \"Super Mario Bros., \u00e8\" il gioco che ha venduto di pi\u00f9, nonch\u00e9 il secondo gioco pi\u00f9 venduto della storia dietro a \"Wii Sports\", con 40.23 milioni di copie vendute. Nella lista dei giochi per NES pi\u00f9 venduti della storia, figura anche \"Super Mario Bros. 3\", con un totale di 18 milioni di copie vendute.\n\"Super Mario World\" con i suoi 20 milioni di copie vendute divenne il gioco di maggior successo per il SNES, risultando il settimo videogioco pi\u00f9 venduto della storia.\n\"Super Mario 64\" divenne il gioco pi\u00f9 venduto per Nintendo 64 con i suoi 11 milioni di copie e \"Super Mario Sunshine\" il secondo gioco pi\u00f9 venduto sul Nintendo GameCube con 5.5 milioni di copie dietro a \"Super Smash Bros. Melee\".\n\"Super Mario Galaxy\" vendette 8.02 milioni di copie e fu il sesto videogioco pi\u00f9 venduto per Wii.\nAnche i titoli portatili ebbero considerevoli vendite: \"Super Mario Land\" vendette 14 milioni di copie diventando il quarto videogioco pi\u00f9 venduto sul Game Boy, \"\" ne vendette 2.7 milioni e 5.2 milioni il suo seguito, \".\"\n\"New Super Mario Bros.\" per Nintendo DS vendette 28.74 milioni di copie, diventando il secondo gioco pi\u00f9 venduto per quella console dietro a \"Nintendogs\". \"Super Mario 64 DS\" ne vendette 7.5, diventando l'ottavo gioco di maggior successo per Nintendo DS.\nImpatto.\nIl personaggio di Mario appare in 200 videogiochi di differente genere. La serie principale di \"Super Mario\" ha venduto pi\u00f9 di 262 milioni di unit\u00e0, mentre la serie di \"Mario Kart\" ha venduto 78 milioni di unit\u00e0. La serie di \"Mario Party\" ha venduto oltre 32 milioni di unit\u00e0. Anche gli arcade della serie \"Super Mario\" sono stati un successo di vendite: il cabinato di \"Donkey Kong\" ha venduto pi\u00f9 di 125.000 unit\u00e0 e 6 milioni di unit\u00e0 in formato cartuccia. \"Mario Bros.\" ha venduto oltre 1.72 milioni di unit\u00e0.\nMario e la sua serie di videogiochi sono apparsi in sette primati mondiali nel \"Guinness dei primati\". Alcuni di questi primati sono: \"\"Serie di videogiochi pi\u00f9 venduta della storia\", \"Primo videogioco da cui \u00e8 stato tratto un film\" e \"Personaggio dei videogiochi pi\u00f9 prolifico\"\".\nIn altri media.\nLa serie \"Super Mario\" include molti fumetti, manga e serie televisive basate sui giochi che compongono la serie. Molti di questi furono pubblicati nei tardi anni ottanta e nei primi anni novanta. Mario, Luigi e Peach apparvero inoltre come guest star in due giochi di sport della serie \"NBA Live\" dell'EA.\nDalla serie \"Super Mario\" furono tratti tre film: l'anime \"Super Mario Bros.: Peach-Hime Kyushutsu Dai Sakusen\", il film in live action \"Super Mario Bros.\" e il film di animazione \"Super Mario Film\".\nTelevisione.\nIl \"Saturday Supercade\" fu una serie TV d'animazione prodotta dalla Ruby-Spears Production e in onda il sabato mattina. Fu trasmessa per due stagioni dalla CBS dal 1983 al 1985.\nIl \"The Super Mario Bros. Super Show!\" fu la prima serie TV animata basata sul personaggio di Mario e sui giochi che lo vedevano protagonista su NES e SNES. And\u00f2 in onda per la prima volta il 4 settembre 1989. La serie era prodotta dalla DiC Entertainment e venne distribuita dalla Viacom Enterprises.\n\"King Koopa's Kool Kartoons\" fu un \"live action\" televisivo californiano per bambini che and\u00f2 in onda per una stagione dal 1989 al 1990. Vedeva protagonista Bowser, il re dei Koopa, principale antagonista di Mario. Ogni messa in onda durava 30 minuti.\n\"The Adventures of Super Mario Bros. 3\", trasmessa in Italia col titolo \"Le avventure di Super Mario\", fu la seconda serie TV animata basata sui giochi di Mario per NES e SNES. Fu trasmessa dalla NBC dall'8 settembre al 1\u00ba dicembre 1990. Basata su \"Super Mario Bros. 3\", il cartone vedeva Mario, Luigi, Peach e Toad lottare contro Bowser e i Bowserotti.\n\"Super Mario Challenge\" fu uno spettacolo per bambini che and\u00f2 in onda dal 1990 al 1991 alle 4:30 del pomeriggio di ogni fine settimana. Il presentatore, John Lenahan, vestiva i panni di Mario.\nNel 1991 fu tratta un'omonima serie dal gioco per SNES \"Super Mario World\" e venne trasmessa dalla NBC. La serie termin\u00f2 nel 1992. Raccontava le avventure di Mario, Luigi, Peach e Toad nella terra dei dinosauri, Dinosaurs Land, ma comprendendo anche Yoshi.\nAnime.\nMario \u00e8 stato protagonista di molti anime.\n\"Super Mario Bros. - Peach-hime kyushutsu dai sakusen!\" (\"Supa Mario Burazazu.: Pichi-Hime Kyushutsu Dai Sakusen!\"), ovvero \"Super Mario Bros.: La grande missione per salvare la principessa Peach\", fu un anime della durata di un'ora, commercializzato solo in Giappone il 20 luglio del 1986 e che rappresentava la prima trasposizione animata della serie di Mario. Diretto da Masami Hata e prodotto da Masakatsu Suzuki e Tsunemasa Hatano, seguiva le avventure di Mario e Luigi nel Regno dei Funghi, in missione per salvare la principessa Peach dalle grinfie del terribile re dei Koopa, Bowser.\nSuccessivamente una serie di tre OAV dal titolo \"Super Mario Amada\" fu distribuita nel 1989 solo in Giappone e ogni episodio si basava su una fiaba. Nella serie Mario aveva sempre il ruolo di eroe, Bowser quello del cattivo e Peach quello della damigella in pericolo.\nFilm.\nDalla serie nel 1993 fu tratto un film dal titolo \"Super Mario Bros.\" che vedeva l'attore Bob Hoskins nei panni di Mario e John Leguizamo nei panni di Luigi. Il film era una produzione canadese e statunitense e si presentava come una commedia per famiglie, con elementi avventurosi e poco fedele alla serie e al suo spirito. Difatti pi\u00f9 che attingere dal mondo del Regno dei Funghi, il film pescava elementi dalla tradizione cyberpunk mischiandoli ai personaggi della serie \"Super Mario\", stravolgendone per\u00f2 i connotati: Bowser era infatti in forma umana ed era interpretato dall'attore Dennis Hopper.\nIl film fu un flop al botteghino e la critica lo stronc\u00f2, sebbene sia ricordato per essere stato il primo film della storia a ispirarsi a una serie videoludica e iniziatore quindi di un sottogenere cinematografico. Per questo motivo, nonostante la qualit\u00e0, \u00e8 considerato un film di culto.\nNel 2018 \u00e8 stato annunciato da Nintendo stessa che un film d'animazione dedicato alla serie \u00e8 in sviluppo negli studi dalla Universal Studios e Illumination Entertainment.\nFumetti.\n\"Super Mario-kun\" \u00e8 un fumetto basato sulla serie \"Super Mario\", scritta da Yukio Sawada e pubblicata da Shogakukan. Esso contiene molti personaggi e scenari pescati dai giochi di \"Super Mario\", come \"Super Mario World\" o \"Paper Mario\". Il fumetto si compone di 41 volumi ed \u00e8 la serie fumettistica pi\u00f9 lunga mai creata sui personaggi di \"Super Mario\". Un'altra serie di fumetti importante \u00e8 quella di Hiroshi Takase, pubblicata dalla PikkaPika Comics.\nDal 1990 al 1991 a Valiant Comics pubblic\u00f2 una serie di volumi a fumetti basati sui personaggi Nintendo e sulle loro avventure dal titolo \"Nintendo Comics System\". Sempre la Valiant pubblic\u00f2 inoltre alcuni fumetti basati esclusivamente sulla serie \"Super Mario\".\nDal 1991 al 1992 la Archway Books pubblic\u00f2 una serie di 12 volumi intitolata \"Nintendo Adventure Book\". 10 di questi volumi raccontavano le avventure di Super Mario.\nUna serie di fumetti disegnata in stile manga dal titolo \"Super Mario Adventures\" fu pubblicata negli Stati Uniti d'America sulla rivista \"Nintendo Power\" nel 1992 ed era basata su \"Super Mario World\". Finita questa serie, \"Nintendo Power\" pubblic\u00f2 una graphic novel basata su \"Super Mario Land 2\" per Game Boy che vedeva Mario confrontarsi con Wario.\n\"Merchandise\".\nA \"Super Mario\", ai personaggi della serie e ai vari oggetti sono state dedicate nel tempo capi di vestiario, come magliette oppure riviste, prodotti alimentari (come confezioni di patatine, latte, yogurt, cereali, eccetera), orologi, caramelle, borse, zaini, bottiglie di shampoo e varie serie di giocattoli o pupazzi. Ai temi che compongono la colonna sonora della serie, invece, sono stati dedicati vari concerti dal vivo, dove i brani in questione vengono eseguiti da intere orchestre.\nSerie secondarie.\nLa serie di \"Mario\" comprende molte serie secondarie di videogiochi. Negli anni, infatti, sono uscite varie serie \"spin-off\" che hanno ottenuto grande successo.\n\"Videogiochi Arcade\".\nLa serie cominci\u00f2 ufficialmente con tre giochi arcade pubblicati come cabinati da sala giochi.\n\"Videogiochi di ruolo\".\nNegli anni dalla serie di \"Mario\" sono nate vere e proprie serie \"spin-off\" di giochi di ruolo, come quelle di \"Paper Mario\" o \"Mario &amp; Luigi\".\n\"Mario Party\".\nLa serie \"spin-off\" di \"Mario Party\" \u00e8 una delle pi\u00f9 celebri e di maggior successo derivate dalla serie \"Mario\" e si compone di una serie di titoli di genere \"Party Game\" dalle meccaniche simili a un gioco dell'oca virtuale e pieni di minigiochi da affrontare in solitaria o in compagnia.\n\"Luigi's Mansion\".\nLa serie \"spin-off\" di \"Luigi's Mansion\" si compone di una serie di titoli di genere azione a tema horror e che vedono protagonista Luigi.\n\"Videogiochi sportivi\".\nMario, il Regno dei Funghi e i suoi personaggi sono apparsi in molti sport nel corso degli anni e molte serie \"spin-off\" a sfondo sportivo sono nate da allora.\n\"Mario Kart\".\n\"Mario Kart\" \u00e8 la \"serie spin-off\" pi\u00f9 celebre tra tutte quelle che compongono la lista di videogiochi basati su Mario. Si presenta come un titolo di corse arcade, dove una serie di piloti, composta da Mario e dai suoi amici, si sfidano a gare di karting.\n\"Mario Golf\".\n\"Mario Golf\" \u00e8 una serie \"spin-off\" basata sullo sport del golf che comprende molti titoli usciti sia su console portatili sia casalinghe; alcuni titoli mischiano meccaniche da gioco di ruolo a meccaniche da titolo sportivo. \u00c8 una delle serie spin-off pi\u00f9 antiche del mondo di Mario, la quale nasce nel 1984.\n\"Mario Tennis\".\n\"Mario Tennis\" \u00e8 una serie \"spin-off\" basata sullo sport del tennis che comprende molti titoli usciti sia su console portatili sia casalinghe; alcuni titoli mischiano meccaniche da gioco di ruolo a meccaniche da titolo sportivo.\n\"Mario Strikers\".\n\"Mario Strikers\" \u00e8 una serie \"spin-off\" che nasce sul GameCube e si basa sullo sport del calcio.\n\"Mario Baseball\".\n\"Mario Baseball\" \u00e8 una serie \"spin-off\" sportiva che vede i personaggi della serie \"Mario\" sfidarsi a baseball.\n\"Mario Basketball\".\n\"Mario Basketball\" \u00e8 una serie \"spin-off\" sportiva che vede Mario giocare con altri personaggi a pallacanestro.\n\"Mario &amp; Sonic ai Giochi Olimpici\".\n\"Mario &amp; Sonic ai Giochi Olimpici\" \u00e8 una serie \"spin-off\" sportiva che vede Mario e i suoi amici gareggiare alle olimpiadi assieme a \"Sonic\".\n\"Videogiochi rompicapo\".\nNel corso degli anni sono stati prodotti vari videogiochi di genere rompicapo basati su Mario.\n\"Dr. Mario\".\n\"Dr. Mario\" \u00e8 una serie \"spin-off\" rompicapo che vede Mario vestire i panni del dottore mentre cerca di bloccare il propagarsi di varie infezioni virali.\n\"Mario vs. Donkey Kong\".\n\"Mario vs. Donkey Kong\" \u00e8 una serie \"spin-off\" rompicapo che vede Mario tornare ad affrontare il primo storico nemico, lo scimmione Donkey Kong, in quella che pu\u00f2 definirsi la serie erede dei primi arcade di \"Super Mario\".\n\"Mario's Picross\".\n\"Mario's Picross\" \u00e8 una serie \"spin-off\" rompicapo basata sul puzzle del nonogram.\n\"Remake\".\n\"Remake\" dei giochi originali.\nEducativi.\nNegli anni Mario e i suoi amici sono stati protagonisti di alcuni giochi a sfondo educativo.\nAltri.\nI personaggi della serie \"Mario\" sono apparsi in titoli di varia natura, come ad esempio videogiochi musicali o titoli non prodotti direttamente da Nintendo.\nGiochi portatili LCD.\nMario \u00e8 protagonista di molti giochi portatili con display LCD, pubblicati dalla Nintendo nella linea \"Game &amp; Watch\", tra i quali \"Mario Bros.\", \"Mario's Bombs Away\" e \"Mario's Cement Factory\" del 1983, \"Super Mario Bros.\" del 1986/1988 e \"Mario the Juggler\" del 1991.\nCrossover.\nNei videogiochi di \"Mario\" appaiono anche personaggi NON appartenenti alla serie.\nA partire dal 2008 infatti Mario si ritrova in \"Mario &amp; Sonic ai Giochi Olimpici\" a gareggiare alle olimpiadi con Sonic, personaggio creato dalla SEGA e suo ex rivale, mentre dal 2006 in \"Mario Slam Basketball\" incontra i personaggi della Square Enix partendo da quelli di \"Final Fantasy\" con i quali appare anche in \"Mario Sports Mix\", per poi passare a quelli di \"Dragon Quest\" nel 2007 con \"Itadaki Street DS\" uscito solo in Giappone e nel 2011 con \"La via della fortuna\".\nOltre ad aver rivaleggiato con altri personaggi Nintendo o di terze parti in \"Super Smash Bros.\", Mario ha incontrato anche la mascotte della Namco, Pac Man nei capitoli arcade della serie \"Mario Kart\" si \u00e8 scontrato con i suoi amici contro Wart, rana antagonista di '; gioco uscito per il Famicom esclusivamente per il mercato giapponese, di cui ne fu di seguito pubblicata altrove una versione basata sulla serie di Mario (intitolata \"Super Mario Bros. 2\") per rimpiazzare il capitolo ' in quanto ritenuto troppo difficile per il pubblico europeo e americano.\n\u00c8 possibile a volte che ci sia un cameo di alcuni personaggi della Nintendo; per esempio in \"Super Mario 3D World\" per ottenere una stella Mario e i suoi amici dovranno completare una figura ritraente Link da \"The Legend of Zelda\".\nNel 2017 \u00e8 uscito \"Mario + Rabbids Kingdom Battle\", videogioco crossover con la serie \"Rabbids\" della Ubisoft, di cui \u00e8 in lavorazione un \"sequel\".\nFilm e serie TV.\nDi seguito l'elenco dei film e delle serie TV che vedono apparire Mario e l'immaginario a lui legato."}
{"id": "1321914", "revid": "94647", "url": "https://it.wikipedia.org/wiki?curid=1321914", "title": "Fotoromanzi", "text": ""}
{"id": "1321918", "revid": "122662055", "url": "https://it.wikipedia.org/wiki?curid=1321918", "title": "Michael Apted", "text": "Biografia.\nNato nel Buckinghamshire, studia diritto e storia all'Universit\u00e0 di Cambridge. Inizia la sua carriera lavorando per la televisione, collaborando con la Granada Television, provinando bambini per la realizzazione di un cortometraggio da lui diretto.\nDebutta sul grande schermo nel 1972 dirigendo \"Triplo eco\" con Glenda Jackson e Oliver Reed, ma conosce la popolarit\u00e0 grazie al film \"La ragazza di Nashville\" (1980), che ottiene ben sette nomination agli Oscar. Negli anni successivi dirige film come \"Gorilla nella nebbia\" (1988), \"Occhi nelle tenebre\" (1993), \"Nell\" (1994) e \"Il mondo non basta\" (1999).\nNel 2001 dirige \"Enigma\", mentre nel 2006 realizza \"Amazing Grace\". Per la televisione ha diretto e prodotto alcuni episodi della serie televisiva \"Roma\".\nNel 2010 ha diretto \"Le cronache di Narnia - Il viaggio del veliero\".\nDal 2003 al 2009 \u00e8 stato presidente della Screen Directors Guild.\nVita privata.\nNel 1966 si sposa con l'attrice Jo Proctor da cui ha avuto due figli: Paul e Jim. Dopo il divorzio dalla Proctor, si sposa con la sceneggiatrice Dana Stevens dalla quale ha avuto un altro figlio, John, e dalla quale ha poi divorziato. Nel 2007 nasce la sua quarta figlia, Lily, dalla relazione con Tania Mellis. Nel 2014 si \u00e8 sposato con la produttrice Paige Simpson.\nFilmografia.\nDocumentari.\nNel 1985 dirige il documentario \"Bring on the Night - Vivi la notte\", in cui segue il concerto e la lavorazione del primo album solista di Sting. Nel 1992 realizza il documentario \"Incidente a Oglala\".\nNel 2006 ha co-diretto assieme a Pat O'Connor \"La grande finale\", documentario ufficiale della XVIII Coppa del Mondo FIFA, giocata in Germania."}
{"id": "1321919", "revid": "59785", "url": "https://it.wikipedia.org/wiki?curid=1321919", "title": "Lawrence Durrell", "text": "Biografia.\nFratello di Gerald Durrell, venne educato in Inghilterra, trascorse gli anni della seconda guerra mondiale nel Medio Oriente come addetto al servizio informazioni britannico e, in seguito, a Belgrado e a Cipro, nel villaggio di Bellapais.\nFrutto di queste esperienze sono: \"Il libro nero\" (1938), lodato da Thomas Stearns Eliot per la sua originalit\u00e0, \"La cella di Prospero\" (1945), \"Riflessioni su una Venere marina\" (1953), \"Gli amari limoni di Cipro\" (1957, vincitore del Duff Cooper Prize), dove l'autore alterna ricordi personali agli eventi di tensione presenti a Cipro nel secondo dopoguerra, e la sua opera maggiore, una serie di romanzi detta \u00ab\"Il Quartetto di Alessandria\"\u00bb, composto da quattro romanzi (\"Justine\", 1957; \"Balthazar\", 1958; \"Mountolive\", 1958; \"Clea\", 1960) ambientati in Egitto, dove ha raccontato la stessa storia d'amore, di politica e di perversione, da quattro punti di vista diversi, per dimostrare che non solo la verit\u00e0 \u00e8 relativa, ma la stessa personalit\u00e0 umana \u00e8 inafferrabile ed esiste solo in funzione dell'osservatore.\nL'autore ha indagato sia la vita amorosa dell'uomo contemporaneo in funzione del motivo antipuritano ricorrente nelle sue opere, sia la modalit\u00e0 di formazione della personalit\u00e0 degli artisti.\nLa tetralogia alessandrina ha portato un'innovazione tecnica ai limiti del virtuosismo, catturando il lettore in un'atmosfera sensuale e crudele sullo sfondo di una societ\u00e0 in disfacimento.\nInferiori le prove narrative \"Tunc\" (1968) e \"Nunquam\" (1970).\nTra le altre opere, \"Monsieur, o Il principe delle tenebre\" (\"Monsieur, or the Prince of Darkness\"; 1974, vincitore del James Tait Black Memorial Prize), \"Carosello siciliano\" (Sicilian carousel, 1977), \"Le isole greche\" (The Greek islands, 1978) \"Constance: pratiche solitarie\" (Constance, 1982).\nRaffinata cultura e vivida concretezza espressiva si trovano nei suoi versi (\"Poesie\", Collected poems, 1968), che furono anche le opere che lo resero noto intorno agli anni quaranta, e tra i quali si annoverarono: \"Paese privato\" (1943) e \"Apparenza di presunzione\" (1948).\nDel 1988 \u00e8 la pubblicazione degli scambi epistolari con l'amico Henry Miller, \"I fuorilegge della parola. Lettere 1935-1980\" (The Durrell-Miller letters 1935-1980). Nel 1992 \u00e8 uscita in Italia l'autobiografia \"La grotta di Prospero\"."}
{"id": "1321920", "revid": "767487", "url": "https://it.wikipedia.org/wiki?curid=1321920", "title": "From Under the Cork Tree", "text": "From Under the Cork Tree \u00e8 il secondo album in studio della band statunitense Fall Out Boy. \u00c8 stato pubblicato dalla Island Records il 3 maggio 2005. La musica \u00e8 stata composta dal cantante e chitarrista Patrick Stump e i testi scritti dal bassista Pete Wentz, continuando in questo modo col metodo di scrittura adoperato nel 2003 per le canzoni di Take This to Your Grave. Neal Avron ha gestito i doveri di produzione. Al riguardo dei temi trattati dalle canzoni di quest'album, Wentz ha dichiarato che i testi parlano di \"ansia e depressione che vanno di pari passo con l'osservare la propria vita\". A supporto del nuovo album, il gruppo ha organizzato una tourn\u00e9e mondiale e partecipato a vari music festival. Per il loro Black Clouds and Underdogs tour l'album \u00e8 stato ristampato come \"From Under the Cork Tree (Limited \"Black Clouds and Underdogs\" Edition)\", includendo nuove canzoni e remix. L'album ha segnato il successo mediatico dei Fall Out Boy. Guidato dal singolo \"Sugar, We're Goin Down\", l'album ha debuttato sulla Billboard 200 US alla posizione numero 9, che mantenne per due settimane non consecutive, con 68'000 copie vendute nella prima settimana. \"From Under the Cork Tree\" \u00e8 stato il pi\u00f9 venduto album dei Fall Out Boy e il primo ad essere entrato in una top ten. L'album e i suoi singoli hanno vinto parecchi premi e raggiunto lo status di Doppio Platino. Ha venduto 2,5 milioni di copie negli Stati Uniti fino al 2007 (salite a 2,7 milioni nel febbraio 2013) e oltre 3 milioni nel mondo intero. L'album ha prodotto due popolarissime hits, \"Sugar, We're Goin Down\" e \"Dance, Dance\", che hanno raggiunto rispettivamente le posizioni numero 8 e numero 9 sulla Billboard Hot 100 e messe regolarmente in onda da stazioni radio Pop e Alternative. Nel 2005 l'album \u00e8 stato classificato, con 1'654'320 vendite, alla posizione numero 43 nella lista dei 100 album pi\u00f9 venduti dell'anno negli USA e alla posizione numero 43 nella lista della IFPI \"Top 50 Best Selling Albums of 2005 worldwide\". Ha sfondato, a livello internazionale, in Regno Unito e Canada.\nStoria.\nI Fall Out Boy si formarono nel 2001 nei pressi di Chicago, Illinois. Debuttarono nel 2002 con uno split EP coi Project Rocket pubblicato dalla Uprising Records. Un primo mini-album, Fall Out Boy's Evening Out with Your Girlfriend, venne registrato lo stesso anno, ma pubblicato dalla Uprising nel 2003 contro il volere della band. Entrambe le pubblicazioni aiutarono i Fall Out Boy a ottenere fama su internet e attenzioni dalle grandi etichette discografiche. Il gruppo firm\u00f2 per l'etichetta discografica indipendente Fueled by Ramen e ricevette un anticipo dallaIsland Records, che finanzi\u00f2 la produzione di \"Take This To Your Grave\". Quest'ultimo divenne un successo underground e contribu\u00ec a formare una base di fan per i Fall Out Boy, che tornarono in studio nel novembre 2004 per iniziare a lavorare su un nuovo album.\nTuttavia la band ebbe un contrattempo nel febbraio 2005 a causa delle ansie di Wentz, date dall'incisione di una nuova registrazione, che culminarono con un tentato suicidio. Wentz spieg\u00f2 \"\u00c8 stato opprimente. Ero sia ansioso che totalmente depresso. \u00c8 particolarmente opprimente quando sei sul punto di fare qualcosa di molto grande e pensare che sar\u00e0 un grande flop. Ero angosciato dall'insicurezza.\" Dopo essersi sottoposto a terapia, Wentz si \u00e8 ricongiunto ai Fall Out Boy e si \u00e8 diretto a Burbank, California per registrare l'album.\nRegistrazione e produzione.\n\"From Under The Cork Tree\" \u00e8 stato registrato a Burbank, California. Per la prima volta i Fall Out Boy si sono trattenuti in California per un lungo periodo di tempo, vivendo in un alloggio aziendale durante la produzione dell'album. Al contrario del frettoloso programma di registrazione di \"Take This To Your Grave\", i Fall Out Boy hanno assunto un ritmo pi\u00f9 graduale nella produzione del nuovo album. \u00c8 stato il primo lavoro per il quale Stump ha scritto interamente la musica e Wentz tutti i testi, continuando il metodo utilizzato per alcuni canzoni dell'album precedente. Stump sent\u00ec che questo processo fu pi\u00f9 \"liscio\", dato che ogni membro fu in grado di focalizzarsi sul proprio lavoro, e al riguardo ha dichiarato \"Non abbiamo avuto nessuno di quei momenti in cui io suono la musica e lui dice 'Non mi piace', o lui legge i testi e io dico 'Non mi piacciono'. \u00c8 molto naturale e divertente.\" Ciononostante la band ha avuto serie difficolt\u00e0 nel creare la sonorit\u00e0 desiderata per l'album, scartando continuamente materiale nuovo. Due settimane prima che iniziasse la sessione di registrazione, il gruppo scart\u00f2 dieci canzoni e ne scrisse otto nuove, tra cui il primo singolo, \"Sugar, We're Goin Down\".\nIl ritornello di \"Sugar, We're Goin Down\" fu vicino all'essere scartato dalla casa discografica, ma alla fine venne mantenuto. Wentz ricord\u00f2 \"La nostra etichetta ci disse che nel ritornello c'erano troppe parole e le chitarre erano troppo forti, e che le radio non l'avrebbero mai mandata in onda.\" L'Island Records intervenne anche quando il gruppo volle intitolare la prima canzone dell'album \"My Name Is David Ruffin and These Are The Temptations\". Wentz dichiar\u00f2: \"La nostra etichetta disse 'Verrete querelati se lo farete' e i nostri avvocati dissero 'Verrete senza dubbio citati in giudizio'. E allora dicemmo 'Ok, perch\u00e9 non vi immortaliamo in una canzone?'\". Successivamente la band rinomin\u00f2 la canzone in \"Our Lawyer Made Us Change the Name of This Song So We Wouldn't Get Sued\". (\"I nostri avvocati ci hanno fatto cambiare il titolo di questa canzone cos\u00ec non verremo querelati\")\nComposizione.\nMusica.\nStump \u00e8 stato il principale compositore di \"From Under The Cork Tree\". A proposito dello stile musicale dell'album, ha dichiarato: \"Abbiamo sperimentato un bel po' con ogni sorta di materiale. Un po' di Metal, un po' di Folk, un po' di R&amp;B. Ma in definitiva, il tuo gruppo suona come il tuo gruppo. Puoi metterci dentro quelle cose, ma suoner\u00e0 ancora come te.\" Niyaz Pirani di The Orange County Register si \u00e8 riferito a \"Dance, Dance\" come \"pop-punk-meets-swing-dance glory\".\nTesti.\nNei primi lavori, Stump collabor\u00f2 con Wentz nella scrittura dei testi. Per \"From Under The Cork Tree\" e gli album successivi, Wentz si \u00e8 personalmente occupato come unico paroliere e, al riguardo dei testi, dichiara che sono \"pi\u00f9 introspettivi\" rispetto a quelli dell'album precedente. \"Take This To Your Grave \u00e8 stato veramente reazionario\", dice Wentz. \"\u00c8 stato come se questa persona avesse fatto questo a te. Ma parte della crescita \u00e8 capire che quando finisci nella stessa situazione ancora e ancora di nuovo devi probabilmente esaminare te stesso e chiederti qual \u00e8 la ragione che ti porta a finire nella stessa situazione ripetutamente. Questa volta i testi riguardano l'ansia e la depressione che vanno insieme mentre osservi la tua stessa vita.\" Ha anche detto \"Questo \u00e8 dove stiamo andando a essere un anno da ora, e questo \u00e8 quello che state andando a dire su di noi\". Inoltre Wentz ha descritto \"I've Got a Dark Alley and a Bad Idea that Says You Should Shut Your Mouth (Summer Song)\" come a \"guardare nello specchio e non sentirsi al sicuro nella propria pelle.\"\nLa band ha voluto creare un lavoro che fosse \"molto pi\u00f9 sviluppato\". Wentz ha detto \"Quando abbiamo prodotto \"Take This To Your Grave\" eravamo molto giovani, avevamo due settimane per farlo e fu come 'questa \u00e8 la tua unica possibilit\u00e0', 'o la va o la spacca'. Questa volta abbiamo avuto pi\u00f9 tempo per lavorare sulle canzoni per farle funzionare e pi\u00f9 di una possibilit\u00e0 per pianificare le cose. Abbiamo perso il combattimento, ma non ne abbiamo scritto un disco al riguardo. Abbiamo prodotto un disco che per noi ha un grosso significato, ma che forse non \u00e8 lo stesso per la gente che ci pubblicizza come la 'next big thing'. E va bene cos\u00ec. Non vogliamo essere i salvatori di qualcosa \u2014 vogliamo solamente essere noi stessi. Abbiamo prodotto un disco che ci piace davvero, ed \u00e8 ci\u00f2 che abbiamo sempre voluto. I Fall Out Boy non hanno mai inseguito obiettivi e ambizioni. Abbiamo iniziato solo per divertimento, ed \u00e8 diventata una cosa importante.\"\nDopo alcune accuse di presunto plagio, Wesley Eisold ha dato i suoi riconoscimenti per \"The Carpal Tunnel Of Love\", \"Golden\" e \"Bang The Doldrums\" di Infinity on High. In \"From Under The Cork Tree\", Eisold \u00e8 creditato come Inspirador.\nTitolo e copertina.\nIl titolo \u00e8 preso da un verso del libro per bambini The Story of Ferdinand (1936) di Munro Leaf, da cui Wentz rimase affascinato. La storia parla di un toro di nome Ferdinand che preferisce annusare i fiori sotto una quercia da sughero che partecipare ai combattimenti. La copertina dell'album ritrae un furgone con rimorchio durante una nevicata: \u00e8 un riferimento all'incidente d'auto in cui rimasero coinvolti i membri della band, mentre si dirigevano a New York per registrare il video di \"Grand Theft Autumn/Where Is Your Boy\" dell'album Take This to Your Grave.\nTracce.\nEdizione limitata \"Black Clouds and Underdogs\".\nIl 14 marzo 2006 \u00e8 stata pubblicata un'edizione limitata dell'album, intitolata \"From Under the Cork Tree (Limited \"Black Clouds and Underdogs\" Edition)\". Essa include le tredici tracce dell'album pi\u00f9 cinque bonus tracks. L'album \u00e8 arrivato alla posizione numero 9 della \"Billboard 200\" al momento della sua ripubblicazione, raggiungendo la posizione alla sua seconda settimana. Le tre nuove canzoni e i due dance remix sono:\niTunes Store ha pubblicato un'edizione EP di \"From Under the Cork Tree (Limited \"Black Clouds and Underdogs\" Edition)\", consistente in 8 tracce: le cinque citate sopra, una versione live di \"Sugar We're Goin Down\" e i video musicali di \"Sugar We're Goin Down\" e \"Dance, Dance\".\nL'edizione limitata \u00e8 talvolta venduta insieme all'edizione originale sotto lo stesso nome.\nL'album \u00e8 stato ristampato su vinile nel gennaio 2013 con le bonus tracks di \"Black Clouds and Underdogs\". Stampato su vinile rossastro e limitato a sole 1500 copie, \u00e8 stato venduto esclusivamente su HotTopic.com\nCitazioni.\nCome sempre nella discografia dei Fall Out Boy, i titoli sono sempre molto originali e molti contengono riferimenti culturali:"}
{"id": "1321924", "revid": "1346043", "url": "https://it.wikipedia.org/wiki?curid=1321924", "title": "Lucas Cornelius Steyn", "text": "Biografia.\nSteyn consegu\u00ec la laurea in legge nel 1926 all'universit\u00e0 di Stellenbosch, esercit\u00f2 dal 1928 la professione di avvocato, L'anno seguente ottenne il dottorato in legge.\nDal 1931 al 1933 svolse la funzione di Procuratore generale dell'Africa del Sud-Ovest (allora amministrata dall'Unione Sudafricana), divenendo poi funzionario del Ministero della Giustizia dal 1933 al 1944. Fu poi nominato membro del King's Counsel, ovvero fu nominato consulente legale del Re nel Regno Unito, massima qualifica professionale degli avvocati inglesi.\nDopo la Seconda guerra mondiale fece parte della delegazione sudafricana all'ONU dal 1946 al 1949 mentre nel 1950 fu consigliere legale durante l'udienza della Corte internazionale di giustizia sul rifiuto del Sudafrica di rinunciare all'Africa del Sud-Ovest.\nNel 1951 venne nominato giudice della Corte Suprema, nel 1955 giudice della Corte di Appello e Presidente della Corte Suprema nel 1959. Proprio in questo ruolo rivest\u00ec \"ex officio\" la carica di Amministratore del Governo, cio\u00e8 una sorta di sostituto del Governatore generale, quando questa carica rimaneva vacante, in due occasioni: una prima volta nel periodo intercorrente fra la morte del Governatore Dr. Ernest George Jansen e l'insediamento del suo successore Charles Robberts Swart (26 novembre-11 dicembre 1959) e una seconda volta nel periodo fra le dimissioni di Swart come ultimo Governatore e la sua conseguente investitura come primo Presidente Statale del Sudafrica (30 aprile - 31 maggio 1961). In entrambi i casi fu proprio Steyn, in quanto Presidente della Corte Suprema che fece prestare giuramento a Swart prima di entrare in carica.\nNel 1928 spos\u00f2 Huibrecht van Schoor dal cui matrimonio nacquero due figli."}
{"id": "1321925", "revid": "124379188", "url": "https://it.wikipedia.org/wiki?curid=1321925", "title": "Jennifer Tilly", "text": "Biografia.\nNasce a Harbor City, quartiere a sud di Los Angeles (California), il 16 settembre del 1958, figlia di Harry Chan, un negoziante statunitense di origini cinesi, e di Patricia Tilly, un'insegnante ed ex-attrice teatrale canadese di origini irlandesi, finlandesi e native americane. \u00c8 la sorella dell'attrice Meg Tilly. Dopo il divorzio dei genitori (avvenuto quando aveva 5 anni) si trasferisce con la madre e il patrigno nella campagna canadese nel Columbia Britannica. ; prima di iniziare la carriera cinematografica ha frequentato un corso di teatro allo Stephens College nel Missouri.\nNel 1983 inizia con piccoli ruoli in televisione e film come \"Hill Street giorno e notte\", ma il ruolo che vede il suo inizio \u00e8 in \"I favolosi Baker\" nel 1989. Per il film \"Pallottole su Broadway\" del 1994 ha ricevuto una nomination agli Oscar come miglior attrice non protagonista, e nello stesso anno partecipa al film \"Getaway\" con Alec Baldwin e Kim Basinger. Tilly \u00e8 stata inserita al ventitreesimo posto nella classifica delle 25 donne pi\u00f9 sexy del mondo del 1995. Protagonista di \"Bound - Torbido inganno\", ha recitato anche in \"Bugiardo bugiardo\". \u00c8 inoltre attiva come doppiatrice: \u00e8 stata infatti la voce di Bonnie, la vicina nel cartone animato \"I Griffin\", e ha prestato la voce anche in altri film d'animazione, come \"Monsters &amp; Co.\" nel ruolo di Celia, \"Stuart Little\" ed altri.\nIl 27 giugno 2005 la Tilly ha vinto un braccialetto delle WSOP nel Ladies Event No-limit Hold'em, vincendo 158.625$. Nel settembre dello stesso anno ha vinto il WPT Ladies Night No Limit Hold'em (un \"side event\" del World Poker Tour) al Bicycle Casino di Los Angeles, guadagnando 25.000$. Al febbraio 2011 l'ammontare complessivo delle sue vincite nei tornei \u00e8 di oltre 600.000$.\nVita privata.\nJennifer Tilly \u00e8 stata sposata con il produttore de \"I Simpson\" Sam Simon dal 1984 al 1991. In seguito si \u00e8 legata all'attore Lou Diamond Phillips e dal 2004 \u00e8 compagna del giocatore di poker Phil Laak.\nDoppiatrici italiane.\nDa doppiatrice \u00e8 sostituita da:"}
{"id": "1321926", "revid": "767487", "url": "https://it.wikipedia.org/wiki?curid=1321926", "title": "Nine Months - Imprevisti d'amore", "text": "Nine Months - Imprevisti d'amore (\"Nine Months\") \u00e8 un film di Chris Columbus del 1995, remake hollywoodiano del film di Patrick Braoude \"Nove mesi\" (\"Neuf mois\"), del 1994.\nIl film rappresenta il primo ruolo in un film statunitense di Hugh Grant ed \u00e8 stato filmato a San Francisco.\nTrama.\nLo psicologo infantile Samuel Faulkner ha una storia d'amore con l'insegnante di danza Rebecca Taylor. Tuttavia lei vorrebbe sposarsi ed avere dei figli, mentre lui \u00e8 contrario al matrimonio.\nUn giorno Rebecca confessa a Samuel di essere rimasta incinta e Samuel entra in crisi, temendo di non poter essere un buon padre e che la presenza di un figlio possa minare il rapporto con la compagna. Le paure di Samuel si intensificano dopo l'incontro con Marty e Gail, una coppia sposata e con tre figlie; anche i consigli che ha dal suo amico single Sean non lo aiutano. Inizia perci\u00f2 a trascurare Rebecca e lei, stufa di questa situazione, lo lascia e se ne va da Marty e Gail con cui intensifica il rapporto amichevole. Da ci\u00f2, Samuel capisce di amare Rebecca e di non poter vivere senza di lei e cos\u00ec cerca di riconquistarla ma lei evita qualsiasi contatto con lui, rifiutando anche di rispondere alle sue chiamate. Lui reagisce frequentando di pi\u00f9 il suo amico Sean: ad una festa conosce una bella ragazza che si dimostra interessata a lui, ma lui rifiuta. Dopo aver visto un video sull'ecografia del figlio, Samuel capisce che \u00e8 il momento di assumersi le sue responsabilit\u00e0: vende la sua Porsche, acquista un furgone e riesce a riconquistare Rebecca che alla fine sposa.\nTempo dopo, i due hanno un figlio, nello stesso giorno in cui anche Marty e Gail hanno la loro quarta figlia.\nColonna sonora.\nLa colonna sonora del film \u00e8 stata pubblicata su CD dalla Milan Records il 18 luglio 1995.\nAccoglienza.\nIncassi.\nIl film \u00e8 stato distribuito in 1458 sale il 14 luglio 1995 ed ha incassato nella prima settimana circa 12 milioni di dollari. In totale il film ha incassato 69 milioni di dollari negli Stati Uniti e 138 in tutto il mondo.\nCritica.\nIl film ha ricevuto critiche generalmente negative, ed attualmente ha un giudizio del 25% sul sito Rotten Tomatoes. Roger Ebert ha dato al film due stelle, dicendo, \"\"Nine Months\" \u00e8 uno di quei film in cui il finale \u00e8 abbondantemente chiaro a tutti, tranne che al protagonista, che rimane nella sfortunata posizione di fare lo stupido, perch\u00e9 se non lo facesse, non ci sarebbe una trama.\""}
{"id": "1321932", "revid": "125593777", "url": "https://it.wikipedia.org/wiki?curid=1321932", "title": "Larry King", "text": " \nInizi\u00f2 come giornalista locale e intervistatore radiofonico della Florida negli anni cinquanta e sessanta e divenne popolare facendo lo \"speaker\" radiofonico nazionale in una trasmissione serale a partire dal 1978. Dal 1985 al 2010 guid\u00f2 il programma notturno \"Larry King Live\", uno dei pi\u00f9 longevi \"talk show\" statunitensi, sulla CNN. Dal 2012 alla morte condusse su Hulu e RT America i talk show \"Larry King Now\" e \"Politicking con Larry King\". \nNelle sue trasmissioni era solito indossare un paio di grosse bretelle.\nBiografia.\nOrigini.\nLarry King nacque a Brooklyn, New York, da Jennie Gitlitz, nata a Vilnius, in Lituania, e Aaron Zeiger, proprietario di un ristorante nato a Kolomyia, Ucraina. Entrambi i genitori erano ebrei ortodossi. Larry fu educato alla Lafayette High School, una scuola pubblica di Brooklyn, che non termin\u00f2. Aaron Zeiger mor\u00ec a 44 anni per un attacco di cuore lasciando la moglie e i due figli in condizioni economiche cos\u00ec difficili da dover essere supportati dai servizi sociali. \nCarriera.\nIl suo esordio nel mondo dei mass media avvenne nel 1957, quando inizi\u00f2 a lavorare come disc-jockey presso una stazione radio di Miami Beach, in Florida. Fu in quel periodo che, dietro consiglio del suo manager, cambi\u00f2 il suo cognome in King. \nNei primi anni '70 ebbe problemi legali e finanziari, culminati col suo arresto nel 1971 per furto aggravato (\"grand larceny\"), accuse dalle quali fu in seguito assolto, ma perse comunque il lavoro e si indebit\u00f2 fino a dichiarare bancarotta nel 1978; nello stesso anno gli fu offerta la conduzione di un programma radiofonico trasmesso nelle ore notturne, che fece da apripista per il \"Larry King Live\", andato in onda sulla rete CNN per oltre 25 anni, fino al 16 dicembre 2010.\nIl 27 febbraio 1987 ebbe un attacco di cuore: sub\u00ec quindi un intervento per l'installazione di un quintuplo bypass. Fond\u00f2 poi la Larry King Cardiac Foundation, destinata a sostenere le spese delle procedure salvavita per i pazienti cardiopatici meno abbienti\nNella sua carriera di giornalista effettu\u00f2 oltre 30.000 interviste a celebrit\u00e0 di tutto il mondo (il primo fu Bobby Darin): numerosi gli uomini politici, tra cui Yasser Arafat, Vladimir Putin, Tony Blair e tutti i presidenti statunitensi in carica a partire dal 1974; King intervist\u00f2 persino Mahmud Ahmadinejad, nonostante le grandi tensioni tra Stati Uniti e Iran.\nNel 1997, King fu una delle 34 celebrit\u00e0 a firmare una lettera aperta all'allora cancelliere tedesco Helmut Kohl, apparsa come annuncio pubblicitario sull\"'International Herald Tribune\", che protestava contro il trattamento degli scientologisti in Germania, paragonandolo all'oppressione perpetrata dai nazisti negli anni '30. Altri firmatari furono Dustin Hoffman, Mario Puzo, Oliver Stone e Goldie Hawn. \nFece una donazione al Memorial Garden dell'11 settembre a Beverly Hills e il suo nome fu affisso sul monumento.\nAmico di attori e registi, apparve in alcuni film, nel ruolo di s\u00e9 stesso.\nMorte.\nKing \u00e8 morto nel gennaio del 2021 all'et\u00e0 di 87 anni al Cedars-Sinai Medical Center di Los Angeles, per complicazioni da COVID-19: a causa dell'infezione era ricoverato da tre settimane.\nVita privata.\nLarry King si spos\u00f2 otto volte, con sette donne diverse: la prima moglie fu la compagna di liceo Freda Miller (il matrimonio dur\u00f2 dal 1952 al 1953), la seconda Annette Kaye (1960-1961), la terza Mickey Sutphin (solo 3 mesi nel 1963), la quarta Alene Akins (1963-1967 e 1967-1972), la quinta l'insegnante Sharon Lepore (1976\u20131984), la sesta la donna d'affari Julie Alexander (1989\u20131992) e la settima Shawn Southwick; sposatisi nel 1997, i due presentarono istanza di divorzio nel 2010 ma poi si riconciliarono.\nKing fu anche fidanzato con Rama Fox, dal 1992 al 1995.\nEbbe cinque figli: Larry Jr. (1962) con la seconda moglie Annette Kaye; Andy (1962-2020, adottato) e Chaia (1969-2020) con la quarta moglie Alene Akins; Chance (1999) e Cannon (2000) con l'ultima moglie. Andy e Chaia morirono nel 2020, rispettivamente a seguito di un attacco cardiaco e per un tumore ai polmoni."}
{"id": "1321933", "revid": "125156768", "url": "https://it.wikipedia.org/wiki?curid=1321933", "title": "1. Unterseebootsflottille", "text": "La 1. Unterseebootsflottille o Unterseebootsflottille \"Weddigen\", prima flottiglia militare della Kriegsmarine, era una flottiglia da combattimento formata interamente da U-Boot. Dal 1939 in poi, la Unterseebootsflottille \"Weddigen\" divenne una flottiglia da combattimento.\nFondata il 27 settembre 1935 sotto il comando del Fregattenkapit\u00e4n Karl D\u00f6nitz poi divenuto BdU cio\u00e8 il comandante di tutte le forze sottomarine della Germania.\nDal giorno in cui fu fondata fino al giugno del 1941 la flotta ebbe base a Kiel per poi venire trasferita nella Base sottomarina di Brest in Francia, dove rimase fino al settembre del 1944 quando venne sciolta.\nU-Boot assegnati.\nU-Boot stranieri.\nTotale: 140 U-Boot assegnati alla prima flottiglia."}
{"id": "1321939", "revid": "1833487", "url": "https://it.wikipedia.org/wiki?curid=1321939", "title": "Giucas Casella", "text": "Biografia.\nHa proposto spesso, all'interno di alcuni programmi televisivi, dei numeri basati sulle sue capacit\u00e0 di paragnosta e di ipnotizzare e suggestionare spettatori o anche animali in sala e via televisione, o esercizi pericolosi effettuati da lui stesso, come restare chiuso tra il ghiaccio con pochissimo ossigeno o altri esperimenti di escapologia, ispirati a quelli del famoso Harry Houdini.\nIl suo debutto televisivo avviene nel 1979.\nNel corso di alcune trasmissioni televisive, egli sosteneva inoltre di riuscire a bloccare le mani incrociate sulla testa dei presenti durante il suo spettacolo invitando la gente a casa a non provarci per la pericolosit\u00e0 del fenomeno. In questo modo riusciva per\u00f2 ad ottenere l'attenzione di tutto il pubblico incuriosito.\nIl numero che Casella utilizza di pi\u00f9 durante le sue apparizioni televisive \u00e8 quello dell'ipnosi, solitamente rivolto a un personaggio famoso ospite della trasmissione in questione. Una volta fattolo cadere in una presunta trance, Casella spinge la sua cavia a comportamenti imbarazzanti (l'imitazione del verso di un animale, la pronuncia di frasi compromettenti, accenni di spogliarello) a simboleggiare il suo potere di controllo della mente. Solitamente questo tipo di esibizione viene accolto con molta ironia dal pubblico e viene considerato un momento pi\u00f9 di spettacolo televisivo che di magia. A dimostrazione di questo fatto, \u00e8 diventata famosa una sua esibizione a \"Quelli che il calcio\", dove Simona Ventura non riusc\u00ec a trattenere le risate durante il momento dell'ipnosi. Altre volte Casella utilizza il corpo inanimato della sua cavia come se fosse un vero e proprio tavolo, collocandolo tra due sedie e salendoci sopra, numero che di fatto \u00e8 un tradizionale gioco di prestigio.\nAltro suo classico numero fu quello del passaggio sui carboni ardenti durante il quale si procur\u00f2 delle ustioni, attirandosi gli scherni di \"Striscia la notizia\".\nCasella partecipa anche a due reality show: nel 2004 \"Il ristorante\" condotto da Antonella Clerici e nel 2008 la sesta edizione de \"L'isola dei famosi\", programma condotto da Simona Ventura, che ha abbandonato nella puntata del 29 settembre in seguito ad un malore avuto nei giorni precedenti. \nCelebri sono le sue frasi: \"Guardami! Guardami!\", \"Quando lo dir\u00f2 io!\", e il grido \"Change, change, change, change!\".\nPersonaggio molto discusso, \u00e8 stato imitato da Gigi Sabani che lanci\u00f2 tale caratterizzazione nello spettacolo televisivo \"Fantastico 2\" del 1981.\nIl 22 gennaio 2018 partecipa alla tredicesima edizione de \"L'isola dei famosi\", ritirandosi dopo sei settimane per problemi di salute.\nA partire da settembre 2021 partecipa come concorrente alla sesta edizione del \"Grande Fratello VIP\", condotta da Alfonso Signorini.\nVita privata.\n\u00c8 compagno dell'ex annunciatrice tv e attrice e doppiatrice Valeria Perilli. Durante il rapporto con Valeria, Giucas conosce una ballerina inglese, Carol Torr, dalla quale nel 1986 ha avuto il suo unico figlio, James, medico chirurgo."}
{"id": "1321954", "revid": "253269", "url": "https://it.wikipedia.org/wiki?curid=1321954", "title": "Marian Seldes", "text": "Ha recitato in teatro, al cinema ed alla radio, \u00e8 stata eletta alla American Theatre Hall of Fame.\nBiografia.\nSeldes nacque a New York City, figlia di Alice (Hall) e Gilbert Seldes, un giornalista, autore ed editore; era nipote del giornalista George Seldes.\nSi spos\u00f2 due volte: prima nel 1953 con l'attore Julius Claman, da cui ebbe una figlia, Katherine, e da cui divorzi\u00f2 nel 1961; nel 1990 spos\u00f2 lo sceneggiatore Garson Kanin con cui rimase fino alla morte di lui, nel 1999. Divent\u00f2 nonna per la prima volta nel 1986, a 58 anni, di Timothy Andres, compositore e pianista.\nDopo aver lavorato per molto tempo a teatro debutt\u00f2 a Broadway nel 1948 in \"Medea\". Nella sua carriera ottenne cinque candidature ai Tony Award, vincendo il primo nel 1967 per \"A Delicate Balance\". Dal 1967 al 1991, Seldes insegn\u00f2 alla Juilliard School of Drama, e nel 2002 divent\u00f2 insegnante alla Fordham University. Oltre a recitare in teatro, cominci\u00f2 a lavorare per la televisione nel 1952 nel \"Hallmark Hall of Fame\", continuando fino agli anni 2000. Lavor\u00f2 anche per molti film televisivi e cinematografici e spettacoli radiofonici, e dal 1974 al 1982 apparve in 179 episodi della CBS Radio Mystery Theater.\nSeldes recit\u00f2 accanto ad Angela Lansbury in \"Deuce\", una \"piece\" scritta da Terrence McNally e diretta da Michael Blakemore per 18 settimane,concludendo nell'agosto del 2007.\nMalata di Alzheimer, mor\u00ec nel 2014, a 86 anni."}
{"id": "1321957", "revid": "72396", "url": "https://it.wikipedia.org/wiki?curid=1321957", "title": "Amalfi (Colombia)", "text": "Amalfi \u00e8 un comune della Colombia facente parte del dipartimento di Antioquia.\nConfina a nord con i comuni di Anor\u00ed e Segovia, ad est con Segovia, Remedios e Vegach\u00ed, a sud con Vegach\u00ed, Yal\u00ed, Yolomb\u00f3 e G\u00f3mez Plata, e ad ovest con Carolina del Pr\u00edncipe e Anor\u00ed.\nStoria.\nLa citt\u00e0 colombiana di Amalfi fu fondata nel 1838 da Juan Jos\u00e9 Rojas, un sacerdote di Copacabana, assieme ad alcuni minatori provenienti da altre popolazioni presenti nel dipartimento di Antioquia. La nuova comunit\u00e0 divent\u00f2 un comune pochi anni dopo, nel 1843.\nLa citt\u00e0 fu chiamata con diversi nomi: all'inizio \"Riach\u00f3n\" (dal nome del fiume principale della regione), poi \"Canc\u00e1n\", \"Santa B\u00e1rbara\", \"Cueva Santa\" ed infine \"Pueblo Nuevo\", prima di assumere il nome di Amalfi. Il nome fu scelto da monsignor Juan de la Cruz G\u00f3mezplata, vescovo di Santaf\u00e9 de Antioquia, il quale, durante i suoi viaggi in Italia, rimase affascinato dalla citt\u00e0 costiera di Amalfi (come trascrisse nelle sue memorie).\nLe strade di Amalfi furono tracciate da Segismundo de Greiff (antenato del poeta Le\u00f3n de Greiff) e dal professor Antonio Aguilar.\nEssendo sostanzialmente composta da un popolo di minatori, Amalfi rest\u00f2 per lungo tempo una citt\u00e0 pacifica e tranquilla.\nAmalfi rappresenta una delle localit\u00e0 tipiche dell'Antioquia, caratterizzata da numerosi parchi naturali, dalle incisioni rupestri intagliate su grandi pareti di roccia dalle popolazioni primitive dei Taham\u00edes e degli Yames\u00edes, da una diga artificiale e dalla \"Tigre de Amalfi\" (Tigre di Amalfi), leggendario animale apparso nel 1949 e divenuto il simbolo della citt\u00e0.\nGeografia fisica.\nAmalfi \u00e8 situata all'interno della Cordigliera delle Ande, ha un'estensione di 1.210\u00a0km\u00b2 e dista 144\u00a0km da Medell\u00edn.\n\u00c8 un luogo ricco di bellezze naturali, sia per la flora sia per la fauna. I corsi d'acqua principali sono i fiumi Porce e Mata ed i torrenti La Cruz e La Cancana.\nIl clima \u00e8 tropicale, con leggere differenze a seconda dell'altitudine (quella massima raggiunge i 1.550 metri sul livello del mare), e la temperatura media \u00e8 di 22\u00a0\u00b0C.\nEconomia.\nL'economia di Amalfi, come la maggior parte dei comuni dell'Antioquia nordorientale, si basa sull'agricoltura e sulla produzione della cosiddetta \"panela\", un dolce locale preparato a partire dalla canna da zucchero. Anche se in misura minore rispetto al resto della regione, viene coltivato anche il caff\u00e8. Altre forme di introiti economici derivano, inoltre, dall'allevamento e dallo sfruttamento delle foreste.\nAmalfi \u00e8 rinomata, infine, per la produzione a livello artigianale dei \"carrieles\", borse di cuoio tipiche dell'Antioquia.\nGastronomia.\nLa cucina di Amalfi si basa sui piatti gastronomici dell'Antioquia, come il \"mondongo antioque\u00f1o\" o i \"fr\u00edjoles antioque\u00f1os\", accompagnati da \"aguadepanela\" (o \"agua panela\")."}
{"id": "1321959", "revid": "19580", "url": "https://it.wikipedia.org/wiki?curid=1321959", "title": "Redskins", "text": ""}
{"id": "1321960", "revid": "6923", "url": "https://it.wikipedia.org/wiki?curid=1321960", "title": "Collegio universitario Lamaro Pozzani", "text": "Il Collegio Universitario dei Cavalieri del Lavoro \u201cLamaro Pozzani\u201d \u00e8 un collegio universitario di Roma, fondato e finanziato dalla Federazione Nazionale dei Cavalieri del Lavoro, con lo scopo di raccogliere e formare gratuitamente ragazzi e ragazze provenienti da tutta Italia, iscritti alle pi\u00f9 diverse discipline, purch\u00e9 nell'ambito delle Universit\u00e0 di Roma. L'intento non \u00e8 solo di agevolarne la vita pratica, ma soprattutto di integrarne la formazione, attraverso l'interdisciplinarit\u00e0 e il confronto, fornendo loro elementi di lingue straniere, informatica e cultura per l'impresa.\nStoria.\nFondato nel 1971 come \"Residenza Universitaria Lamaro Pozzani\", il Collegio (cos\u00ec ridenominato nel 2004) nasce da un\u2019idea del presidente della Federazione Nazionale dei Cavalieri del Lavoro Enrico Pozzani e grazie al sostegno dell'imprenditore Antonio Lamaro, che don\u00f2 il terreno e l\u2019edificio.\nIl Collegio, che si trova a Roma, ospita circa 70 studenti (che dispongono di stanze singole con servizi) provenienti da tutta Italia e selezionati ogni anno attraverso prove particolarmente rigorose, per essere ammessi alle quali \u00e8 necessario aver ottenuto una media di almeno 8/10 nei primi quattro anni della scuola secondaria superiore.\nL\u2019obiettivo \u00e8 quello di contribuire alla formazione di giovani in grado di raggiungere posizioni di responsabilit\u00e0 nel mondo del lavoro, grazie ad un\u2019esperienza culturale e umana caratterizzata da variet\u00e0 di contenuti, curiosit\u00e0 e senso critico.\nGli studenti, iscritti alle diverse facolt\u00e0 e corsi di laurea delle universit\u00e0 di Roma, usufruiscono di tutti i servizi culturali e logistici del Collegio e, oltre a seguire i corsi interni a frequenza obbligatoria (Cultura per l\u2019impresa per gli studenti delle lauree triennali, Programma Conoscenze, Esperienze, Responsabilit\u00e0 per lo Sviluppo per le lauree magistrali, lingue straniere), partecipano a numerose opportunit\u00e0 formative: rapporti con le aziende; incontri con personalit\u00e0 del mondo della politica e della cultura; esperienze all\u2019estero; seminari su temi specifici, i cui risultati possono confluire in pubblicazioni periodiche e in monografie.\nOgni anno gli studenti devono confermare la loro presenza in Collegio, dimostrando di aver seguito tutti i corsi previsti dal programma interno e di aver superato le relative prove e rispettando quanto previsto dal Regolamento per numero di Crediti Formativi Universitari conseguiti e media.\nI programmi e le attivit\u00e0 del Collegio sono curati dalla Commissione per le attivit\u00e0 di formazione della Federazione Nazionale dei Cavalieri del Lavoro.\nRequisiti e obblighi.\nL'ammissione al Collegio avviene per concorso pubblico nazionale, che si tiene ogni anno alla fine di agosto, attraverso il quale si diviene \"allievo\" del collegio. Per essere ammessi al concorso bisogna aver superato con 100/100 l'esame di maturit\u00e0, o con una media pari ad almeno 8/10 i primi quattro anni della scuola superiore. Il concorso si articola in due fasi, e consta di sei prove, tra cui test interdisciplinare, colloqui di gruppo e individuali, test psicoattitudinali, tema.\nAgli allievi \u00e8 richiesto un alto rendimento universitario, sia per numero di esami sostenuti ogni anno, sia per la media dei voti; devono inoltre seguire un certo numero di corsi interni al Collegio, partecipare alle pubblicazioni e agli incontri serali con personaggi del mondo politico, imprenditoriale e culturale. Ogni anno viene infine organizzato un viaggio di studio al di fuori dell'Italia.\nSede.\nGli studenti, circa 70, sono ospitati nel corpo centrale del collegio, in via Saredo 74, dotato di parco, palestra interna, mensa, sala informatica, sala cinema, sale studio, biblioteca, sala polivalente per l'insegnamento delle lingue e della musica e segreteria.\nRelazioni internazionali.\nA partire dal 1997 \u00e8 attivo, inoltre, il \u201cProgetto Ponte\u201d, in collaborazione con l'Istituto Superiore per la Comunicazione e l'Opinione Pubblica e con l'Association of Italian American Educators dello Stato di New York, un programma di corsi di lingua, cultura, storia ed economia.\nNote.\nPagina Facebook\nPagina Instagram gestita dagli studenti"}
{"id": "1321963", "revid": "536103", "url": "https://it.wikipedia.org/wiki?curid=1321963", "title": "Rosalba Grottesi", "text": "Biografia.\nNota soprattutto per le sue interpretazioni in fotoromanzi, lavorava per la \"Lancio\", interpretando spesso parti di donna enigmatica e ruoli di antagonista che riusciva ad interpretare con la dovuta freddezza d'espressione, ma in maniera sempre accattivante. Raggiunse la massima popolarit\u00e0 alla fine degli anni sessanta e all'inizio degli anni settanta.\nSi \u00e8 affermata nel cinema come interprete non protagonista in film di prestigio, lavorando tra l'altro con Eduardo De Filippo in \"Spara forte, pi\u00f9 forte... non capisco!\".\nNel 1987 ha pubblicato un romanzo (\"Il Vagabondo\"), per il quale ha vinto il premio \"I giardini della Solforata\"."}
{"id": "1321971", "revid": "729019", "url": "https://it.wikipedia.org/wiki?curid=1321971", "title": "Giacomo Mazza", "text": "Biografia.\nNel 1845 il contadino Giacomo Mazza detto \"Mostac\u00ec\", nativo di Magasa, territorio austriaco, fu arruolato, al compimento del diciannovesimo anno d'et\u00e0, nell'esercito imperiale di Ferdinando I d'Austria per una ferma obbligatoria di 15 anni di servizio. Difatti come cittadino trentino, era soggetto al cosiddetto sistema della \"cava\", ossia la selezione per sorteggio, al momento della visita sanitaria militare a Condino, di un coscritto fra mille uomini dichiarati abili alle armi.\nSoldato del prestigioso reggimento Kaiserj\u00e4ger, i cacciatori imperiali, combatt\u00e9 il 25 luglio del 1848 durante la prima guerra di indipendenza nella battaglia di Custoza.\nNel 1859 fu presente alla battaglia di Solferino e San Martino ove, dopo un sanguinoso combattimento corpo a corpo, strapp\u00f2 dalle mani di uno zuavo francese morto uno spadone che poi port\u00f2, come ricordo, a Magasa. Di quello scontro, bench\u00e9 ferito, fu uno dei pochi sopravvissuti del suo reparto.\nDurante la terza guerra di indipendenza del 1866 prese parte alla battaglia di Custoza. Per il suo valoroso comportamento sui campi di battaglia fu pi\u00f9 volte decorato al valor militare, tra queste figura quella della medaglia alla memoria della difesa nazionale del Tirolo del 1866.\nIl soprannome di \"Mostac\u00ec\" \u00e8 sinonimo di una persona astuta. Si spos\u00f2 con Giovanna Pace \"Mostacina\" (1831-1904) della famiglia dei Nerz\u00f6la.\nFaccia a faccia con l'Arciduca.\nIl 20 marzo 1910 in occasione della visita a Magasa dell'arciduca Eugenio d\u2019Asburgo (1863-1954), Giacomo, ormai anziano e infermo, accolse l'aristocratico in via Dante, seduto su una sedia posta sotto l'effigie della Madonna Pellegrina, con tutte le sue decorazioni militari appuntate sul petto. L'arciduca Eugenio, commosso e stupito, rispose con il saluto militare, l'omaggi\u00f2 con belle parole e lo remuner\u00f2 per la fedelt\u00e0 dimostrata all'Austria."}
{"id": "1321974", "revid": "1910023", "url": "https://it.wikipedia.org/wiki?curid=1321974", "title": "Ornago", "text": "Ornago (\"Urn\u00e0gh\" in dialetto brianzolo) \u00e8 un comune italiano di abitanti della provincia di Monza e Brianza in Lombardia.\nGeografia fisica.\nSi trova nella pianura padana, al limite delle colline della Brianza, a nord est di Milano, da cui dista 20\u00a0km. Dista inoltre: da Monza, capoluogo di provincia, circa 14\u00a0km.\nOrnago \u00e8 un comune compreso nel territorio del Vimercatese.\nParte del suo territorio \u00e8 compreso nel parco locale di interesse sovracomunale del Rio vallone.\nCultura.\nDal 1\u00ba settembre 2010 la parrocchia di Ornago si \u00e8 fusa con le parrocchie di Bellusco, Cavenago di Brianza e Mezzago formando la Comunit\u00e0 pastorale Santa Maria Maddalena.\nBiblioteca Civica.\nLa biblioteca civica di Ornago venne fondata nel 1955, e dal 1978 fa parte del Sistema Bibliotecario del Vimercatese (SBV) che comprende oltre alle biblioteche della citt\u00e0, quelle dei comuni di: Aicurzio, Arcore, Basiano, Bellusco, Bernareggio, Burago di Molgora, Busnago, Cambiago, Camparada, Caponago, Carnate, Cavenago di Brianza, Concorezzo, Cornate d'Adda, Correzzana, Grezzago, Lesmo, Masate, Mezzago, Pozzo d'Adda, Ronco Briantino, Sulbiate, Trezzano Rosa, Trezzo sull'Adda, Usmate Velate, Vaprio d'Adda, Vimercate. Dal 1\u00ba marzo 2015 la biblioteca \u00e8 entrata a far parte di CUBI: culture biblioteche in rete, il nuovo ente che nasce dall\u2019alleanza fra SBV e Sistema Milano-Est di Melzo (SBME).\nDal 1995, la biblioteca ha sede nel primo piano del Centro Socio Culturale sito in via C. Porta, dove trovano posto anche un grande auditorium e diverse sedi di altre Associazioni del paese."}
{"id": "1321976", "revid": "104485", "url": "https://it.wikipedia.org/wiki?curid=1321976", "title": "Ecosistema fluviale", "text": "Lecosistema fluviale \u00e8 l'insieme dei fattori abiotici, corrispondenti alle caratteristiche dell'habitat fluviale (composizione dei fondali, temperatura, litologia e geomorfologia del bacino idrografico, fattori climatici, acqua, etc.), dei fattori biotici corrispondenti alle caratteristiche delle comunit\u00e0 che vivono l'habitat (uomo, fauna, flora) nonch\u00e9 l'insieme delle relazioni che li legano e dei processi dinamici a cui sono soggetti.\nDescrizione.\nL'acqua \u00e8 dunque solo una delle componenti di un ecosistema fluviale che assieme alle rive, all'alveo ed agli apporti esterni influenzano la capacit\u00e0 di mantenimento degli equilibri consolidati della flora e della fauna. Il fiume \u00e8 un ambiente estremamente complesso che scambia continuamente energia e materia con gli altri ambienti terrestri circostanti ed \u00e8 per questo che viene considerato un \"ecosistema aperto\". \nTutte le azioni che portano a semplificare o a ridurre tale complessit\u00e0 tendono anche a ridurre l'efficienza di trasformazione dell'energia all'interno del sistema stesso. Un ecosistema fluviale pu\u00f2 subire, a seguito di eventi di origine naturale o antropica, mutazioni dell'equilibrio idrologico-morfologico che si riverberano pi\u00f9 in generale su quello ecologico.\nMolto pericolose sono poi le mutazioni introdotte alle caratteristiche qualitative degli elementi dell'ecosistema fluviale, in termini non solo di qualit\u00e0 delle acque, ma anche di mantenimento di equilibrati flussi di nutrienti e di sedimenti. Un sistema fluviale in buone condizioni pu\u00f2 accogliere una molteplicit\u00e0 di organismi animali e vegetali capaci di usufruire delle risorse a disposizione in uno stato di equilibrio. Quando l'ecosistema fluviale \u00e8 perturbato si assiste alla riduzione o alla scomparsa delle specie sensibili e alla dominanza di quelle pi\u00f9 resistenti agli inquinanti.\nDimensioni dei sistemi fluviali.\nL'approccio pluridimensionale ai sistemi fluviali, promosso dall'ecologia fluviale, fa riferimento a quattro specifiche dimensioni: da sponda a sponda, da monte a valle, dalla superficie al fondo e alla dimensione temporale. A queste dimensioni corrispondono altrettante componenti, ossia:\nValutazione della qualit\u00e0.\nL'approccio ai metodi di valutazione della qualit\u00e0 delle acque fluviali ha subito una notevole evoluzione negli ultimi anni. Ai metodi di valutazione della sola \u201ccomponente ambientale acqua\u201d, si sono aggiunti metodi di valutazione dello \u201cstato ambientale degli ecosistemi fluviali\u201d con lo scopo di individuare strategie che integrassero azioni volte non solo al mantenimento della qualit\u00e0 dell'acqua, ma anche alla salvaguardia e alla valorizzazione del paesaggio e alla conservazione degli ecosistemi e della biodiversit\u00e0. Sono stati quindi introdotti metodi di indagine basati sulla rilevazione della presenza o assenza di determinati organismi viventi in un ecosistema, cio\u00e8 basati sulla definizione di \"\"indicatori biologici\".\" Questi hanno il vantaggio di non essere legati al momento del prelievo, ma di registrare anche turbative di varia natura avvenute in tempi anteriori, di avere una vasta applicabilit\u00e0, un basso costo di esercizio, di essere ripetibili e soprattutto facilmente comprensibili.\nTra i vari metodi sperimentati si \u00e8 affermato l'indice biotico esteso (IBE). Esso consente di esprimere un giudizio sulla qualit\u00e0 delle condizioni ambientali di un corso d'acqua attraverso il rilevamento della presenza di specifici organismi.\nUna nota particolare merita l'Indice di Funzionalit\u00e0 Fluviale o IFF che attraverso una metodologia di valutazione olistica \u00e8 in grado di valutare la capacit\u00e0 funzionale, intesa come capacit\u00e0 di esprimere le funzioni ecologiche e le relazioni tra i diversi comparti biotici e abiotici sia del fiume che delle zone riparie, di un ecosistema fluviale. Tale metodo, particolarmente utilizzato come strumento di valutazione, assume grande rilievo come supporto alle decisioni inerenti alla riqualificazione dei corsi d'acqua, la gestione degli ecosistemi fluviali e, non ultimo, la pianificazione territoriale."}
{"id": "1321979", "revid": "933835", "url": "https://it.wikipedia.org/wiki?curid=1321979", "title": "Sindaci di Teramo", "text": "Di seguito l'elenco cronologico dei sindaci di Teramo e delle altre figure apicali equivalenti che si sono succedute nel corso della storia."}
{"id": "1321982", "revid": "196390", "url": "https://it.wikipedia.org/wiki?curid=1321982", "title": "Aeroporto internazionale di Bole", "text": ""}
{"id": "1321983", "revid": "767487", "url": "https://it.wikipedia.org/wiki?curid=1321983", "title": "Quo vadis? (film 2001)", "text": "Quo vadis? \u00e8 un film del 2001 diretto da Jerzy Kawalerowicz, tratto dal romanzo di Henryk Sienkiewicz \"Quo vadis?\".\nil film non \u00e8 mai stato trasmesso in Italia. Solo il programma \"Ulisse il Piacere della Scoperta\" ha utilizzato scene di questo film nel montaggio di un loro documentario (scegliendo quindi di non usare scene tratte dal film pi\u00f9 famoso del 1951), perch\u00e9 il film \u00e8 quello pi\u00f9 fedele al romanzo.\nTrama.\nIl film racconta l'amore di un ricco patrizio, Vinicio, per una ragazza cristiana, figlia del re dei Lici, Licia e della persecuzione dei cristiani da parte dell'imperatore romano Nerone.\nInizialmente Licia rifugge dall'amore di Vinicio portandolo alla decisione di rapirla e costringerla a sposarlo.\nQuando per\u00f2 si reca insieme a un mercenario nel quartiere dei cristiani affronta il potente Ursus, sotto la cui protezione viveva Licia. Nel combattimento il suo aiutante muore e lui, ferito, viene preso in cura da parte di coloro che prima voleva uccidere.\nColpito dalla bont\u00e0, generosit\u00e0 e dall'assenza d'invidia dei cristiani, decide di cambiare vita."}
{"id": "1321989", "revid": "709565", "url": "https://it.wikipedia.org/wiki?curid=1321989", "title": "Luciano Neroni", "text": "Biografia.\nPrimi anni.\nEra secondogenito di una famiglia della nobilt\u00e0 ripana, i conti Neroni Malaspina. Il padre Carlo era poeta dialettale e compositore dilettante. La madre, la nobildonna Ilda Boccabianca, proveniva a sua volta da una famiglia dedita alla musica: lo zio Enrico era stato allievo di Amilcare Ponchielli, la zia Teresa un famoso mezzosoprano e il nonno Vincenzo direttore d'orchestra.\nNeroni dimostr\u00f2 un precocissimo interesse musicale, appassionandosi fin da bambino alle esibizioni della banda cittadina e a molte altre manifestazioni concertistiche che ricercava ansiosamente anche in villeggiatura. Di qui al debutto ufficioso il passo fu breve. Sotto la guida di Enrico Boccabianca, il tredicenne Luciano (all'epoca tenore), esord\u00ec in occasione della festa cittadina di Santa Maria Maddalena. Lo spettacolo, un'operetta di Alfredo Soffredini, \"Salvatorello\", fu tenuto al locale Teatro Mercantini ed ebbe tre repliche, il 21, 22 e 23 luglio 1922.\nGli studi sottrassero il talento di Luciano a nuove esibizioni durante tutta l'adolescenza. Ma nel 1928, dopo essersi diplomato al liceo scientifico di Ancona, si trasfer\u00ec a Milano per studiare al conservatorio presso i maestri Sammarco e Gambardella. A vent'anni aveva maturato definitivamente la voce nei toni del basso profondo. Gli studi musicali furono brevemente sospesi nel 1930, quando Neroni venne chiamato alle armi come allievo ufficiale di complemento a Palermo. Qui si ammal\u00f2 seriamente e fu poi costretto ad alcuni mesi di convalescenza nella citt\u00e0 natale.\nAffermazione.\nDopo alcuni spettacoli di beneficenza nei dintorni di Ripatransone, Neroni ebbe finalmente, al Teatro Ventidio Basso di Ascoli Piceno, l'occasione di farsi conoscere e di esibirsi al fianco di Beniamino Gigli, il quale gli rivolse parole molto lusinghiere.\nL'anno cruciale per la carriera dell'artista fu il 1933, quando Riccardo Stracciari lo present\u00f2, insieme ad altri giovani cantanti, al Teatro del Popolo di Milano. Debutt\u00f2 ufficialmente pochi giorni dopo (16 aprile) al Persiani di Recanati con \"Il barbiere di Siviglia\", interpretando le sere seguenti anche \"La sonnambula\" e la \"Lucia di Lammermoor\". Nell'estate dello stesso anno, ammesso alla prova finale del \"Concorso Nazionale di Bel Canto\" del Maggio Musicale Fiorentino, ottenne due concerti alla radio e una scritturazione per la \"Lucia di Lammermoor\" al Puccini di Milano. In autunno, finalista al \"Concorso Giovani Artisti Lirici\", si esib\u00ec a Bologna ed entr\u00f2 nell'elenco artistico del Teatro Argentina di Roma in occasione della stagione lirica diretta da Mascagni. L'esperienza gli frutt\u00f2 anche le prime incisioni per l'EIAR.\nCarriera.\nDopo il 1933 Neroni entr\u00f2 nel vivo della carriera, interpretando svariate opere fra cui \"Aida\", \"Il barbiere di Siviglia\", \"La boh\u00e8me\", \"Cavalleria rusticana\", \"Ernani\", \"Falstaff\", \"La forza del destino\", \"La Gioconda\", \"Lucia di Lammermoor\", \"Nabucco\", \"Norma\", \"Rigoletto\", \"La sonnambula\", \"Tosca\", \"La traviata\", \"Il trovatore\", \"Turandot\". Calc\u00f2, dal 1934 al 1943, i palcoscenici dei maggiori teatri italiani, con alcune sortite all'estero (Bucarest 1935, Rodi 1939).\nLa guerra gli impose una nuova interruzione, stavolta nel pieno del successo, fra il 1943 e il 1944. Riprese a cantare sul finire di quell'anno; non prima per\u00f2 di aver provato di persona la crudelt\u00e0 della guerra quando, con venti concittadini, fu preso in ostaggio dai nazisti che minacciavano rappresaglia per una presunta azione partigiana in danno di soldati tedeschi.\nNell'immediato dopoguerra Neroni dovette accontentarsi di esibirsi nei teatri locali finch\u00e9 la situazione nel Paese non si fosse stabilizzata. L'11 febbraio 1945 aveva sposato la nobildonna Bianca Boccabianca di Patay, figlia del suo primo maestro Enrico. Nel corso di quell'anno riprese finalmente a calcare le scene nazionali, raggiungendo il San Carlo di Napoli con mezzi di fortuna, per interpretare diverse opere al fianco di Ebe Stignani e altri celebri nomi della lirica.\nUltimi anni.\nLa sua carriera, all'apice, si avviava per\u00f2 a concludersi bruscamente. Dopo numerosi successi al San Carlo, all'Opera di Roma, alla Scala, al Covent Garden di Londra, nei quali affianc\u00f2 nomi come Gigli, Maria Callas e Renata Tebaldi, Neroni era lanciato per la definitiva affermazione internazionale, al punto che Evita Per\u00f3n volle conoscerlo personalmente a Roma e lo invit\u00f2 al Teatro Col\u00f3n di Buenos Aires. Ma nel dicembre 1950 si manifestarono i primi sintomi della malattia che lo avrebbe sottratto alla vita e alla lirica. Nell'agosto 1951, in concomitanza con la nascita della figlia Brunilde, gli fu offerta una scrittura al Metropolitan. Non pot\u00e9 cantare a New York: mor\u00ec infatti il 23 ottobre seguente, a soli quarantadue anni.\nNote artistiche.\nLuciano Neroni era un basso profondo, notevole nelle vesti drammatiche, ma capace anche di ruoli arguti come Dulcamara nell\"'Elisir d'amore\" e un \"Ubriaco\" musorgskijano rimasto celebre. La sua voce aveva un'ottima resa fonografica e in ci\u00f2 non temeva concorrenza, cosicch\u00e9 la Cetra escluse commercialmente dall'incisione di brani del suo repertorio i giovani Cesare Siepi e Nicola Rossi-Lemeni.\nDiscografia e repertorio.\nMolto acclamato in vita, Neroni fu penalizzato nella fama postuma sia a causa dei ruoli generalmente secondari del basso sia, soprattutto, per via della prematura scomparsa. Le sue incisioni per\u00f2 si imposero sul mercato per almeno un decennio, e restarono nel catalogo Cetra finch\u00e9 la tecnologia non rese obsoleti i supporti discografici. Il Timaclub ha realizzato un nuovo disco con dieci arie di varie opere nel 1983 e, pi\u00f9 recentemente, ha riproposto la discografia di Neroni in due CD.\nLe opere interpretate dal cantante sono 79:"}
{"id": "1321991", "revid": "33689", "url": "https://it.wikipedia.org/wiki?curid=1321991", "title": "Vulca", "text": "Ne abbiamo notizia da Plinio il Vecchio, che cita Varrone, riportando il suo nome e la sua origine.\nPlinio gli attribuisce la statua di Giove per il tempio di Giove Ottimo Massimo del Campidoglio a Roma, commissionatagli dal re di Roma Tarquinio Prisco, e una statua dell\"'Ercole fittile\".\n\u00c8 l'unico artista etrusco di cui ci sia stato tramandato il nome e viene considerato uno dei massimi esponenti della coroplastica.A lui, o alla sua scuola o bottega, \u00e8 stato attribuita la decorazione fittile del tempio rinvenuto nella localit\u00e0 di Portonaccio a Veio, dedicato probabilmente alla dea Minerva, che comprendeva il celebre Apollo di Veio, uno dei pi\u00f9 grandi capolavori dell'arte etrusca che ci siano giunti.\nApollo di Veio.\nL'Apollo, opera policroma in terracotta del VI secolo a.C., \u00e8 conservato attualmente presso il Museo nazionale etrusco di Villa Giulia a Roma, assieme alla statua dell\"'Ercole con la cerva\" e al frammento di testa di una statua di Mercurio, che appartenevano allo stesso gruppo.\nIl mito rappresentato era quello della lotta tra Apollo ed Ercole per il possesso della cerva dalle corna d'oro sacra a Minerva.\nAnche in Vulca \u00e8 presente quella religiosit\u00e0, parte della mentalit\u00e0 etrusca, che allontana "}
{"id": "1321992", "revid": "1522738", "url": "https://it.wikipedia.org/wiki?curid=1321992", "title": "Cockburn Town", "text": "Cockburn Town \u00e8 una cittadina di circa 3.700 abitanti sita sull'isola di Grand Turk, capitale delle isole Turks e Caicos, territorio britannico d'oltremare.\nGeografia fisica.\nLa citt\u00e0 \u00e8 sita al centro dell'isola di Grand Turk, sull'Oceano Atlantico.\nStoria.\nSede del governo dal 1766, Cockburn Town \u00e8 stata fondata nel 1681 ed \u00e8 stato il primo insediamento permanente dell'isola. Si suppone che la cittadina sia stata il posto dove Juan Ponce de Le\u00f3n sbarc\u00f2 nel visitare l'isola.\nArchitetture.\nL'architettura di Duke e Front Street \u00e8 di tipo bermudiano. La citt\u00e0 \u00e8 altres\u00ec conosciuta per le sue strade lunghe e strette, con ai lati vecchie lampe ad olio."}
{"id": "1321993", "revid": "41316", "url": "https://it.wikipedia.org/wiki?curid=1321993", "title": "Emirates Airline", "text": ""}
{"id": "1321996", "revid": "10814316", "url": "https://it.wikipedia.org/wiki?curid=1321996", "title": "Kerguelen", "text": ""}
{"id": "1321998", "revid": "43530", "url": "https://it.wikipedia.org/wiki?curid=1321998", "title": "GIRSA", "text": ""}
{"id": "1321999", "revid": "43530", "url": "https://it.wikipedia.org/wiki?curid=1321999", "title": "Gioco di Ruolo del Signore degli Anelli", "text": ""}
{"id": "1322005", "revid": "124397229", "url": "https://it.wikipedia.org/wiki?curid=1322005", "title": "Fabrizio Crisafulli", "text": "Biografia.\nDirige la compagnia Il Pudore Bene in Vista, da lui formata nel 1991, che ha sede operativa a Roma. Aspetti peculiari del suo lavoro sono l'uso della luce come soggetto autonomo di costruzione poetica, e \u2013 oltre alla produzione per il palcoscenico \u2013 il \"Teatro dei luoghi\": assunzione del luogo come \"testo\" e matrice dell'opera. \nSpettacoli per il palcoscenico.\nTra gli spettacoli per il palcoscenico si ricordano il suo primo lavoro, che ha dato nome alla compagnia, \"Il pudore bene in vista\" (1991). il ciclo dedicato al mondo poetico di Ingeborg Bachmann (\"Acuta di conoscenza, amara di nostalgia\", \"In cerca di frasi vere\", \"Accessibile agli uomini\", tutti del 1993, realizzati in collaborazione con Daria Deflorian); il \"progetto Giappone\", ciclo dedicato a Yasunari Kawabata, Yukio Mishima, Junichiro Tanizaki (\"Sonni\" e \"Le addormentate\", entrambi del 1995, \"Centro e ali\", del 1996, e \"Sho. La bellezza finale\", del 1998, quest'ultimo realizzato in collaborazione con l'attrice-coreografa Giovanna Summo e l'attore-poeta Marcello Sambati), una Giovanna d'Arco (\"Jeannette\", 2002) su frammenti del testo poetico di Maria Luisa Spaziani, e, in collaborazione con lo scrittore austriaco Andreas Staudinger, \"Senti\", riflessione sui sensi e la percezione, quasi uno spettacolo-manifesto di un metodo teatrale basato sul sentire reale in scena, ovvero sull'essere di persone e cose. Tra gli ultimi spettacoli, \"Die Schlafenden\" (2013), realizzato in residenza alla Tonhof di Maria Saal, storico luogo delle avanguardie letterarie, artistiche e teatrali austriache.\nTeatro dei luoghi.\nCrisafulli \u00e8 autore di un progetto intitolato \"Teatro dei luoghi\", segnalato per il Premio Ubu nel 1998.\nQuesto tipo di lavoro produce una sorta di rilettura fantastica dei luoghi, che cos\u00ec vengono restituiti alla percezione e alla conoscenza. Tra le realizzazioni della compagnia di questo tipo di intervento si ricordano, in Italia: \"Anfibio\", presso il porto di Tricase nel Salento (2003), \"Numina\", presso la necropoli etrusca della Banditaccia a Cerveteri (2000), \"Il Bianco\", percorso attraverso gli antichi laboratori di alabastro a Volterra (1998), \"Spirito dei luoghi\", progetto triennale nei luoghi archeologici di Formia, (1996-98); all'estero: \"Tripla Italiana\" (1992), presso il settecentesco castello Rosenberg sul W\u00f6rthersee, in Austria;\" High Vaultage\" (1995), nella struttura vittoriana del Turnhalle Building di Londra. I principi e le modalit\u00e0 del teatro dei luoghi sono esposti da Crisafulli nei documentari \"Il Pudore bene in vista\", regia di Stefano Rebechi, SKy/Cultnetwork, 2004 (45 min.) e \"Luogo, corpo, luce\", a cura di Enzo Cillo, con la collaborazione di Federico Francioni, Artdigiland, 2016 (30 min.).\nInstallazioni.\nLe installazioni di Crisafulli, come molti dei suoi lavori teatrali site-specific, seguono il criterio del teatro dei luoghi: utilizzando la luce come suo strumento principale, l'artista si relaziona a luoghi, corpi architettonici, allo spazio fisico e antropologico dei contesti in cui interviene, mettendo in gioco forme, memorie, identit\u00e0. Si ricordano \"Azione Marittima\" (2007), doppia videoperformance \"incastonata\" sulle due torrette della facciata del palazzo della Stazione Marittima di Napoli, la \u201cforesta\u201d di 600 m\u00b2 di aste luminose (\"Forest\", 2005), realizzata al Museo \"25 Maj\" di Belgrado, le spettacolari installazioni realizzate a Ponte Milvio e a Ponte S. Angelo a Roma per la prima Notte Bianca (\"Et molto meravigliosi da vedere\", 2003) o quelle realizzate, sempre a Roma, sulla Tor de' Conti dei Fori Imperiali (\"Il danzatore non pensava\", 2001) e presso l'acquedotto Felice (\"Bandoni\", 1995), quest'ultima, ispirata e dedicata a Pier Paolo Pasolini. Di particolare importanza, oltre che per il suo carattere visionario ed irridente, anche per la sua presa di posizione nei confronti delle politiche culturali italiane del periodo, \"The Table Decided to Show Itself\", presentata alla Quadriennale di Performance Design di Praga nel 2011. Tra le installazioni pi\u00f9 recenti, Impulse (2016), grande intervento che ha messo in movimento secondo una partitura spettacolare molto precisa le luci del grande terrmovalorizzatore di Roskilde, in Danimarca, le installazioni create con in suoi studenti di Performance Design nel centro storico di Roskilde, la vecchia capitale danese, nel periodo 2013-2017, \"Doppio movimento\" alla chiesa di San Carlo di Viterbo (2018), \"Abitanti\" al MACRO di Roma (2019) e \"Figur-azioni\" all'Abbazia cistercense di Fossanova (2019).\nPrincipali premi e onorificenze.\n1995, English National Opera \"Stephen Arlen\" Award, Londra.\n1996, \"Live!\" Silver Award, Londra.\n2001, \"Outstanding Merit for Theatre Research\", International Festival for Experimental Theater, Il Cairo.\n2004, IED Award, Belgrado.\n2015, Laurea Honoris Causa in Performance Design, Roskilde Universitet, Roskilde (Danimarca).\n2016. Premio Nazionale della Critica (ANCT/Teatri delle diversit\u00e0), Italia."}
{"id": "1322017", "revid": "287204", "url": "https://it.wikipedia.org/wiki?curid=1322017", "title": "L'avvenire di un'illusione", "text": "L'avvenire di un'illusione (titolo originale: \"Die Zukunft einer Illusion\", 1927) \u00e8 un'opera di Sigmund Freud che tratta dell'origine psicologica della religione e il suo avvenire nella cultura.\nLa tesi fondamentale di Freud \u00e8 che non esistano \"bisogni religiosi\" ma solo bisogni psicologici.\nLa religione come illusione.\nFreud descrive la religione come una illusione, ossia \u00abl'incarnazione dei pi\u00f9 antichi, forti e profondi desideri del genere umano\u00bb (capitolo 6).\nFreud distingue in modo preciso fra illusioni ed errori. Egli cita come esempio di errore alcune ipotesi scientifiche, come quella di Aristotele che affermava che i parassiti si sviluppino dalla sporcizia (per generazione spontanea), mentre pone come esempio di illusione la \u00abaffermazione fatta da taluni nazionalisti che la razza indogermanica sia la sola capace di portare la civilt\u00e0\u00bb: infatti, questa affermazione \u00e8 semplicemente l'espressione di un desiderio.\nFreud aggiunge inoltre che un'illusione non \u00e8 necessariamente falsa: egli fa l'esempio di una ragazza convinta che un giorno verr\u00e0 un principe azzurro per sposarla. Bench\u00e9 questo desiderio sia di improbabile realizzazione, non \u00e8 per\u00f2 impossibile. Ci\u00f2 che rende la convinzione della ragazza un'illusione \u00e8 proprio il fatto che essa sia semplicemente una proiezione dei suoi pi\u00f9 profondi desideri. \nTuttavia, di fronte alla affermazione che - data la nostra ignoranza - sarebbe lecito credere in una divinit\u00e0, Freud risponde: \u00abSe mai ci sia stato il caso di una cattiva scusa, ecco noi lo abbiamo qui. L'ignoranza \u00e8 ignoranza; nessun diritto a credere in qualcosa pu\u00f2 essere derivato da essa.\u00bb (\u00ab\"Wenn die Verurteilung \"faule Ausrede\" je am Platze war, so hier. Die Unwissenheit ist die Unwissenheit; kein Recht etwas zu glauben leitet sich aus ihr ab.\"\u00bb).\nCertamente la scienza non risponde in modo immediato a tutte le ansie dell'uomo moderno, ma \u00abla nostra scienza non \u00e8 un'illusione. Sarebbe invece un'illusione credere di poter ottenere da altre fonti ci\u00f2 che essa non \u00e8 in grado di darci\u00bb.\nLa religione \u00e8 l'espressione di un \"complesso del padre\": l'uomo, cosciente del suo destino finito ed in lotta con le forze della natura, si rivolge a Dio come \u00abun bambino desideroso del padre\u00bb. In particolare, secondo Freud, \u00abla religione sarebbe la nevrosi ossessiva universale dell'umanit\u00e0; come quella del bambino, essa ha tratto origine dal complesso edipico, dalla relazione paterna\u00bb.\nFreud sottolinea che \u00abgli D\u00e8i svolgono un triplice compito: essi esorcizzano il terrore delle forze naturali, riconciliano l'uomo con la crudelt\u00e0 del Fato, in particolare nella forma della morte, e offrono una consolazione per le sofferenze e le privazioni che una vita civilizzata ha imposto\u00bb.\nSull'educazione irreligiosa.\nNel discutere il futuro dell'illusione religiosa, affronta il problema della presenza della religione nell'educazione dei bambini. Egli \u00e8 convinto che \u00abforse c'\u00e8 da scoprire un tesoro che pu\u00f2 arricchire la civilt\u00e0: ed \u00e8 che vale la pena di tentare un'educazione irreligiosa\u00bb.\nLa tesi di Freud \u00e8 che non sia accettabile inculcare le dottrine religiose ai bambini, ossia in un'et\u00e0 in cui essi non hanno n\u00e9 interesse per esse, n\u00e9 la capacit\u00e0 di coglierne la portata.\nIl ruolo dato alla religione nella pedagogia tradizionale conferma esso stesso la natura nevrotica della religione:\n\u00abS'impone allora l'idea che la religione sia paragonabile a una nevrosi infantile, ed \u00e8 abbastanza ottimista da supporre che l'umanit\u00e0 superer\u00e0 tale fase nevrotica al modo stesso in cui, crescendo, molti bambini guariscono dalla loro analoga nevrosi\u00bb."}
{"id": "1322020", "revid": "767487", "url": "https://it.wikipedia.org/wiki?curid=1322020", "title": "Brutality and Bloodshed for All", "text": "Brutality and Bloodshed for All \u00e8 il primo album in studio della band statunitense The Murder Junkies, pubblicato nel 1993. Inoltre \u00e8 il primo ed ultimo album in studio del gruppo insieme a GG Allin.\nCollaboratori.\nNella traccia 5: \"David Peel\", \"Barbara Kitson\", \"Kambra &amp; Johnny Puke\" - voce"}
{"id": "1322023", "revid": "486946", "url": "https://it.wikipedia.org/wiki?curid=1322023", "title": "Geta (scarpe)", "text": ""}
{"id": "1322024", "revid": "24281", "url": "https://it.wikipedia.org/wiki?curid=1322024", "title": "Murder Junkies", "text": ""}
{"id": "1322026", "revid": "486946", "url": "https://it.wikipedia.org/wiki?curid=1322026", "title": "Grosseto Calcio", "text": ""}
{"id": "1322028", "revid": "486946", "url": "https://it.wikipedia.org/wiki?curid=1322028", "title": "Calcio Grosseto", "text": ""}
{"id": "1322031", "revid": "426330", "url": "https://it.wikipedia.org/wiki?curid=1322031", "title": "Orroli", "text": "Orroli (\"Arrolli\" in sardo) \u00e8 un comune italiano di abitanti della provincia del Sud Sardegna, situato nella subregione storica del Sarcidano.\nIl territorio di Orroli ospita uno tra i pi\u00f9 importanti nuraghi della Sardegna, il nuraghe Arrubiu (il pi\u00f9 grande e complesso nuraghe della Sardegna e tra i maggiori monumenti protostorici di tutto l'occidente europeo), una delle due dighe del Flumendosa e la diga del Mulargia, che formano altrettanti laghi artificiali.\nStoria.\nL'area fu abitata gi\u00e0 in epoca nuragica, per la presenza nel territorio di diversi nuraghi. Intorno al VI secolo a.C. sub\u00ec la dominazione cartaginese (punica) e poi romana, delle quali si trovano tracce nel territorio.\nNel Medioevo il paese appartenne al Giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 sotto il dominio pisano e dal 1324 sotto quello aragonese. Quando gli aragonesi convocarono a Cagliari il primo parlamento sardo nel 1355, Orroli vi invi\u00f2 i suoi rappresentanti; la villa and\u00f2 poi via via decadendo. Gli aragonesi nel 1604 incorporarono il paese nel ducato di Mandas, feudo dei Maza. In epoca sabauda la signoria pass\u00f2 ai Tellez-Giron d'Alcantara, ai quali fu riscattato nel 1839 con la soppressione del sistema feudale.\nNel territorio di Orroli sorgeva un'altra villa, Mulargia, che fu feudo prima dei Pimentel e poi dei Tellez-Giron.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Orroli, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nMonumenti e luoghi d'interesse.\nArchitetture civili.\nNel centro abitato sono presenti numerose abitazioni storiche padronali ben conservate anche a seguito di recenti ristrutturazioni. Tra le altre, si ricorda: \nSiti archeologici.\nIl nuraghe Arrubiu.\nIl Nuraghe Arrubiu, una delle pi\u00f9 importanti testimonianze della protostoria sarda, \u00e8 l'unico esempio noto di nuraghe pentalobato, originariamente sormontato da una torre alta circa 30 metri.\n\"Il gigante rosso\": con questo appellativo si rende onore a uno dei monumenti megalitici pi\u00f9 grandi della Sardegna protostorica. L'Arrubiu spicca sull'altopiano di \"Su Pranu\" e racchiude un bastione pentalobato risalente al XIV secolo a.C. Esternamente \u00e8 circondato da un antemurale dotato di 12 torri e ricopre, nel suo insieme, una superficie di 10.000\u00a0m\u00b2. Il sito \u00e8 stato oggetto di campagne di scavo solo a partire dagli anni Settanta del Novecento. I primi studi sul sito archeologico risalgono ai primi decenni del XX secolo, ad opera di Vittorio Anedda, considerato il primo cultore e scopritore del \"Gigante Rosso\".\nAree naturali.\nIl parco su Motti.\nSituato sopra il centro abitato, il parco comunale Su Motti, racchiuso da un naturale anfiteatro basaltico, \u00e8 ricco di rovereti e caratterizzato da massi erratici nei quali sono scavate delle domus de janas.\nRicoperto in prevalenza da lecci e roverelle, molte delle quali secolari, il territorio del parco \u00e8 caratterizzato da grossi massi erratici di basalto compatto e poroso di scontata natura vulcanica. Il parco si sviluppa lungo un pendio nel quale si succedono avvallamenti ai quali fa da cornice una lussureggiante vegetazione.\nDall'alto del monte \"Pizziogu\" partono lunghi strapiombi rocciosi di intenso color ruggine che, precipitando a valle contribuiscono a rendere suggestivo il paesaggio circostante. Dall'alto dello stesso monte, e dal belvedere lungo il quale si sviluppa il percorso ambientale, \u00e8 possibile ammirare tutto il territorio del parco.\nDagli stessi punti su pu\u00f2 spaziare con lo sguardo verso il lago Mulargia, e si arriva sino alle catene montuose dei \"Sette Fratelli\" nel cuore del Sarrabus, del Linas Manganai nel Guspinese e finanche i monti del Gennargentu.\nLe particolari caratteristiche morfologiche del territorio fanno s\u00ec che il parco \"Su Motti\" si presti a escursioni non eccessivamente impegnative, per chiunque voglia inoltrarvisi, utilizzando dei sentieri. Il parco offre al visitatore attento la possibilit\u00e0 di osservare oltre alle numerose testimonianze storico archeologiche, anche interessanti presenze del mondo vegetale e animale. Il microclima umido favorisce lo sviluppo di una rigogliosa vegetazione e, a volte selvaggia e impenetrabile, soprattutto nelle zone pi\u00f9 ripide del parco.\nLecci e roverelle prevalgono sulle altre specie tipiche della flora mediterranea che qui risulta particolarmente ricca per la presenza di fillirea, corbezzolo, olivastro e lentischio. Il pungitopo, con le bacche rosso-vivo, l'asfodelo con le sue abbondanti\nfioriture primaverili, la ferula con i tipici fiori gialli a forma di ombrello conferiscono al territorio un aspetto particolarmente variopinto. Le pareti rocciose basaltiche, tipiche del parco, specialmente nel tratto su Crast'e Abori sono, cos\u00ec come i grandi massi, ricoperti da licheni e da vistosi tappeti rossi di Sedum coeruleum.\nI prati ospitano orchidee, pratoline, ranuncoli e, nei tratti meno soleggiati i ciclamini.\nAnche la fauna si presenta altrettanto interessante e vasta. Vivono nel parco in numero considerevole cinghiali, volpi, lepri, conigli, donnola, riccio e gatto selvatico.\nTra i volatili possiamo annoverare colombacci, pernici, quaglie, merli, tordi, pettirossi e picchi (tra i quali il rarissimo picchio rosso) e il corvo reale.\nA rappresentare i rapaci diurni troviamo il falco pellegrino e la poiana, mentre il barbagianni e la civetta dominano incontrastati nelle ore notturne.\nNel parco sono presenti due monumenti nuragici: il nuraghe \"Is Allonis\" e il nuraghe \"Su Motti\". Il primo, costruito su un pianoro sovrastato da una imponente e suggestiva parete rocciosa chiamata \"Sa Corona Arrubia\" \u00e8 inserito in un ambientale caratterizzato prevalentemente dalla macchia mediterranea, risulta in buona parte interessato da crolli. L'ampiezza di questi ultimi fanno pensare a una costruzione ciclopica, pi\u00f9 specificamente a un monumento polilobato.\nNuraghe Su Motti \nDel nuraghe si legge appena il perimetro esterno e interno di una torre di pianta circolare e alcuni tratti di cortile. Il nuraghe \u00e8 circondato da molteplici tombe neolitiche.\nIl nuraghe \"Su Motti\" \u00e8 l'unico del territorio realizzato con pianta a corridoio unita a un cortile, il tutto protetto da un antemurale. Ai suoi piedi si sviluppa un piccolo villaggio pre-nuragico. Una rigogliosa vegetazione, in prevalenza roverella e leccio, e una particolare morfologia del territorio, caratterizzata dalla presenza di suggestivi massi basaltici e tombe neolitiche fanno da cornice al nuraghe.\nLaghi.\nLe profonde gole in cui scorreva il fiume Flumendosa sono oggi in gran parte sommerse dall'omonimo lago artificiale, mentre nel lato opposto del territorio, grandi porzioni di superfici pianeggianti sono ricoperte dall'invaso artificiale del lago Mulargia.\nSociet\u00e0.\nLingue e dialetti.\nLa variante di sardo parlata a Orroli \u00e8 il campidanese occidentale.\nInfrastrutture e trasporti.\nFerrovie.\nL'abitato \u00e8 attraversato nella sua parte occidentale dalla ferrovia Mandas-Arbatax dell'ARST, attiva dal 1997 per soli impieghi turistici. La stazione di Orroli \u00e8 quindi utilizzata esclusivamente nell'ambito dei viaggi del Trenino Verde, effettuati su base quasi giornaliera d'estate e a calendario nei mesi immediatamente precedenti e successivi."}
{"id": "1322033", "revid": "124123", "url": "https://it.wikipedia.org/wiki?curid=1322033", "title": "Nan\u00e1 Vasconcelos", "text": "All'inizio della carriera, form\u00f2 un gruppo chiamato \"Codona\" con Don Cherry e Collin Walcott; dal 1967 ha iniziato a collaborare, come percussionista, con vari artisti fra i quali Pat Metheny e Gato Barbieri, ha collaborato agli album incisi da Jon Hassell fra il 1976 ed il 1980 (comprese musiche di Hassel e Eno), e successivamente ha collaborato con il Pat Metheny Group e con Jan Garbarek.\nNel 1984 ha suonato per l'album \"Singing Drums\" di Pierre Favre con Paul Motian; ha suonato, con Ralph Towner, anche nell'album \"If You Look Far Enough\" di Arild Andersen. In Italia ha collaborato a varie incisioni e tour di Pino Daniele e nel 1976 incide in Italia con il chitarrista Saro Liotta l'album \"L'attesa\", dedicato alla musica Etnico Brasiliana al fianco del bassista Italiano Mario Scotti. Nel 1991 ha collaborato con Eduardo De Crescenzo, partecipando sia alla registrazione che alla \"tourn\u00e9e\" del disco \"Cante Jondo\" accompagnandolo anche al Festival di Sanremo per il brano \"E la musica va\".\n\u00c8 morto di cancro al polmone il 9 marzo 2016 nell'ospedale Unimed di Recife, dove era ricoverato."}
{"id": "1322034", "revid": "1543377", "url": "https://it.wikipedia.org/wiki?curid=1322034", "title": "Hamilton (Bermuda)", "text": "Hamilton \u00e8 una cittadina di 854 abitanti (2016), capitale dell'isola di Bermuda, territorio britannico d'oltremare. \u00c8 una delle pi\u00f9 piccole capitali di stato al mondo.\nGeografia fisica.\nTerritorio.\nHamilton sorge in una baia al centro di Bermuda, sull'Oceano Atlantico. La cittadina \u00e8 inoltre agli antipodi geografici di Perth, in Australia.\nClima.\nPur trovandosi a nord dei tropici geografici, Hamilton ha un clima caldo umido subtropicale che per poco non \u00e8 un clima del tutto definibile come tropicale. La citt\u00e0 \u00e8 infatti sufficientemente calda da permettere la crescita e lo sviluppo di palme da cocco ed altre piante tropicali, sebbene queste non riescano a fruttificare propriamente a causa della mancanza di sufficiente calore durante il periodo invernale, per via della latitudine a cui \u00e8 posto l'insediamento. Hamilton ha delle temperature incredibilmente calde per la sua latitudine (32\u00b0N) per l'influenza della Corrente del Nord Atlantico e di quella vicinissima del Golfo. Hamilton ha estate calde e umide e inverni miti, pertanto \u00e8 molto raro avere periodi troppo caldi o troppo freddi. Le precipitazioni sono ben distribuite durante tutto l'anno e pertanto Hamilton non ha una stagione definibile come secca, anche se la media annua \u00e8 di 117\u00a0mm. Le precipitazioni estive sono spesso influenzate da cicloni tropicali e da fenomeni atmosferici di maggiore intensit\u00e0.\nStoria.\nLa storia della citt\u00e0 inizi\u00f2 nel 1790, quando venne scelto il territorio di 59 ettari dov'essa sorge come sede del governo bermudiano. Inizialmente la citt\u00e0 venne fondata col nome di Saint George's e in breve tempo divenne il centro politico e militare dell'isola. Vennero cos\u00ec costruiti la sede del parlamento, la Casa del Governo, la Casa dell'Ammiragliato e la caserma per la locale guarnigione dell'esercito inglese a Prospect Camp.\nNel 1815 venne rinominata in Hamilton in onore di Sir Henry Hamilton, governatore dell'isola dal 1778 al 1794.\nNel 1897 Hamilton assurse al rango di \"City\", grazie all'inizio della costruzione di una cattedrale anglicana dedicata alla Santissima Trinit\u00e0, consacrata definitivamente nel 1911, affiancata poi da una seconda cattedrale di rito cattolico, quella di Santa Teresa di Lisieux. Attualmente, la citt\u00e0 di Hamilton ed il suo porto sono sede di un vasto distretto commerciale, di uffici e di negozi. Malgrado l'altezza di molti edifici della capitale, la regola vuole che nessuno debba oscurare la vista della cattedrale.\nEconomia.\nPer la sua particolare posizione, Hamilton \u00e8 divenuta negli anni un importante centro commerciale, affaristico e di previdenza sociale, in particolare in campo finanziario ed economico, anche internazionale, favorite da una bassa tassazione. Pi\u00f9 di 400 aziende in tutto il mondo (soprattutto statunitensi, per questione di vicinanza geografica ed opportunit\u00e0 commerciale) hanno la loro sede legale ad Hamilton al punto da essere riunite nella Association of Bermuda International Companies (ABIC). Tra le aziende pi\u00f9 importanti che qui hanno sede ricordiamo la manifattura di liquori Bacardi, la compagnia di ricerca Genpact e quella di telecomunicazioni Global Crossing, oltre all'assicurazione Tokio Millennium Re Ltd.\nHamilton \u00e8 anche sede di numerose compagnie di navigazione internazionali quali DryShips Inc, Frontline Ltd. e Dockwise.\nInoltre, la citt\u00e0 \u00e8 sede principale della catena di supermercati The MarketPlace, e proprio in citt\u00e0 ha sede il pi\u00f9 grande supermarket delle Bermuda.\nSociet\u00e0.\nPopolazione.\nMalgrado sia la capitale amministrativa delle Bermude, Hamilton ha una popolazione residente piuttosto limitata (854 abitanti nel 2016); ad ogni modo 13.340 lavoratori (il 40% dell'intera popolazione delle Bermude) lavora ogni giorno presso la capitale.\nInfrastrutture e trasporti.\nLa citt\u00e0 di Hamilton dispone di 11 linee di bus per trasporto pubblico.\nParchi ed aree protette.\nLa citt\u00e0 di Hamilton dispone di diverse aree tutelate malgrado le ridotte estensioni dell'abitato. Il pi\u00f9 famoso \u00e8 sicuramente il Victoria Park, dedicato a suo tempo alla figura della Regina Vittoria. Altri parchi in citt\u00e0 sono il Par La Ville Park, il Barr's Park, l'All Buoy's Point Park ed il Cedar Park.\nSport.\nHamilton ha delle spiagge eccellenti per praticare gli sport d'acqua quali surfing, wind surfing, sci d'acqua, jet skiing, oltre alla navigazione ed al nuoto.\nL'evento sportivo di maggior rilievo della capitale \u00e8 la Bermuda Gold Cup (o Argo Group Gold Cup come \u00e8 attualmente nota), una competizione di navigazione parte della World Match Racing Tour, uno dei tre campionati riconosciuti dalla International Sailing Federation (ISAF) con lo status di \"Special Even\". Questa competizione conduce ad Hamilton i migliori naviganti del mondo (anche campioni olimpici) per cinque giorni di gara."}
{"id": "1322039", "revid": "834", "url": "https://it.wikipedia.org/wiki?curid=1322039", "title": "Road Town", "text": "Road Town (o anche Roadtown) \u00e8 una cittadina di circa 9.400 abitanti sita sull'isola di Tortola, capitale delle Isole Vergini britanniche (\"B.V.I.\"), Territorio britannico d'oltremare.\nGeografia fisica.\nLa citt\u00e0 sorge al centro dell'isola di Tortola, sul versante del Mar dei Caraibi.\nStoria.\nIl pi\u00f9 vecchio edificio cittadino \u00e8 la prigione, a Main Street, costruita nel 1840. Il nome della citt\u00e0 deriva da un termine marinaio, \"the road\", indicante una zona fuori dal porto dove una nave pu\u00f2 ancorare."}
{"id": "1322041", "revid": "10814856", "url": "https://it.wikipedia.org/wiki?curid=1322041", "title": "Roadtown", "text": ""}
{"id": "1322042", "revid": "125024611", "url": "https://it.wikipedia.org/wiki?curid=1322042", "title": "Twin Princess - Principesse gemelle", "text": " \u00e8 un anime di genere \"mah\u014d sh\u014djo\" prodotto nel 2005. Diretto da Jun'ichi Sat\u014d, \u00e8 formato da due serie, andate in onda in Giappone su TV Tokyo dall'aprile 2005 al marzo 2006 la prima, e dall'aprile 2006 a marzo 2007 la seconda con il titolo \"Fushigiboshi no \u2606 futago-hime Gyu!\".\nL'anime \u00e8 stato poi adattato in un manga composto di due tank\u014dbon dal titolo , creato da Mayuki Anan e pubblicato in Giappone sulla rivista \"Ciao\" di Shogakukan dal marzo 2005 al gennaio 2006.\nIn Italia, l'anime \u00e8 stato acquistato da Mediaset che l'ha trasmesso su Italia 1, con il titolo \"Twin Princess - Principesse gemelle\", dal 19 gennaio 2009 con gli episodi spezzati in due parti; sono poi andati in onda interi in replica dal 24 maggio al 29 novembre 2009. La seconda serie \u00e8 cominciata il 5 dicembre 2009, sempre in prima visione su Italia 1. Fermatasi l'11 settembre 2010 all'episodio 49, gli ultimi tre sono andati in onda su Hiro il 31 luglio 2011. Il manga, invece, \u00e8 stato pubblicato da GP Publishing con lo stesso titolo della serie animata da luglio ad agosto 2009.\nTrama.\nPrima serie.\nSul pianeta Wonder coesistono sette regni, alimentati dalla Benedizione del Sole, una stella al centro del pianeta, la cui luce \u00e8 necessaria per la sopravvivenza; ma quando la Benedizione del Sole inizia a diventare sempre pi\u00f9 debole, la principessa Grace, custode della stella, incarica le principesse gemelle combinaguai del Regno Solare, Rein e Fine, di partire per indagare e salvare il loro mondo insieme all'animaletto Poomo.\nIn seguito, il principe Bright viene soggiogato dal Potere Oscuro, ma, grazie al legame con i suoi amici, torna quello di sempre, e Fine e Rein riescono a riportare la pace.\nSeconda serie.\nFine e Rein vengono mandate all'Accademia Reale di Wonder sul pianeta Reale per diventare principesse migliori. Vorrebbero farsi tanti amici, ma il motto della scuola, che incita alla competizione e svilisce l'amicizia, lo rende praticamente impossibile. Alla cerimonia d'apertura dell'Accademia, le gemelle diventano Principesse Universali suonando la Campana del Sole, che libera due angeli, PyuPyu e KyuKyu, per aiutarle; tuttavia, una forza maligna, manifestatasi in un quadro, non sembra essere contenta della comparsa delle Principesse Universali e cerca di creare scompiglio nell'Accademia. Dopo la scomparsa di quest'entit\u00e0, Bibin, principessa del Pianeta Oscuro, arriva all'Accademia per piantare i semi dell'Infelicit\u00e0 e raccogliere il frutto dell'Infelicit\u00e0, ma Fine e Rein, grazie anche all'aiuto dei nuovi amici, riescono a far fronte a ogni situazione.\nLivelli delle principesse.\nI livelli delle principesse sono degli stadi di Regalit\u00e0 che Fine e Rein attraversano nel corso della loro avventura nella prima serie. Il livello di Regalit\u00e0 \u00e8 misurato dalla Promina, una polverina contenuta nella Sfera della Stella. Successivamente la Sfera si trasforma nella Cristallo Bottiglia.\nAnime.\nL'anime \u00e8 formato da due serie di 51 episodi (la prima) e 52 episodi (la seconda), andati in onda complessivamente dall'aprile 2005 al marzo 2007 su TV Tokyo. I 26 DVD sono stati distribuiti dal settembre 2005 al settembre 2007.\nIn Italia, \u00e8 stato acquistato da Mediaset ed \u00e8 stato trasmesso dal gennaio 2009 su Italia 1 e successivamente replicato sullo stesso canale e su Hiro; in quest'ultimo sono stati mandati in onda gli ultimi tre episodi della seconda serie, non trasmessi in precedenza nella prima visione su Italia 1.\nSigle.\nPer la prima stagione dell'anime viene utilizzata la sigla \"Principesse gemelle,\" interpretata e scritta da Cristina D'Avena con musica e arrangiamento di Giorgio Vanni e Max Longhi, sia in apertura che in chiusura. La canzone \u00e8 anche il primo singolo digitale della cantante in seguito pubblicata nell'album \"Cristina for You\" e in altre raccolte. \nPer la seconda stagione dell'anime viene utilizzata la stessa canzone ma in una nuova versione remix, dal titolo \"Principesse gemelle (Energy Remix)\". La canzone \u00e8 stata successivamente pubblicata nell'album \"30 e poi... - Parte prima.\"\nManga.\nIl manga \u00e8 stato pubblicato sulla rivista \"Ciao\" a partire dal marzo 2005 fino al gennaio 2006 e successivamente \u00e8 stato serializzato in 2 tank\u014dbon per conto della Shogakukan, pubblicati tra 29 novembre 2005 e il 1\u00ba marzo 2006. Esso rappresenta esclusivamente un adattamento della prima serie animata. In Italia \u00e8 stato pubblicato da GP Publishing nei mesi di luglio e agosto 2009. \nLe differenze con la storia originale sono notevoli: molti personaggi, come Camelot, Omendo, Roman e Boomo, sono stati eliminati; la tranquilla e dolce Mirlo \u00e8 diventata capricciosa e invidiosa di Fine e Rein; Altezza \u00e8 mite e dolce. Il quadrangolo amoroso Shade-Rein-Bright-Fine rimane, ma nessuno dei due principi alla fine si innamora della gemella che ha una cotta per lui: infatti, Shade (nel manga chiamato solo Eclipse) resta fermo nella sua predilezione per Rein, come Bright per Fine. Inoltre, il principe del Regno dei Gioielli ha un ruolo assolutamente marginale, non venendo neanche attratto dal potere dell'oscurit\u00e0. Alla fine del manga, Eclipse, durante l'ultima festa, porta Rein in un luogo appartato e cerca di baciarla, ma intervengono Fine e Milky a impedirlo. La storia non ha una vera e propria fine: neanche la minaccia dell'oscurit\u00e0 viene sconfitta in maniera definitiva e le gemelle dovranno continuare nel loro compito.\nCon un messaggio all'inizio del secondo volume, l'autrice Mayuki Anan ha dichiarato di aver esordito come mangaka professionista proprio con quest'opera.\nIl secondo tank\u014dbon contiene anche una storia autoconclusiva, intitolata . Protagoniste sono due ragazzine, grandi amiche nonostante il temperamento opposto: una \u00e8 acqua e sapone, l'altra una teppistella. Quest'ultima viene scippata di una preziosa borsetta e cade in depressione, allora la sua timida amica si scoprir\u00e0 incredibilmente determinata e costringer\u00e0 i responsabili a restituire l'oggetto.\nVideogiochi.\nDurante il corso della serie, \u00e8 stato pubblicato un videogioco dalla Bandai. Uscito a marzo 2006, inizialmente fu annunciato col titolo , ma venne cambiato subito dopo."}
{"id": "1322048", "revid": "110157", "url": "https://it.wikipedia.org/wiki?curid=1322048", "title": "George Town (Isole Cayman)", "text": "George Town \u00e8 una cittadina di circa abitanti sita sull'isola di Grand Cayman, capitale delle Isole Cayman, territorio britannico d'oltremare.\nGeografia fisica.\nLa citt\u00e0 \u00e8 sita ad ovest dell'isola di Grand Cayman, sul Mar dei Caraibi.\nInfrastrutture e trasporti.\nLa citt\u00e0, come tutta l'isola di Grand Cayman, \u00e8 servita dall'aeroporto internazionale Owen Roberts.\nEconomia.\nLa citt\u00e0 \u00e8 il centro economico e finanziario del paese, contando la presenza di oltre 600 banche. Essa ha inoltre un cantiere per navi da crociera, un molo di carico ed un grande centro commerciale."}
{"id": "1322056", "revid": "466539", "url": "https://it.wikipedia.org/wiki?curid=1322056", "title": "Wendie Malick", "text": "Biografia.\nFiglia di Ken, un dirigente d'azienda egiziano e di Gigi, un'ex modella statunitense di discendenze francesi, tedesche e britanniche, nacque a Buffalo il 13 dicembre 1950. Si diplom\u00f2 alla Williamsville South High School nel 1972, per poi laurearsi alla Ohio Wesleyan University di Delaware e diventare poi modella per l'azienda Wilhelmina Models.\nComincia a recitare nel 1982 nel film \"A Little Sex\". Lo stesso anno non viene scelta per il ruolo di Diane Chambers nella sitcom \"Cin cin\", ma ottiene una parte nella serie \"Dream On\" nel 1990, per la quale lavora fino al 1996. Dal 1997 al 2003, veste i panni di Nina Van Horn nella sitcom \"Just Shoot Me!\", per cui riceve due candidature agli Emmy Awards e una ai Golden Globe.\nPartecipa come guest star a numerose serie tv, tra le quali \"Kate &amp; Allie\", \"Baywatch\", \"Frasier\", \"MacGyver\", \"X-Files\" e \"Law &amp; Order\".\nNel 2009 viene ingaggiata per \"Alvin Superstar 2\" e \"I Love Shopping\".\nDal 2010 al 2015 lavora, per un totale di 128 episodi, come personaggio principale nella serie televisiva \"Hot in Cleveland\".\nWendie Malick \u00e8 attiva anche come doppiatrice: infatti, ha prestato la propria voce a film e serie d'animazione quali \"Le follie dell'imperatore\", \"Le follie di Kronk\", \"Kung Fu Panda - Mitiche avventure\" e \"BoJack Horseman\".\nIl suo cognome significa re in lingua araba.\nDoppiatrici italiane.\nNelle versioni in italiano delle opere in cui ha recitato, Wendie Malick \u00e8 stata doppiata da:\nCome doppiatrice \u00e8 stata sostituita da:"}
{"id": "1322066", "revid": "125873891", "url": "https://it.wikipedia.org/wiki?curid=1322066", "title": "Rete tranviaria di Milano", "text": "La rete tranviaria di Milano \u00e8 formata attualmente da diciassette linee urbane.\nLe vetture tranviarie sono una componente tipica del paesaggio milanese, in particolare i caratteristici tram \"tipo 1928\" (serie 1500), costruiti fra il 1928 e il 1932 in 502 esemplari di cui circa 150 sono ancora in circolazione.\nDella rete interurbana, che collegava il capoluogo ad alcuni estremi della provincia e ad alcuni vicini capoluoghi, rimane ad oggi in esercizio solamente la linea Milano-Limbiate; per la Milano-Desio, il cui esercizio \u00e8 sospeso, \u00e8 invece prevista la ricostruzione.\nStoria.\nDall'omnibus (1841) all'inaugurazione del servizio urbano (1881).\nDopo l'istituzione dei servizi con omnibus avvenuta nel 1841, la prima linea tranviaria milanese fu la Milano-Monza, inaugurata l'8 luglio 1876 con trazione animale. La linea aveva capolinea fuori Porta Venezia, all'inizio dell'attuale corso Buenos Aires, all'esterno del perimetro urbano. L'anno successivo, il 24 giugno 1877 venne inaugurata una seconda linea, la Milano-Saronno, con capolinea all'Arco della Pace.\nDopo solo pochi mesi, l'amministrazione cittadina acconsent\u00ec a posare le rotaie all'interno della cerchia muraria: la linea per Monza venne prolungata pertanto fino in largo San Babila, mentre quella per Saronno, attraverso la piazza d'armi del Castello, fino a via Cusani. Il 6 giugno 1878 venne inaugurata la prima tranvia a vapore, diretta a Vaprio. Il successo della linea rese popolare la trazione a vapore, che si estese sull'esistente linea di Saronno (1878), e sulle nuove linee per Sedriano (1879), Vimercate, Pavia e Lodi (1880), Giussano (1881), ed altre ancora. Tali linee non formavano una rete unitaria, ma risultavano tronconi a s\u00e9 stanti, addirittura con diversi capilinea, affidati rispettivamente a societ\u00e0 differenti.\nLe prime tranvie urbane, a trazione animale, vennero inaugurate l'11 aprile 1881 in occasione della grande Esposizione industriale nazionale. Le linee avevano andamento radiale, con capolinea centrale in piazza del Duomo, dirette verso le porte cittadine. La rete era gestita dalla Societ\u00e0 Anonima degli Omnibus (SAO).\nDall'Esposizione Nazionale alla Prima Guerra Mondiale.\nNel 1892 la societ\u00e0 Edison present\u00f2 un progetto di elettrificazione della rete tranviaria urbana, realizzando l'anno dopo una linea sperimentale (da piazza del Duomo a corso Sempione attraverso i nuovi quartieri residenziali) per dimostrare i vantaggi del nuovo sistema. Pertanto dal 1895 la Edison sostitu\u00ec la SAO nella gestione della rete, la cui elettrificazione venne completata nel 1901.\nIn concomitanza con la continua ascesa della rete tranviaria si assistette ad un progressivo impiego del tram anche in ambiti e contesti estranei al semplice trasporto pubblico. Con l'apertura del Cimitero Maggiore, avvenuta nel 1895, venne istituito un servizio tranviario dedicato da parte dell'allora SAO (per conto del Comune) per il trasporto delle salme dalla stazione funebre appositamente allestita in \"via Bramante\" al cimitero. Nel 1897 il servizio, comunque gi\u00e0 elettrico dagli inizi, sarebbe passato alla Edison. Le difficolt\u00e0 connesse all'esercizio del servizio con una sola stazione, decentrata a nord rispetto alla citt\u00e0, portarono il Comune a valutare l'ipotesi di introdurre una seconda stazione funebre, da collocarsi sulla circonvallazione dei Bastioni. Venne scelta Porta Romana, nell'area del cosiddetto \"Monte Tabor\", ricavata nella lunetta del Bastione. I lavori furono affidati all'ingegner Francesco Minorini, affiancato dall'ingegner Ripamonti e dall'architetto Tettamanzi: il nuovo servizio venne inaugurato la mattina del 3 ottobre 1907 con l'apertura della stazione funebre di Porta Romana. Vennero introdotti accorgimenti, come la separazione fisica dell'officina tranviaria dal luogo in cui sostavano i convogli pronti a svolgere il servizio funebre e la predisposizione del tram a portare una sola salma per vettura, cos\u00ec da evitare cortei promiscui. Le stesse vetture erano state realizzate molto pi\u00f9 eleganti, essendo peraltro costate 20.000 lire a tram. Le vetture rimorchiate, inoltre, erano pi\u00f9 lunghe e si presentavano a salone, con sedili in velluto e vetri smerigliati; erano inoltre dotate di riscaldamento per l'inverno e ventilatori per l'estate.\nNel 1905 cominciarono le sperimentazioni per l'innaffiamento delle strade con vetture tranviarie appositamente modificate, per sostituire gli anacronistici carri-botte trainati da cavallo ancora in servizio in quegli anni. Questo \u00e8 l'anno infatti dell'importazione dagli Stati Uniti del primo di questi tram sperimentali, che sarebbero stati studiati accuratamente negli anni successivi dall'ingegner Minorini, che ne avrebbe riutilizzato l'apparecchiatura idraulica su una vettura di nuova produzione, sperimentata finalmente con successo nel 1908. A quell'anno risultano attive otto vetture adibite a questo servizio.\nSubito all'inizio del 1910 venne sperimentata, su idea dell'ingegner Franco Minorini, direttore del servizio tranviario, l'introduzione di un numero che identificasse ciascuna delle linee urbane, di modo da un lato da agevolarne la memorizzazione, a fronte della continua crescita della rete, dall'altro di rendere pi\u00f9 riconoscibili le linee per chi ancora era analfabeta. Avuto esito positivo la sperimentazione, il 1\u00ba marzo di quell'anno ciascuna linea riceve un numero progressivo da 1 a 28, ad eccezione delle due linee di circonvallazione, che sarebbero rimaste sprovviste di numerazione per diversi mesi ancora. Solo in seguito avrebbero assunto i numeri 29, per la linea pi\u00f9 esterna, in senso antiorario e 30, per la linea pi\u00f9 interna, in senso orario.\nNel 1912 si present\u00f2 alla ribalta la questione della metropolitana di Milano: l'ingegner Evaristo Stefini aveva presentato infatti un progetto di sotterranea che avrebbe congiunto Milano con Monza, mentre l'ingegner Carlo Broggi aveva proposto una linea di metropolitana che congiungesse Loreto a San Cristoforo. Frattanto l'ingegner Minorini studiava invece una possibile sistemazione sotterranea della rete tranviaria. Venne fissato per il marzo 1913 il limite massimo per la presentazione di proposte concrete per la realizzazione e la successiva gestione della metropolitana: fra tutte quelle presentate ne vengono scelte tre, in seguito scartate in quanto ritenute inadatte alle esigenze della citt\u00e0. Lo scoppio della guerra chiuse definitivamente la breve parentesi.\nVerso la municipalizzazione del servizio (1917).\nCon l'entrata in guerra dell'Italia nel 1915, il servizio pubblico risent\u00ec pesantemente della chiamata alle armi, con una drastica riduzione del personale tranviario e un abbondante ridimensionamento del servizio: alla limitazione del servizio segu\u00ec la soppressione temporanea di alcune linee. Il personale venne parzialmente rimpiazzato da pensionati, richiamati in servizio, e da donne. La Direzione Sanit\u00e0 del Comando Militare Territoriale affid\u00f2 inoltre all'Azienda Tramviaria il trasporto dei feriti di guerra dalle stazioni ferroviarie agli ospedali militari che si trovavano in citt\u00e0, dotando la rete di alcuni appositi raccordi e allestendo venti vetture per il trasporto di 8 feriti su barella ciascuna.\nParallelamente alle conseguenze della guerra, un altro problema che affliggeva il servizio tranviario era l'inadeguatezza delle vetture Edison. Nel 1916 l'ingegner Minorini cur\u00f2 personalmente l'acquisto di quattro vetture sperimentali (972-975), ordinate ad altrettante case costruttrici, alle quali se ne sarebbe affiancata una quinta (976) nel 1917. Tale sperimentazione ebbe come effetto immediato una sostanziale modifica delle Edison, in grado di tamponare la situazione, rimodernando al tempo stesso queste vetture e di conseguenza il servizio.\nL'esercizio della rete urbana venne assunto direttamente dal Comune di Milano, tramite l\"Ufficio Tramviario Municipale\", nel 1917; in quello stesso anno furono istituite le linee 31, 32 e 33.\nLe prime innovazioni (1921).\nAll'indomani della guerra la situazione dal punto di vista economico e sociale rimase incerta per un paio di anni, con sollevazioni e scioperi abbastanza frequenti anche fra il personale tranviario. Questi disordini ebbero vita breve e si torn\u00f2 presto alla normalit\u00e0, inaugurando un decennio profondamente segnato dall'innovazione in campo tranviario. Il 12 aprile 1921 l'ingegner Minorini speriment\u00f2 con successo il primo scambio automatico cittadino (anche se inventato tempo prima da un orologiaio milanese di cognome Colombo), fatto installare in piazzale Principessa Clotilde, presso Porta Nuova. In seguito a questa positiva sperimentazione, i nuovi scambi elettromagnetici si diffusero gradualmente in tutta la rete, mandando di volta in volta in pensione la figura del \"quell de la guggia\", il caratteristico manovratore dell'azienda tranviaria che azionava manualmente (col \"ferrett\" o la \"guggia\", appunto) gli scambi della citt\u00e0. Malgrado la scomparsa del manovratore \"a terra\", i tranvieri possono tuttora azionare manualmente gli scambi in caso di guasti.\nIl 6 gennaio 1922 l'impresa Rognini e Balbo immise in regolare servizio nove elettromotrici ad accumulatori (pi\u00f9 un rimorchio), sul percorso via Sarpi - via Canonica, via Volta, via Moscova, via Cernaia, via Borgonuovo, via Verziere, via Brolo, via Ospedale. Si trattava della prima vera e propria forma concorrenziale al servizio tranviario nel trasporto pubblico della citt\u00e0: le vetturette bianche, considerate antiestetiche dai milanesi, avevano come indiscusso vantaggio l'estrema silenziosit\u00e0. La sperimentazione non riscosse particolare successo, costituendo per il momento un episodio circoscritto e senza un particolare seguito immediato; nel lungo termine invece il trasporto pubblico cittadino ne sarebbe stato pervaso.\nNel 1922 ripresero vigore quelle tensioni sociali che gi\u00e0 s'erano manifestate all'indomani della guerra: la stessa amministrazione comunale, coinvolta in una situazione di crollo sia politico che economico, si trovava ad attingere regolarmente dagli introiti giornalieri dell'esercizio tranviario per poter coprire le spese correnti e il pagamento dei debiti. Lo sciopero generale indetto fra l'1 e il 3 agosto di quell'anno vide le Camicie nere coprire interamente il personale scioperante, garantendo regolarmente il servizio. Fu l'ultimo grande sciopero cui la citt\u00e0 assistette fino al 1943. La notte del 3 agosto dal balcone di Palazzo Marino Gabriele D'Annunzio inaugur\u00f2 la nuova amministrazione fascista, insediatasi a capo della citt\u00e0.\nDal punto di vista del parco vetture, a partire dal 1924 vennero immessi in servizio i nuovi tram a due assi tipo 600 e i corrispettivi rimorchi tipo 1300, frutto dei lunghi studi compiuti negli anni precedenti a partire dalle \"sperimentali\". Tale evento fu accolto positivamente dalla cittadinanza, dando lustro all'amministrazione fascista sotto le quali erano entrate in servizio, piuttosto che a quella precedente - socialista - che ne aveva ordinata la realizzazione. Tali vetture tuttavia non risultarono del tutto soddisfacenti, sia per alcune tecnologie impiegate, adottate ma gi\u00e0 superate, per via del lungo arco di tempo nel quale erano state applicate, sia anche per l'esigua disponibilit\u00e0 di posti e l'ingombro stradale.\nNel 1925 il Comune affid\u00f2 in via sperimentale alla Compagnia Autobus di Milano (CAM) la linea automobilistica urbana che collegava la Maddalena a Figino. Il successo di questa sperimentazione port\u00f2 alla proposta di estendere il servizio degli autobus a benzina all'intera rete di trasporto pubblico cittadina: fu l'inizio di una tendenza che si sarebbe invertita solo negli anni '90.\nLa riforma tranviaria (1926).\nNel 1926, allontanato l'ingegner Minorini dall'incarico poich\u00e9 si era rifiutato di aderire al Partito Nazionale Fascista, la direzione del servizio dei trasporti pubblici venne affidata all'ingegner Gaetano D'Al\u00f2. Fra il 2 e il 3 agosto fu chiamato a sovrintendere al cambio di mano, imposto da Roma, che avrebbe interessato la circolazione veicolare, coinvolgendo pertanto l'intera rete tranviaria cittadina. Il 29 novembre fu il giorno della \"riforma tranviaria\": venne soppresso il cosiddetto \"carosello\" di piazza Duomo, capolinea condiviso da quasi tutte le linee fino alla Grande Guerra, giudicato indecoroso per la citt\u00e0 oltre che di intralcio al crescente traffico su gomma; parallelamente le linee tranviarie, fino ad allora radiali, vennero trasformate in linee a V, con i due rispettivi capolinea relativamente vicini tra loro. Sempre al 1926 risale l'apertura del Deposito Vittoria, in \"viale Campania\", che sarebbe stato affiancato nel 1933 dal nuovo \"Ospedale dei Tranvieri\".\nIl 28 ottobre 1928, in occasione dell'anniversario della Marcia su Roma, furono realizzati due prolungamenti nei quartieri occidentali della citt\u00e0: lungo la Ripa di Porta Ticinese fino a Piazzale Negrelli, e lungo Via Rembrandt fino a Piazzale Perrucchetti\nI limiti riscontrati con le 600 avevano spinto l'Azienda Tramviaria negli anni successivi alla progettazione di un nuovo tipo di tram, in grado di rispondere positivamente alle problematiche presentate invece dalle precedenti vetture, non per ultimo ingombro e capienza. Nel 1927 venne presentato il primo esemplare prototipo della futura serie 1500, che sarebbe entrata in regolare servizio in 502 esemplari, a partire dal marzo del 1929. Le nuove vetture, a carrelli, avrebbero in breve tempo rivoluzionato il trasporto tranviario cittadino.\nL'entrata in servizio delle \"ventotto\" ebbe un altro effetto sulla rete: i capilinea tranviari furono dotati di un cappio di ritorno ovunque questo non fosse presente, per consentire la circolazione ai primi tram monodirezionali introdotti a Milano. Un esempio \u00e8 il capolinea di Piazzale Negrelli: la rete urbana aveva raggiunto Ripa di Porta Ticinese dal 1901, ma in previsione dell'entrata in servizio delle \"ventotto\" i binari furono dotati di un anello nell'unica sezione della Ripa abbastanza ampia da permetterne la costruzione (Piazzale Negrelli, appunto). Data l'odierna presenza esclusiva di tram monodirezionali in servizio passeggeri, un cappio di ritorno \u00e8 tuttora presente presso ogni capolinea. Una soluzione alternativa ai cappi di ritorno introdotta dove la sede stradale sia sufficientemente larga \u00e8 la presenza di un binario centrale o laterale di stazionamento dotato di opportuni raccordi che consentano l'inversione di marcia, soluzione oggi utilizzata nei capilinea di Viale Umbria e Viale Lunigiana.\nNel 1931 alcune linee furono modificate per servire la nuova stazione centrale, posta alcune centinaia di metri a nord di quella vecchia. Dalla vecchia \"Barriera Principe Umberto\" i tram raggiunsero la piazza antistante la stazione, terminando in due anelli di binari rispettivamente in Piazza IV Novembre e Piazza Luigi di Savoia.\nNel 1933 venne inaugurata la prima linea filoviaria; a differenza di molte citt\u00e0 italiane per\u00f2 il nuovo mezzo non sostitu\u00ec il tram, ma lo integr\u00f2 su percorsi periferici (in particolare, sulla circonvallazione esterna). La rete tranviaria, infatti, era estesa, efficiente (grazie alle strade ampie e alle molte sedi riservate), tutta a doppio binario, con vetture capienti e moderne.\nNegli stessi anni si estesero anche le linee di autobus, particolarmente verso le localit\u00e0 esterne annesse al Comune di Milano nel 1923.\nNel 1939 anche la vasta rete interurbana, elettrificata nel decennio precedente dalla STEL, pass\u00f2 in gestione all'ATM; nello stesso anno la rete urbana raggiunse la sua massima espansione, con la posa dei binari in Viale Ca\u2019 Granda (al servizio del nuovo Ospedale Niguarda, inaugurato nello stesso anno) e il prolungamento da Viale Umbria a Piazzale Cuoco dell\u2019allora linea 23.\nLa Seconda Guerra Mondiale.\nL'entrata in guerra dell'Italia nel 1940 ebbe da subito un effetto negativo sui trasporti pubblici: innanzitutto sulle vetture tranviarie vennero aboliti quasi tutti i posti a sedere, cos\u00ec da aumentarne la capienza; parallelamente le vetture dovevano viaggiare contraddistinte da fasce bianche e la sera con le luci azzurrate, le tendine abbassate e i fari esterni schermati. Per sostituire il personale chiamato alle armi vennero assunti anche in quest'occasione pensionati e donne. Il progetto di una linea di metropolitana che attraversasse la citt\u00e0 dal confine comunale con Sesto, sotto viale Monza, fino alla via Trivulzio, gi\u00e0 in avanzata preparazione, venne arrestato. A causa del divieto di circolazione per le auto private il trasporto pubblico vide un notevole incremento di passeggeri, e per i primi due anni e mezzo la rete tranviaria rest\u00f2 operativa quasi senza difficolt\u00e0. Nell'ottobre 1942 ebbe inizio una catastrofica inversione di tendenza, quando Milano fu colpita da un massiccio attacco aereo al quale si mostr\u00f2 del tutto impreparata. Fino a quel momento tutte le 44 linee tranviarie erano rimaste attive, pur con corse ridotte a causa della penuria di pezzi di ricambio. A luglio era stata immessa in circolazione la prima vettura articolata a due casse su tre carrelli, la 4500, prima di un lotto di 20 vetture, di cui solo cinque vedranno effettivamente la luce. Nel febbraio del 1943 dopo una lunga serie di contrazioni e il bombardamento del 13/14 venne definitivamente sospeso il servizio automobilistico; nel luglio dello stesso anno fu invece la volta di quello filoviario, compromesso dai recenti bombardamenti e limitato dalla penuria di pneumatici. In agosto quattro raid violentissimi si abbatterono sulla citt\u00e0: a risentirne maggiormente fu il servizio tranviario, l\u2019unico ancora in funzione, che ebbe distrutti o gravemente danneggiati i depositi di Messina e Leoncavallo, insieme a centinaia di vetture; i depositi automobilistici furono pressoch\u00e9 risparmiati, mentre fu distrutto il deposito filoviario di Via Salmini. Da questo momento fino al 1945 i raid furono quasi sempre diretti sulle industrie in periferia, dando cos\u00ec respiro alla citt\u00e0: con le poche vetture rimaste fu possibile rimettere in funzione la circolare 29/30: sulla cerchia dei Bastioni entrarono cos\u00ec in funzione le cosiddette \"rimorchiate\", convogli di decine di tram ormai senza porte o finestrini e trainati dalle poche 600 rimaste in funzione. Nel febbraio 1944 trenta di queste motrici furono caricate su carrelli ferroviari al Deposito Messina per essere inviate a Monaco di Baviera, il cui trasporto pubblico era completamente distrutto. Lo stesso destino sub\u00ec il deposito Molise, con la requisizione da parte tedesca di 58 filobus e alcune bobine di linea aerea.\nAl termine della guerra gli impianti risultavano quasi interamente distrutti, mentre il parco rotabile riversava in condizioni disastrate. Tuttavia il rapido ripristino del servizio e l'annessa ricostruzione fecero s\u00ec che gi\u00e0 alla fine del 1945 la citt\u00e0 potesse contare su 29 linee tranviarie, 1 linea filoviaria e 1 linea automobilistica; l'anno successivo le linee tranviarie in esercizio erano invece gi\u00e0 35.\nIl lento declino.\nNel dopoguerra, malgrado la rapida ed estesa ricostruzione della rete milanese, il tram cominci\u00f2 ad essere considerato un mezzo obsoleto e poco flessibile: il Piano del '53 ne prevedeva la completa eliminazione dalle aree centrali e la sua sostituzione con una rete di metropolitane (gi\u00e0 ipotizzata nell'anteguerra).\nLa crescita del traffico di auto private sembrava dimostrare la cattiva reputazione del tram agli occhi dei pendolari: sebbene i tram godano tuttora della precedenza rispetto a ogni altro veicolo, gli ingorghi stradali che iniziavano a formarsi avevano un grave effetto su una rete tanto capillare e presente in tutte le principali arterie cittadine. La velocit\u00e0 media dei tram milanesi, gi\u00e0 attualmente molto bassa, scendeva quasi a passo d'uomo in alcune aree della citt\u00e0.\nIl declino fu rapido: nel 1957 iniziarono i lavori di scavo della linea 1, che comportarono l'allontanamento del tram da alcuni assi fondamentali (corso Buenos Aires, corso Vittorio Emanuele, via Dante ecc.). Furono soppresse anche tratte non interessate dai cantieri, istituendo nuove linee di autobus (viale Liguria e via Canonica nel 1962). In controtendenza invece l'attivazione dei due prolungamenti per i nuovi quartieri periferici di Taliedo (1964) e Gratosoglio (1969).\nGli anni cinquanta e sessanta videro inoltre la soppressione di quasi tutte le tranvie interurbane, sostituite da autolinee, a causa di un mancato adeguamento degli impianti ai mutati standard di trasporto. Entro il 1966 erano rimaste in funzione le tranvie per Vaprio (potenziata nel 1968 e poi annessa in parte alla rete metropolitana), Vimercate (soppressa nel 1981), Desio (sospesa dal 2011 e in ricostruzione) e Limbiate (l\u2019unica linea attualmente in funzione).\nIl 9 marzo 1970, in concomitanza con l'introduzione del biglietto a tariffa oraria (anzich\u00e9 a corsa semplice) si procedette ad una riorganizzazione generale della rete, paragonabile per portata alla riforma tranviaria degli anni '20. La rete aveva operato fino a quel momento collocando sulle arterie pi\u00f9 frequentate due o pi\u00f9 linee, ognuna delle quali avrebbe poi seguito una diramazione, mantenendo la frequenza delle corse proporzionata al flusso di passeggeri: da un giorno all'altro, mentre alcune linee ebbero un forte incremento nella loro frequenza, numerose altre furono soppresse, insieme alle diramazioni su cui operavano (Piazzale Lotto, Viale Caprilli, Citt\u00e0 Studi, Barona, ecc.). La rete perse cos\u00ec un terzo delle sue linee e una porzione consistente di binari, alcuni dei quali sopravvivono dismessi ancora oggi. Due anni dopo il tram spar\u00ec anche da corso Garibaldi, interessato dai cantieri per la linea M2.\nUn timido riammodernamento.\nMalgrado le ampie contrazioni, a partire dagli anni settanta si procedette a un timido riammodernamento: tra il 1971 e il 1977 entrarono infatti in servizio le nuove vetture a grande capacit\u00e0 serie 4800 (\"Jumbotram\"), ricavate dall'unione delle casse di vetture pi\u00f9 anziane, principalmente serie 5200 e serie 5300; tra il 1976 e il 1978 furono consegnate le nuove vetture serie 4900, in previsione di una conversione della circolare filoviaria 90/91 in tranvia veloce protetta, un progetto ampiamente discusso ma mai realizzato. Con l'immissione in servizio delle nuove serie di tram ad alta capienza (270 posti totali per convoglio, in luogo dei 175 delle vetture serie 4600/4700, consegnate negli anni '50) si increment\u00f2 la capacit\u00e0 di trasporto sulle cosiddette \"linee di forza\", ovvero le direttrici destinate a collegare i quartieri periferici ad alta densit\u00e0 di popolazione non raggiunti dalla metropolitana, come i gi\u00e0 citati Taliedo, Gratosoglio (la cui linea di riferimento, la 15, funse da collaudo per le capacit\u00e0 dei nuovi Jumbotram), Lorenteggio e Bovisa. Da tale ammodernamento fu invece esclusa la storica direttrice per Baggio (linea 34, in seguito 18): limitata sin dal 1970 al percorso tra la fermata metropolitana di Gambara ed il sobborgo cittadino (una sorta di servizio ancillare alla metropolitana), fu soppressa nel 1979 e surrogata da autolinee, essendo da tempo isolata dal resto della rete tranviaria e priva di un flusso consistente di passeggeri dopo il prolungamento della linea 1 a Inganni.\nNel 1981 venne invece aperto il nuovo tracciato di via Larga e via Albricci, con la contestuale eliminazione dei binari in piazzetta Reale e piazza Duomo.\nGli anni Duemila: dalle metrotranvie alla difficile gestione della rete.\nNei primi anni novanta, fatto salvo per l'apertura del prolungamento da Gratosoglio a Rozzano (17 settembre 1992), la rete fu ridotta ulteriormente a causa dell'attivazione della terza linea della metropolitana: le linee tranviarie cessarono il servizio nella tratta compresa fra le stazioni Crocetta e Corvetto, lungo il Corso di Porta Romana e il Corso Lodi. In seguito, con il comune guidato dal sindaco Marco Formentini, in carica dal 1993 al 1997, in segno di distacco dalle precedenti giunte che avevano sostenuto la realizzazione della M3, si opt\u00f2 per un accantonamento di ulteriori nuovi progetti di linee metropolitane a favore della realizzazione di nuove linee metrotranviarie\nTali linee videro la luce nel decennio successivo, quando a Formentini era subentrato Gabriele Albertini come primo cittadino milanese: il 7 dicembre 2002 fu inaugurato un primo tronco dell\"interperiferica nord\", fino a Bicocca (2002); il 7 dicembre 2003 furono inaugurate la \"metrotranvia nord\", tra piazzale Maciachini e Niguarda, e la \"metrotranvia sud\" nella tratta Porta Lodovica-Abbiategrasso M2; il 7 luglio 2007 l\"interperiferica nord\" fu prolungata fino al nuovo deposito di Precotto, con l'apertura del sottopasso della stazione di Greco Pirelli, unica galleria cittadina progettata per una linea tranviaria; infine il 7 dicembre 2008 fu inaugurata la \"metrotranvia per Cinisello\", quest'ultima ricalcante il percorso dell'omonima interurbana dismessa 50 anni prima.\nParallelamente alla realizzazione di tali nuove linee, nell'arco di un decennio fu rinnovato il parco vetture, con l'immissione in servizio delle dei tram serie 7000 e 7100/7500/7600.\nAl 2010 risale l'ultima temporanea contrazione della rete, a causa dei cantieri della linea M5: in questa occasione ATM ha deciso la soppressione della circolare 29/30, dopo oltre 100 anni di servizio. In sua sostituzione sono state poste le linee 9 (potenziata ma gi\u00e0 esistente) e 10 (soppressa dal 1952), rispettivamente sulle met\u00e0 est e ovest della cerchia dei Bastioni e con capolinea congiunti presso le stazioni Centrale e Porta Genova. La scelta di sdoppiare la linea deriva anche dal carico molto diverso nelle sezioni ovest ed est. Contemporaneamente \u00e8 stata soppressa anche la linea 11, e in sua sostituzione le linee 31 e 33 hanno aumentato la loro frequenza.\nIl 27 aprile 2015 con l'apertura della linea M5 nella tratta Garibaldi-San Siro Stadio, la rete tranviaria ha subito alcune modifiche: la linea 16 ha ripreso a percorrere il tratto tra Piazzale Segesta e San Siro Stadio (Piazza Axum) precedentemente abbandonato a causa dei lavori della stessa M5; la linea 19 \u00e8 tornata a percorrere il tratto compreso tra Domodossola e Largo 5\u00ba Alpini, transitando da Piazza 6 Febbraio, tratto abbandonato sempre a causa dei lavori della metropolitana; inoltre sempre la linea 19 ha prolungato il suo percorso da Porta Genova M2 a Piazza 24 Maggio. A luglio 2015 la linea 14 ha ripreso a percorrere il tratto di linea di Via Nono, compreso tra Piazzale Cimitero Monumentale e Via Cenisio.\nCon la fine di Expo 2015 \u00e8 iniziata la sperimentazione dell'asservimento semaforico sulle linee 4 e 9 per aumentarne la velocit\u00e0 commerciale. Nonostante l'esito positivo di questa sperimentazione, l'asservimento semaforico non \u00e8 stato ampliato. Dall\u20198 settembre 2018 la linea 15 \u00e8 stata poi prolungata, raggiungendo la zona sud del comune di Rozzano.\nLa gestione della rete tranviaria da parte di ATM negli ultimi anni \u00e8 stata tuttavia oggetto di critiche e perplessit\u00e0, dovute fondamentalmente ad una mancata politica di privilegiamento e ottimizzazione della stessa. Una delle scelte pi\u00f9 discusse nel merito fu una serie di provvedimenti adottati per prevenire gli incidenti, il cui numero risultava essere aumentato nel biennio 2008-2009: nello specifico vennero inseriti dei limitatori di velocit\u00e0 in alcune tacche del controller K35 in dotazione alle motrici tipo Ventotto, limitandone in molti casi la velocit\u00e0 massima a 15\u00a0km/h, venne incuneata la quasi totalit\u00e0 degli scambi di servizio a sinistra, e venne introdotto un distanziamento minimo fra le vetture, differente a seconda della zona e della tipologia di vettura. Tali provvedimenti assestarono un pesante contraccolpo al servizio tranviario: il blocco degli scambi a sinistra comport\u00f2 infatti un drastico allungamento degli itinerari per fare entrare in servizio i tram e l'impossibilit\u00e0 di attuare alcune deviazioni specifiche in caso di interruzioni - programmate o fortuite - della rete tranviaria; la limitazione di velocit\u00e0 delle Ventotto insieme all'introduzione di un distanziamento minimo fra le vetture comport\u00f2 invece un sostanziale aumento dei tempi di percorrenza. Quest'ultimo aspetto port\u00f2 ad una serie di effetti collaterali, che a loro volta influirono pesantemente nella riduzione della velocit\u00e0 commerciale del tram: fra tutti l'impossibilit\u00e0 di effettuare fermata in contemporanea, aspetto particolarmente problematico se accompagnato inoltre alla presenza di un impianto semaforico\nUn secondo aspetto particolarmente criticato \u00e8 legato ai tagli alle frequenze e alle linee tranviarie, operato in concomitanza col taglio dei trasferimenti statali per il trasporto pubblico e con l'apertura di nuovi cantieri per la realizzazione della M5. Mentre la maggior parte degli impianti tranviari \u00e8 stata riattivata alla fine dei cantieri, il mancato ripristino dei binari di servizio in piazza XXV Aprile al termine dei lavori per la realizzazione del posteggio interrato, deciso dall'amministrazione comunale del sindaco Giuliano Pisapia nel settembre 2011, ha protratto la lunga sospensione del servizio tranviario nell'area di Porta Garibaldi.\nUn ultimo punto \u00e8 quello legato invece alle ultime linee realizzate, rientranti nel pi\u00f9 ampio progetto delle metrotramvie milanesi, mai attuato nella sua interezza. Le nuove linee, nonostante fossero state realizzate in sede interamente riservata, presentarono ben presto notevoli problemi di gestione, dovuti in particolare agli eccessivi tempi di percorrenza. Un numero troppo elevato e ravvicinato di fermate nelle tratte preesistenti e la mancanza di un asservimento semaforico resero queste nuove linee sostanzialmente non dissimili dalle pi\u00f9 tradizionali tramvie urbane gi\u00e0 presenti in citt\u00e0.\nRete.\nLinee urbane.\nAll'8 settembre 2018, la rete tranviaria \u00e8 composta da 17 linee urbane:\nDue linee della rete urbana oltrepassano i confini comunali:\nLinee interurbane.\nIn passato Milano era il centro di una vasta rete tranviaria interurbana, della quale \u00e8 rimasta in esercizio una sola linea, la Milano-Limbiate. Rimane presente anche l'infrastruttura della linea tranviaria Milano-Desio, sulla quale tuttavia il servizio \u00e8 interrotto dal 2011, in attesa di un potenziamento che preveder\u00e0 una modifica di tracciato a Nova Milanese, il prolungamento della linea alla Stazione di Seregno e la sua conversione in metrotranvia; tale potenziamento sar\u00e0 effettuato in futuro anche sulla Milano-Limbiate.\nSullo stesso percorso delle tranvie interurbane operano due linee automobilistiche, complementari al servizio tranviario. Nel 2012 il servizio tranviario era stato sospeso, e in seguito ripristinato, anche sulla Milano-Limbiate; il servizio automobilistico resta l'unico attivo lungo il percorso della Milano-Desio. \nLinee notturne.\nNel 2012 Milano ha visto l'istituzione di una rete notturna per la metropolitana e le principali linee di superficie, fra cui le linee tranviarie 15, 24 e 27 e le linee filoviarie e automobilistiche pi\u00f9 frequentate. Le linee notturne direttamente associate alla rete tranviaria sono le seguenti:\nBinari di transito.\nUna parte dei 170\u00a0km di binari della rete comprende i cosiddetti \"binari in esercizio\": si tratta di sezioni per la maggior parte a doppio binario e in passato percorse da una o pi\u00f9 linee della rete, che oggi non vengono pi\u00f9 impiegate per il servizio passeggeri ma unicamente per consentire alle vetture di raggiungere i depositi tranviari della citt\u00e0. La zona pi\u00f9 interessata dalla presenza di questi binari \u00e8 il quartiere Casoretto: i binari percorrono le vie Leoncavallo, Porpora e Teodosio, raggiungendo piazza Sire Raul e la stazione di Lambrate. La costruzione del deposito Leoncavallo negli anni \u201820 coincise con l\u2019espansione della rete oltre piazzale Loreto: con la costruzione della metropolitana negli anni \u201860 i tram lasciarono la linea di forza Duomo - Loreto e per alcuni anni furono dirottati su un percorso parallelo partendo da Porta Venezia. La perdita di un collegamento diretto con il centro e la presenza della metropolitana resero questo nuovo percorso meno frequentato e fruibile: nel 1994 l\u2019allora linea 33 devi\u00f2 da via Leoncavallo, mentre nel 2006 fu anche il turno di via Porpora (linea 23). In questo singolo caso il capolinea tranviario di Piazza Sire Raul \u00e8 tuttora operativo, nel caso in cui in futuro sia ristabilito il servizio tranviario lungo questo percorso.\nUna sezione di 2\u00a0km di lunghezza si trova lungo via Rembrandt, fra la fermata M1 De Angeli e il deposito tranviario di Baggio: anche in questo caso la presenza dei binari \u00e8 dovuta alla costruzione della metropolitana. Fino agli anni \u201860 via Rembrandt era stata percorsa principalmente dalla linea 16, mentre la 34 seguiva un percorso parallelo lungo Via Forze Armate: con la soppressione delle linee 16 e 34, la 18 fu trasferita sul tracciato Gambara M1 - Baggio e i binari lungo via Rembrandt non furono pi\u00f9 percorsi da altre linee. A differenza della tratta lungo via Forze Armate, dismessa con la soppressione della linea 18 nel 1977, questa sezione fu mantenuta operativa perch\u00e9 il deposito di Baggio potesse rimanere collegato alla rete. Dopo la soppressione della linea 16, tuttavia, il cappio di ritorno in piazzale Giuseppe Perrucchetti fu rimosso.\nProgetti futuri.\nLinee T.\nDal 2015 \u00e8 in corso un vasto progetto di ammodernamento e potenziamento delle linee tranviarie e filoviarie ad alta frequentazione, al fine di creare una rete efficiente e unificata, oltre che complementare alla metropolitana. Il progetto prevede l\u2019adeguamento delle varie linee a una serie di norme: fra queste la distanza minima fra due fermate fissata a 250 metri, l\u2019abbattimento delle barriere architettoniche e la ricostruzione delle fermate stesse per migliorarne la fruibilit\u00e0 ai passeggeri.\nIl potenziamento del servizio non \u00e8 stato organizzato basandosi sulle linee esistenti, ma sulle principali linee di forza del trasporto pubblico: un esempio di questa differenza sta nella Circonvallazione Esterna, percorsa in parte dalla Circolare 90/91 e in parte dalla 92; \u00e8 previsto che la circolare filoviaria sar\u00e0 trasferita interamente sulla circonvallazione, mentre la linea 92 ne prender\u00e0 il posto lungo Viale Romagna-Molise. La conversione della circolare filoviaria in metrotranvia sar\u00e0 nuovamente considerata.\nLe cosiddette \"linee T\" sono contrassegnate nei progetti da lettere: escludendo le filovie, le ultime in ordine alfabetico sono le linee I e H, rispettivamente le linee interurbane per Limbiate e Seregno. I capolinea delle due linee, non pi\u00f9 unificati dal 1999, sono attualmente situati a Comasina e alla fermata tranviaria \"Niguarda - Parco Nord\". La loro collocazione ai confini della citt\u00e0 \u00e8 fonte di discussione: fra le varie proposte considerate vi sono il prolungamento della linea H a Bignami, la riunificazione dei capolinea a \"Niguarda - Parco Nord\" o Maciachini, oppure il prolungamento della sola linea I a Maciachini.\nCronologia.\nNumerazione delle linee.\nNegli anni di gestione SAO si assegn\u00f2 inizialmente ad ogni linea una lettera (le linee erano 10 nel 1871), ma questo primo tentativo di nomenclatura diede scarsi risultati in una rete che ancora non si spingeva oltre le mura cittadine. Nel 1910 il traffico tranviario, da pochi anni a trazione elettrica, era notevolmente aumentato, e divenne fondamentale una distinzione chiara fra i vari percorsi della rete. A ciascuna delle 29 linee allora esistenti fu assegnato un numero, eccezion fatta per la linea di circonvallazione che fu in seguito indicata con i numeri 29 e 30 (a seconda del verso di percorrenza).\nMentre le linee radiali cambiarono pi\u00f9 volte percorso negli anni, la \"Circolare 29-30\" mantenne un tracciato piuttosto stabile: unica eccezione fu il tratto fra Porta Nuova e l\u2019Arco della Pace, gradualmente spostato verso nord per collegarsi con la stazione delle Varesine (fino al 1963) e quella di Porta Garibaldi, oltre al Cimitero Monumentale. La circolare tranviaria continu\u00f2 a operare fino al 19 novembre 2010, quando fu soppressa a causa dei lavori di costruzione della Linea M5; nell\u2019ottobre 2015 la 29-30 fu sostituita definitivamente dalle linee 9 e 10, quest\u2019ultima appositamente riaperta per coprire la met\u00e0 occidentale della circonvallazione, fra le stazioni Centrale e Porta Genova.\nLa 29-30 non fu l\u2019unica linea \"circolare\" della rete tranviaria: un'altra coppia di linee, la 39-40, correva lungo un percorso di 8\u00a0km fra il Parco Sempione e l\u2019allora Fiera Campionaria, percorrendo poi Corso Vercelli fino alla stazione Nord. Questa circolare fu istituita nel 1939, e dopo la guerra non fu ripristinata; i binari su cui correva fra Piazza VI febbraio e Piazza Piemonte furono dismessi con la costruzione della linea 1 della metropolitana. Un'altra circolare fu la linea 25-26 \"interstazionale\", attiva dagli anni \u201820: fu soppressa nel giugno 1976.\nEvoluzione sinottica della rete.\nRete tranviaria urbana al 1\u00ba marzo 1910.\nIn occasione dell'introduzione ufficiale di una numerazione per le tranvie urbane.\nRete tranviaria urbana al 29 novembre 1926.\nIn concomitanza con la riorganizzazione generale della rete tranviaria, a seguito della soppressione del cosiddetto \"carosello\" di piazza Duomo.\nDepositi.\nLa citt\u00e0 possiede diversi depositi per la rimessa e la manutenzione dei tram: il pi\u00f9 importante, anche storicamente, \u00e8 il deposito Messina, un edificio di notevole rilevanza storica e architettonica, fra le maggiori testimonianze di architettura del ferro a Milano e in Italia. ATM dispone dei seguenti depositi (5 urbani e 2 extraurbani):"}
{"id": "1322070", "revid": "88812", "url": "https://it.wikipedia.org/wiki?curid=1322070", "title": "Coscienza infelice", "text": ""}
{"id": "1322073", "revid": "125935286", "url": "https://it.wikipedia.org/wiki?curid=1322073", "title": "Tesoro, mi si sono ristretti i ragazzi", "text": "Tesoro, mi si sono ristretti i ragazzi (\"Honey, I Shrunk the Kids\") \u00e8 un film del 1989 ed \u00e8 stato il debutto alla regia di Joe Johnston. \u00c8 stato prodotto dalla Walt Disney Pictures. Nel film, un inventore in difficolt\u00e0 rimpicciolisce accidentalmente i suoi figli, insieme a quelli dei vicini, fino alle dimensioni di un quarto di pollice. Dopo essere stati accidentalmente gettati via con la spazzatura, devono lavorare insieme e avventurarsi per tornare indietro attraverso un cortile selvaggio pieno di insetti pericolosi e pericoli creati dall'uomo. \u00c8 stato accolto con recensioni positive da parte della critica, che ha elogiato la storia, la grafica e l'innovazione. \u00c8 una delle commedie fantascientifiche di maggiore successo e ha fornito lo spunto per vari seguiti e una serie televisiva.\nTrama.\nIl professor Wayne Szalinski, a causa della sua passione di inventore, rende difficile la vita della sua famiglia e quella dei suoi vicini di casa, la famiglia Thompson. Dotato di innegabile talento e di sfrenata fantasia, costruisce congegni che dovrebbero sostituire i vecchi elettrodomestici, ma non avendo tempo per perfezionarli, funzionano male suscitando confusione e proteste da parte dei familiari, in particolare di sua moglie Diane, che vende case, e dai suoi vicini.\nUn giorno, Szalinski si assenta da casa per presentare i suoi progetti ad un diffidente consesso di scienziati, lasciando i figli, Nick e Amy, a casa da soli, con lavori domestici da svolgere. Tra loro e i figli dei Thompson, Ronald e Russel, non scorre buon sangue; finch\u00e9 Ronald, giocando a baseball, scaglia accidentalmente la palla contro la soffitta dei Szalinsky. Rompendo il vetro, attiva - sbloccandone il laser - la segretissima invenzione di Wayne: una macchina sperimentale che, sprigionando raggi magnetici, pu\u00f2 ridurre a dimensioni microscopiche qualsiasi oggetto.\nI ragazzi rimpiccioliscono alle dimensioni di un insetto e, dispersi inavvertitamente da Szalinski nella pattumiera, devono industriarsi a tornare a casa per attirare l'attenzione dell'inventore e salvarsi. Fili d'erba grossi come tronchi d'albero, api e scorpioni e formiche trasformati in mostri giganteschi, cereali inzuppati nel latte davanti alle fauci del padre pronto per fare colazione, gocce d'acqua dalle dimensioni di infidi stagni\u2026 il cortile di casa, i genitori stessi e la loro casa appare ai quattro lillipuziani simile al pi\u00f9 fantastico e pericoloso dei mondi.\nAccoglienza.\nBotteghino.\nIl film divenne, alla sua uscita nel 1989, la commedia fantascientifica di maggiore successo commerciale (venendo superato anni dopo solo dal film \"Men in Black\" del 1997 e suoi seguiti).\nIl film \u00e8 uscito il 23 giugno 1989 in 1.371 sale. Ha aperto al numero 2 negli Stati Uniti dietro \"Batman\", con un fine settimana lordo di $ 14.262.961, il pi\u00f9 grande weekend di 3 giorni di Buena Vista di tutti i tempi. Ha guadagnato $ 130.724.172 domestici e $ 92.000.000 in altri territori, guadagnando un totale di $ 222.724.172.\nCritica.\nSu Rotten Tomatoes il film ha un indice di gradimento del 77% sulla base delle recensioni di 35 critici, con una valutazione media di 6,30/10. Il consenso recita: \"Anche se i suoi effetti speciali sono al centro della scena, \"Tesoro, mi si sono ristretti i ragazzi\" offre ancora un senso di avventura affascinante e vivace per tutta la famiglia.\". Metacritic ha assegnato al film un punteggio di 63 sulla base di 11 recensioni, indicando \"recensioni generalmente favorevoli\". Il pubblico intervistato da CinemaScore ha assegnato al film un voto medio \"A\" su una scala da A+ a F.\nCaryn James, del \"New York Times\", ha dato una recensione positiva, dicendo: \"Dolce, divertente e diretto come il suo titolo\". \"Variety\" ha dato un'altra recensione positiva affermando: \"[\u00c8] nella migliore tradizione della Disney - e anche meglio di cos\u00ec, perch\u00e9 non \u00e8 cos\u00ec giovanile che gli adulti non siano completamente intrattenuti\". Una rara recensione negativa \u00e8 arrivata da Roger Ebert, del \"Chicago Sun-Times\", che ha dichiarato: \"Gli effetti speciali sono tutti l\u00ec, ben a posto, e i valori di produzione sono solidi, ma il film \u00e8 morto nell'acqua.\"\nUscita in Italia.\nIn occasione dell'uscita italiana, nel febbraio 1990, al film era abbinato il cortometraggio d'animazione \"Una grossa indigestione\" (\"Tummy Trouble\") della serie Roger Rabbit."}
{"id": "1322075", "revid": "287204", "url": "https://it.wikipedia.org/wiki?curid=1322075", "title": "Salom\u00e9 (film 1910)", "text": ""}
{"id": "1322081", "revid": "1718925", "url": "https://it.wikipedia.org/wiki?curid=1322081", "title": "Ned Ludd", "text": "Ned Ludd o Ned Lud \u00e8 la persona da cui prese il nome il movimento del luddismo. La sua azione fu di ispirazione per il personaggio popolare del \"capitano Ludd\" (conosciuto anche come \"re\" o \"generale Ludd\", in inglese \"Captain\", o \"King\" o \"General Ludd\") che divenne l'immaginario leader e fondatore dei luddisti.\nSebbene non esistano prove certe della sua reale esistenza, si ritiene che provenisse dal villaggio di Anstey presso Leicester. L'episodio che ispir\u00f2 la trasformazione di questo uomo comune del XVIII secolo nell'eroe ottocentesco del proletariato fu la distruzione da lui compiuta di un telaio meccanico in uno scatto di rabbia, che sarebbe avvenuto nel 1779 piuttosto che all'epoca dei luddisti negli anni 1820.\nCultura di massa.\nIl personaggio di Ned Ludd \u00e8 stato celebrato nella ballata popolare inglese \"General Ludd's Triumph\". Gli sono state dedicate una canzone di Robert Calvert e una sezione di un album dal gruppo folk-rock Steeleye Span. Anche una canzone degli Heaven Shall Burn ha diretti riferimenti al Capitano Ludd."}
{"id": "1322082", "revid": "1478239", "url": "https://it.wikipedia.org/wiki?curid=1322082", "title": "Capture the Flag", "text": ""}
{"id": "1322083", "revid": "287204", "url": "https://it.wikipedia.org/wiki?curid=1322083", "title": "Salom\u00e8 (Wilde)", "text": "Salom\u00e8 \u00e8 una tragedia in un atto unico del drammaturgo irlandese Oscar Wilde scritto in lingua francese nel 1891 e rappresentato nella stessa lingua per la prima volta l'11 febbraio 1896 al Th\u00e9\u00e2tre de l'\u0152uvre di Parigi grazie all'attore francese Lugn\u00e9-Po\u00eb.\n\u00c8 ispirato alla figura di Salom\u00e8, figlia di Erodiade, ed alla sua storia, riportata, pur tacendone il nome, nei Vangeli di Marco e Matteo. Per compiacere la sua volont\u00e0, infatti, Erode ordin\u00f2 la decapitazione di Iokanaan (Giovanni Battista, nella tradizione cristiana).\nL'opera venne scritta in lingua francese durante un soggiorno del drammaturgo a Parigi nel 1891 appositamente per l'attrice Sarah Bernhardt la quale, nonostante le numerose prove, si rifiut\u00f2 di interpretare il personaggio sulle scene, a causa dello scandalo che aveva travolto Wilde.\nIl 22 febbraio 1893 \"Salom\u00e9\" esce in volume, nella versione francese. L'opera venne pubblicata nel 1894 con le illustrazioni liberty di Aubrey Beardsley: la traduzione in lingua inglese venne affidata all'amante di Oscar Wilde, Lord Alfred Douglas (Bosie). Rivelatosi il giovane impari all'impresa, la sua traduzione venne in realt\u00e0 sostituita con un'altra rimasta anonima (approvata da Wilde, che non intervenne nella redazione, come testimonia il figlio Vivian Holland) e nella prima edizione compare la dedica \"A Lord Alfred Douglas, traduttore della mia commedia\". Nella versione francese la dedica \u00e8, invece, a Pierre Lou\u00ffs.\nTrama.\nNel palazzo di Erode Antipa, dove egli vive con la ex moglie del fratello Filippo, Erodiade, intrecciando con lei una relazione legalizzata da un matrimonio, si sta svolgendo un banchetto che vede ospiti giudei, romani, egizi. L'opera si apre sulla terrazza del palazzo con il dialogo tra i soldati, il siriaco e quello di Cappadocia che discutono sulla bellezza della luna e sulla bellezza della principessa Salom\u00e8.\nNel salone c'\u00e8 una grande cisterna dove il tetrarca Erode ha fatto rinchiudere Iokanaan: Erode \u00e8 infatti spaventato dal comportamento del profeta, che urla dal fondo della sua prigione le profezie sull'avvento del Messia condannando il comportamento dei monarchi di Giudea. Salom\u00e8, allontanatasi dal banchetto per i continui sguardi interessati di Erode, \u00e8 incuriosita dall'uomo e ne chiede la liberazione alle guardie per potergli parlare. Questi si dimostrano spaventati ma alla fine cedono alle lusinghe della principessa: Iokanaan esce dalla cisterna proferendo parole di sdegno contro Erode ed Erodiade. L'aspetto e la voce del profeta inebriano Salom\u00e8 che, affascinata dall'uomo, gli rivela il suo impeto sessuale ed il desiderio irrefrenabile di baciarlo:\nIokanaan la evita e il siriaco, capitano della guardia ed innamorato di Salom\u00e8, si uccide nel sentirla proferire promesse di un bacio al profeta.\nGiungono sulla terrazza il tetrarca e la cognata, ed Erode fa offerte amorose a Salom\u00e8, che rifiuta sdegnata. Iokanaan non perde tempo nel maledire il comportamento libertino di Erodiade, la quale \u00e8 profondamente offesa dalle accuse e dalla mancata difesa da parte del marito. Erode \u00e8 troppo preso dalla bellezza di Salom\u00e8 per darle retta, e le chiede di danzare per lui, offrendosi di esaudire qualsiasi suo desiderio. Salom\u00e8 accetta ed esegue la danza dei sette veli, posando i piedi nudi nel sangue del cadavere del siriaco. Finita l'esecuzione, la danzatrice esprime il suo desiderio, ripetendolo di fronte all'orrore di Erode:\nSalom\u00e8 vuole baciare le labbra di Iokanaan, che sfugge alle richieste di Salom\u00e8: ella desidera la sua testa in un bacile d'argento, ma Erode non vuole uccidere un uomo che ha visto Dio; tuttavia, il re non pu\u00f2 venir meno alla sua promessa e fa uccidere dal carnefice il profeta.\nSalom\u00e8 ne reclama la testa e bacia le labbra di Iokanaan\ndi fronte allo sgomento di Erode ed alla soddisfazione di Erodiade, che vede il suo accusatore morto. Erode, inorridito dalla ragazza, ne ordina l'uccisione da parte di suoi soldati. L'opera termina con gli scudi dei guerrieri che schiacciano, uccidendola, Salom\u00e8.\nRappresentazioni.\nLa prima rappresentazione avvenne al Th\u00e9\u00e2tre de l'\u0152uvre di Parigi l'11 febbraio 1896, poich\u00e9 il Lord Ciambellano di Londra ne viet\u00f2 l'allestimento, poich\u00e9 in Inghilterra in quel periodo era proibito rappresentare a teatro vicende bibliche. Wilde scrisse lettere indignate alla stampa, minacciando di farsi cittadino francese; \"Punch\" ne prese spunto per nuove vignette umoristiche. Nonostante una rappresentazione clandestina del 1905, solo dal 1931 l'opera pot\u00e9 essere rappresentata nel Regno Unito senza censure.\nAltre performance da ricordare sono quella del 1903 al Neues Theater di Berlino per la regia di Max Reinhardt, che l'aveva privatamente allestita l'anno precedente al Kleines Theater."}
{"id": "1322085", "revid": "125587685", "url": "https://it.wikipedia.org/wiki?curid=1322085", "title": "Patrick Ray Pugliese", "text": "Biografia.\nNato a Teheran il 5 dicembre 1977, vive tra Montecarlo e Milano. Inizia la sua esperienza televisiva come presentatore e giornalista per il canale satellitare \"Montecarlo Sat\", conclusasi nel 2002.\nNel 2004, ottiene la notoriet\u00e0 nazionale partecipando alla quarta edizione del \"Grande Fratello\", nella quale si classifica secondo e diviene uno dei personaggi di maggior richiamo in \"Mai dire Grande Fratello\" della Gialappa's Band, in onda nello stesso anno, grazie ad un'imitazione da parte di Fabio De Luigi.\nDopo il \"Grande Fratello\", viene chiamato da Antonio Ricci per entrare a far parte del TG satirico \"Striscia la notizia\" con uno spazio appositamente creato per lui durante il quale ha il compito di consegnare il Gongolo di Platino, alternativa con valenza positiva del ben pi\u00f9 noto \"Tapiro d'Oro\", solitamente consegnato da Valerio Staffelli.\nNel 2006, recita in una puntata di \"Casa Vianello\", intitolata \u201cReality show\u201d, al fianco di Sandra Mondaini e Raimondo Vianello. Partecipa alla sit-com \"Radio Sex\" in onda su Alice Home Tv, al fianco di Martina Colombari, per la regia di Alessandro Baracco.\nNello stesso anno, viene nominato Cittadino Onorario di Arcevia nelle Marche, ottenendo la nomina di Cavaliere dell\u2019Ordine dei Protettori della Madonna di Montevago esponendo una mostra personale di suoi quadri nella Stanza Reale del Castello di San Pietro in Musio e assumendo l\u2019appellativo di Patrick Ray Pugliese D\u2019Arcevia.\nDal 2007, \u00e8 DJ e produttore discografico, prediligendo la musica House, Underground, Progressive, Tech-House e confermando la tradizione musicale presente da generazioni nella sua famiglia con il nonno Angel Pugliese e suo padre Osvaldo Camahue.\nNel 2008, entra nelle sale cinematografiche come interprete del film \u201cI Picciuli\u201d, nato da un\u2019idea di Alfredo Li Bassi, diretto da Enzo Cittadino.\nNel 2009, termina il suo ruolo in Striscia la Notizia e inizia una collaborazione con Giampietro Cutrino (Gip) del programma \"Le Iene\", in onda su Italia 1 partecipando al progetto tv \u201cOne million year\u201d.\nNel 2010, torna sul piccolo schermo nel programma \"Le iene\" su Italia 1.\nNel 2011, lavora come inviato per i programmi \"Domenica Cinque\" e \"Stasera che sera!\", entrambi condotti da Barbara d'Urso su Canale 5, insieme a Veronica Ciardi, Serena Garitta e Margherita Zanatta.\nNel 2012, in qualit\u00e0 di deejay producer, stringe collaborazioni con artisti di rilievo tra cui Nari&amp;Milani, Dj Joseph B., Francesco Passantino, con i quali elabora alcuni progetti discografici come \"Satisfaction Monster remix\", \"New flame\", \"Deep House Underground\u201d e \"Name it know it stop it\".\nContemporaneamente, annovera la sua presenza all'interno del palinsesto radiofonico di m2o con il programma \"Glam\", condotto da Carlotta e Alessandro Lippi.\nIl 13 febbraio 2012, entra nuovamente come concorrente nella casa del Grande fratello 12, insieme a Ferdinando Giordano e Cristina del Basso, anche loro ex-concorrenti delle edizioni precedenti, dai cui uscir\u00e0 come finalista il 1\u00ba aprile 2012, classificandosi al terzo posto.\nIl 13 febbraio 2012 Patrick (insieme a Ferdinando Giordano e Cristina Del Basso) \u00e8 chiamato da Endemol per entrare nel \"Grande Fratello 12\" come \"Invasore\" e rimane fino alla finale: durante il reality conosce Martina Pascutti, con cui in seguito Patrick si \u00e8 fidanzato e il 30 agosto 2013 \u00e8 nato Leone Pugliese, primogenito della coppia.\nDa luglio 2012 \u00e8 conduttore del programma per ragazzi \"Karaoke Super Show!\", programma in onda su Super! insieme a Cristina D'Avena.\nL'8 novembre 2012 conduce in mondovisione la serata finale del Fashion Tv Clubbing Awards 2012 a Monte Carlo, insieme ad Ania J.\nNel 2013 si candida con Grande Sud alle elezioni regionali del Lazio, ma non viene eletto.\nTra il 2013 - 2014 conduce \"X Hunter\" sul nuovo canale video di Yahoo, successivamente diventa opinionista a Mattino cinque, il contenitore giornalistico di Canale 5 condotto da Federica Panicucci e Federico Novella e a \"Pomeriggio 5\" ,programma di informazione giornalistica e di intrattenimento in onda su Canale 5, condotto da Barbara d'Urso. Contemporaneamente svolge la professione di inviato di \"La Giungla\", programma di Ada Channel, che si occupa di denunciare, truffe, abusi edilizi e di segnalare edifici in stato di abbandono.\nLa fine del 2014 lo vede collaborare insieme a un team di esperti Mtb con i quali crea a una nuova serie di modelli di mountainbike, che vengono presentati in anteprima all'Expo' Bici di Padova e in seguito alla discoteca Hollywood di Milano, nella quale festeggia anche il ventesimo anniversario della \"Elray Cycles\".\nNel 2018 partecipa a \"Mai dire Mondiali\" e \"Mai dire talk\", condotto dalla Gialappa's band, ed \u00e8 ospite assiduo di Riccardo Scarlato a Race Tv e Sport Italia.\nDal 2015 fino ad oggi, svolge assiduamente la sua attivit\u00e0 di imprenditore nel campo delle Mtb e con le sue mountainbike \"Elray Cycles\" \u00e8 sempre presente all\u2019Uci World Cup Mtb.\nNel gennaio del 2020 entra per la terza volta come concorrente alla quarta edizione del \"Grande Fratello VIP\".\nNel 2021 \u00e8 spesso ospite del programma Ogni mattina su TV8 (Italia) condotto da Adriana Volpe.\nDa febbraio 2021 conduce un suo talk dal nome Patrickamente Show sul canale Go-Tv.\nIn occasione del Campionato europeo di calcio 2020 partecipa a Twitch dire Europei condotto dalla Gialappa's Band sulla piattaforma online Twitch.tv."}
{"id": "1322098", "revid": "791427", "url": "https://it.wikipedia.org/wiki?curid=1322098", "title": "John Gabriel Borkman", "text": "John Gabriel Borkman \u00e8 un dramma in quattro atti scritto nel 1896 dal drammaturgo norvegese Henrik Ibsen. Si tratta del suo penultimo lavoro teatrale.\nTrama.\nLe fortune della famiglia Borkman sono improvvisamente mancate per l'arresto di John Gabriel, il quale ha usato la sua posizione di direttore di banca per speculare illegalmente con i soldi dei suoi investitori. L'azione dell'opera si svolge otto anni dopo il rilascio di John, quando lui stesso, sua moglie e la sorella gemella di lei, Ella Rentheim, si contendono il futuro del giovane Erhart Borkman.\nCommenti.\nNonostante John Gabriel Borkman continui la linea del naturalismo e di critica sociale che segna il periodo centrale di Ibsen, l'atto finale qui suggerisce una nuova fase del drammaturgo, una fase portata a compimento nelle sue ultime opere pi\u00f9 simboliche."}
{"id": "1322099", "revid": "339392", "url": "https://it.wikipedia.org/wiki?curid=1322099", "title": "Fox Italia", "text": ""}
{"id": "1322109", "revid": "1543377", "url": "https://it.wikipedia.org/wiki?curid=1322109", "title": "Modulo iniettivo", "text": "In matematica, un modulo iniettivo \u00e8 un modulo con la propriet\u00e0 di essere un addendo diretto di ogni modulo che lo contiene: ovvero \"Q\" \u00e8 iniettivo se, per ogni modulo \"M\" che lo contiene, esiste un sottomodulo \"N\" di \"M\" tale che \"M\" \u00e8 la somma diretta di \"N\" e \"Q\".\nQuesto concetto \u00e8 il duale di quello di modulo proiettivo; \u00e8 stato introdotto da Reinold Baer nel 1940. Un esempio di modulo iniettivo \u00e8 lo formula_1-modulo formula_2 dei numeri razionali.\nDefinizioni equivalenti.\nSia \"A\" un anello e \"Q\" un \"A\"-modulo sinistro (definizioni totalmente analoghe possono essere date per moduli destri). La definizione precedente (\"Q\" \u00e8 iniettivo se \u00e8 addendo di ogni modulo che lo contiene) pu\u00f2 essere espressa in termini di successioni esatte: \"Q\" \u00e8 iniettivo se e solo se ogni successione esatta corta\nsi spezza, ovvero se formula_4 (dove \"g\" \u00e8 la mappa da \"M\" a \"N\").\n\u00c8 possibile caratterizzare i moduli iniettivi anche attraverso una propriet\u00e0 di sollevamento: \"Q\" \u00e8 un modulo iniettivo se e solo se per ogni omomorfismo iniettivo di \"A\"-moduli sinistri \"f\" : \"X\" \u2192 \"Y\" e per ogni omomorfismo \"g\" : \"X\" \u2192 \"Q\" esiste un omomorfismo di moduli \"h\" : \"Y\" \u2192 \"Q\" tale che \"hf\" = \"g\", cio\u00e8 tale da far commutare il seguente diagramma:\nIl \"criterio di Baer\" afferma inoltre che \u00e8 sufficiente che questa propriet\u00e0 valga per \"Y\" = \"A\" e per ogni ideale \"X\".\nAltre definizioni equivalenti sfruttano maggiormente la teoria delle categorie: \"Q\" \u00e8 iniettivo se e solo se il Funtore formula_5 \u00e8 esatto; usando il funtore Ext, \"Q\" \u00e8 iniettivo se formula_6 per ogni \"A\"-modulo \"M\".\nEsempi.\nUn gruppo abeliano \"G\" (cio\u00e8 uno formula_1-modulo) \u00e8 iniettivo se e solo se \u00e8 divisibile, cio\u00e8 se per ogni formula_8 e per ogni formula_9 esiste un formula_10 tale che \"nh\" = \"g\"; lo stesso vale per ogni dominio ad ideali principali.\nSe \"A\" \u00e8 un dominio d'integrit\u00e0, il suo campo dei quozienti \"K\" \u00e8 un \"A\"-modulo iniettivo; se inoltre \"A\" \u00e8 un dominio di Dedekind, anche \"K\"/\"A\" \u00e8 un modulo iniettivo.\nSe \"K\" \u00e8 un campo, tutti i \"K\"-moduli (ovvero tutti i \"K\"-spazi vettoriali) sono iniettivi. Se tutti gli \"A\"-moduli sono iniettivi, \"A\" \u00e8 detto semisemplice; questo avviene se e solo se tutti gli \"A\"-moduli sono proiettivi, e se e solo se la dimensione globale di \"A\" \u00e8 0.\nPropriet\u00e0.\nIl prodotto diretto formula_11 \u00e8 un modulo iniettivo se e solo se lo \u00e8 ogni \"Qi\"; tuttavia, n\u00e9 i sottomoduli n\u00e9 i moduli quoziente di un modulo iniettivo sono necessariamente iniettivi.\nOgni \"A\"-modulo \"M\" pu\u00f2 essere immerso in un \"A\"-modulo iniettivo; esiste inoltre un modulo iniettivo \"Q\" (detto \"inviluppo iniettivo\" di \"M\") che \u00e8 \"il pi\u00f9 piccolo modulo iniettivo\" che contiene \"M\", nel senso che ogni sottomodulo di \"Q\" interseca \"M\" in modo non banale. L'inviluppo iniettivo di \"M\" \u00e8 unico a meno di isomorfismi.\nRisoluzioni iniettive.\nUna risoluzione iniettiva di un modulo \"M\" \u00e8 una successione esatta\ndove i \"Qi\" sono moduli iniettivi; poich\u00e9 ogni modulo \u00e8 contenuto in un modulo iniettivo, ogni \"M\" ha una risoluzione iniettiva. Se \"Qk\" \u00e8 il modulo nullo per \"k\" &gt; \"n\", la risoluzione \u00e8 detta \"finita\"; il minimo \"n\" per cui questo avviene - ovvero il minimo \"n\" per cui esiste una risoluzione finita\n\u00e8 detto dimensione iniettiva di \"M\"; se \"M\" non ha una risoluzione finita, la sua dimensione \u00e8 infinita. La dimensione iniettiva misura in un certo senso quanto un modulo \"\u00e8 lontano dall'essere iniettivo\": infatti, la dimensione iniettiva di un modulo \u00e8 0 se e solo se \u00e8 iniettivo (corrispondente alla risoluzione finita formula_14). Un anello commutativo noetheriano \"A\" la cui dimensione iniettiva (come modulo su s\u00e9 stesso) \u00e8 finita \u00e8 detto anello di Gorenstein.\nL'estremo superiore delle dimensioni iniettive degli \"A\"-moduli \u00e8 detto dimensione globale (o \"omologica\") di \"A\"."}
{"id": "1322111", "revid": "125974771", "url": "https://it.wikipedia.org/wiki?curid=1322111", "title": "Spedizione Endurance", "text": "La spedizione Endurance (in inglese \"Endurance Expedition\", pron. ), conosciuta anche come spedizione imperiale trans-antartica (\"Imperial Trans-Antarctic Expedition\"), fu una missione esplorativa che si proponeva come obiettivo l'attraversamento dell'Antartide via terra a piedi con slitte trainate da cani per 2.900 km (1,800 miglia) a una media di 24-32 km al giorno, impiegando quindi da 3 a 4 mesi circa di viaggio. Una missione fallita ancor prima di cominciare, perch\u00e9 la nave fu stritolata dal pack nel mare di Weddell il 21 novembre 1915.\nSvoltasi negli anni 1914-1917 la missione impegn\u00f2 due navi. L\"Endurance\", comandata da Ernest Shackleton, avrebbe attraversato il mare di Weddell puntando alla baia di Vahsel da dove una squadra di sei uomini, guidata da Shackleton stesso, avrebbe iniziato la traversata del continente antartico. Nel frattempo una seconda nave di supporto, l\"Aurora\" sotto il comando del capitano \u00c6neas Mackintosh, dal Canale McMurdo sulla costa del mare di Ross dall'altro lato del continente, avrebbe provveduto a predisporre dei depositi di rifornimento fino al Ghiacciaio Beardmore, depositi che rifornendo il cibo e il carburante avrebbero consentito al gruppo di Shackleton di completare il loro viaggio attraverso il continente.\nMa a sole 80 miglia dal continente antartico, l\"Endurance\", sorpresa dal gelo, rimase intrappolata nei ghiacci del mare di Weddell e per dieci mesi venne trascinata verso nordovest alla deriva nel pack. Il 21 novembre del 1915 la nave, non resistendo pi\u00f9 alla costante pressione della banchisa, dopo 281 giorni dall'incagliamento, sprofond\u00f2 nel ghiaccio, inabissandosi nei pressi del 70\u00ba parallelo di latitudine Sud e costringendo Shackleton e il suo equipaggio a un'incredibile lotta per la sopravvivenza in uno dei luoghi pi\u00f9 inospitali della terra, a migliaia di chilometri dalle pi\u00f9 vicine terre abitate e dal soccorso. I 28 uomini dell'equipaggio furono costretti a lottare per sopravvivere, con provviste limitate e in un ambiente in cui la temperatura oscillava da -22\u00a0\u00b0C a -45\u00a0\u00b0C, dormendo per 5 mesi sul ghiaccio.\nCostretti per mesi a vivere accampati sul pack, non furono soccorsi da nessuno, dopo un incredibile viaggio sulle tre scialuppe di salvataggio, salvate dal naufragio dell\"Endurance\", tutti gli uomini riuscirono comunque ad arrivare all'isola Elephant nelle Shetland Meridionali. Da qui Shackleton, con altri cinque compagni, salp\u00f2 alla guida di una scialuppa di sette metri nel temerario tentativo di raggiungere una base baleniera situata nella Georgia del Sud. Con il solo aiuto di un sestante e di un cronometro l'imbarcazione riusc\u00ec incredibilmente a percorrere km e a raggiungere Grytviken, attraversando uno dei mari pi\u00f9 pericolosi e inospitali al mondo. All'arrivo Shackleton organizz\u00f2 una spedizione di soccorso, che solo molti mesi dopo, a causa del mare ghiacciato, riusc\u00ec a recuperare gli uomini rimasti ad attendere sull'isola dell'Elefante. Con grande orgoglio di Shackleton, nessuno dei suoi uomini mor\u00ec in Antartide.\nDopo il salvataggio vennero scritti numerosi libri sull'avventura, spesso a cura degli stessi partecipanti. Inoltre, durante la spedizione furono realizzate numerose fotografie ad opera di Frank Hurley. A queste testimonianze vanno aggiunti diversi film e documentari che hanno trattato della spedizione, considerata come l'ultimo atto dell'epoca eroica dell'esplorazione antartica.\nAnche l'equipaggio dell\"Aurora\" dovette affrontare situazioni altrettanto critiche. La loro storia \u00e8 meno conosciuta, ma pi\u00f9 tragica di quella dell\"Endurance\". Dopo che una tempesta in Antartide ruppe gli ormeggi della nave, i dieci uomini gi\u00e0 scesi a terra rimasero abbandonati al Polo Sud, con poche scorte di viveri e nessun vestito di ricambio, dal 7 maggio 1915 fino al 10 gennaio 1917. Incredibilmente fu Shackleton che, arrivato in Nuova Zelanda nel dicembre 1916 e avvisato che il gruppo del mare di Ross si trovava ancora in Antartide, salp\u00f2 per prestare loro soccorso. Una settimana dopo raggiunse capo Evans dove i sette sopravvissuti (dei 10 originali), membri del gruppo del mare di Ross, furono recuperati e trasportati sino a Wellington.\nContesto storico.\nLa spedizione Endurance fu la prima missione con destinazione Antartide organizzata dal Regno Unito dopo che Roald Amundsen aveva battuto Robert Falcon Scott nella \"corsa al Polo\" nel dicembre 1911. La sconfitta e la tragica fine di Scott e dei suoi uomini erano state un grande smacco per il Regno Unito che aveva tentato, con ben tre spedizioni nel decennio precedente, di essere il primo paese a raggiungere il Polo Sud.\nErnest Shackleton era un esploratore di grande esperienza: aveva partecipato alla spedizione Discovery, la prima missione britannica nel continente, e comandato la seconda, la spedizione Nimrod dove aveva stabilito il record di \"Furthest South\" spingendosi sino a 88\u00b0 23' sud. Pur trovandosi a soli 180\u00a0km dal Polo lui ed i suoi uomini erano stanchi e i viveri talmente scarsi che decisero di tornare indietro. La missione consent\u00ec comunque a Shackleton di guadagnare una discreta fama in patria.\nIn questo contesto Shackleton inizi\u00f2 la sua raccolta di finanziamenti per organizzare una missione che doveva consentire a un gruppo di britannici di attraversare l'Antartide, dal mare di Weddell, (oceano Atlantico), al mare di Ross (oceano Pacifico), passando per il Polo. Soltanto un altro esploratore aveva tentato di realizzare un'impresa del genere. Si trattava del tedesco Wilhelm Filchner che nel 1911 raggiunse con la sua spedizione la costa Luitpold sino a spingersi nella baia di Vahsel a 78\u00b0 sud. Il fallimento dei tentativi di realizzare una base sul continente lo obbligarono per\u00f2 a tornare in Europa ancor prima di iniziare la traversata.\nIl piano di Shackleton prevedeva che l\"'Endurance\" raggiungesse la baia di Vahsel per poi utilizzare questo territorio gi\u00e0 conosciuto dai resoconti di Filchner come luogo di partenza per la traversata. Un'altra spedizione, partendo dalla barriera di Ross, avrebbe dovuto predisporre dei depositi con provviste e materiali ad uso del gruppo del mare di Weddell per rendere possibile il viaggio trans-continentale di oltre 3\u00a0000 chilometri. La prima difficolt\u00e0 di questo piano consisteva nel raggiungere la parte meridionale del mare di Weddell, bloccato per buona parte dell'anno dalla banchisa, e sbarcare uomini e materiali in condizioni climatiche avverse.\nObiettivi scientifici.\nOltre a rappresentare la prima spedizione ad attraversare il continente antartico con la conseguente scoperta (e rivendicazione per il Regno Unito) dei territori sconosciuti che sarebbero stati incontrati durante il tragitto, Shackleton aveva stabilito anche diversi obiettivi scientifici:\nPreparazione e finanziamento della spedizione.\nShackleton dovette bussare a numerose porte per trovare i fondi necessari all'impresa. Il maggior contributore fu il ricco industriale James Key Caird, che lo finanzi\u00f2 con 24000 sterline. Tra i maggiori benefattori vi furono poi Janet Stancomb-Wills, figlia di un magnate del tabacco, e Dudley Docker, della Birmingham Small Arms Company. Il governo britannico contribu\u00ec con 10000 sterline e 1000 gli vennero dati dalla Royal Geographical Society. Ulteriori fondi furono ottenuti mediante una sottoscrizione tra alcune scuole del Regno Unito cui Shackleton intitoler\u00e0 i cani della spedizione.\nSe difficile e lungo fu raccogliere fondi, trovare volontari disposti a partecipare alla spedizione si dimostr\u00f2 assai facile. Per reclutare l'equipaggio il 1\u00ba gennaio 1914 vienne pubblicato un annuncio sul giornale grazie al quale Shackleton scelse, tra oltre 5\u00a0000 candidati (comprese tre ragazze), i 56 uomini della missione.\nShackleton acquist\u00f2 due navi. Una, l\"Endurance\", era un'imbarcazione progettata da Ole Aanderud Larsen e costruita nel cantiere di Framn\u00e6s a Sandefjord, in Norvegia, cantieri famosi per la costruzione di navi per la caccia alla balena e alla foca nell'artico e nell'antartico. Si trattava di una nave della lunghezza di 44 metri (144 piedi), con una larghezza massima di 7,6 metri e una stazza da 348 tonnellate. Era costruita in legno scelto di pino, di quercia e beberu, specificatamente progettata sotto la supervisione di un comitato di esploratori polari per la navigazione nei mari glaciali. Attrezzata a goletta, presentava tre alberi a vela ed era dotata di una macchina a vapore della potenza di 350 cavalli, che le consentiva di raggiungere una velocit\u00e0 di nove-dieci nodi. La nave era costata 14.000 sterline. Era la nave pi\u00f9 resistente che fosse mai stata costruita in Norvegia e, molto probabilmente, nel mondo intero (eccezion fatta, forse, per la Fram, la nave usata da Fridtjof Nansen e in seguito da Roald Amundsen). L'altra nave era l\"'Aurora\" in tutto simile alla \"Terra Nova\" dell'ultima spedizione del capitano Scott. Imbarcazione a vapore da 600 tonnellate, costruita nei cantieri di Dundee, in Scozia e che sub\u00ec numerose modifiche richieste dall'autorit\u00e0 australiana per renderla adatta alla spedizione.\nEntrambe le spedizioni incontrarono serie difficolt\u00e0 durante il loro drammatici viaggi, le vicende del gruppo dell\"Endurance\" sono per\u00f2 pi\u00f9 conosciute per via dell'epico epilogo, mentre le sorti dell'equipaggio dell'Aurora furono pi\u00f9 tragiche e non sono molto note.\nMembri della spedizione nel mare di Weddell.\nDi seguito \u00e8 riportata la lista dei membri della spedizione del mare di Weddell:\nSir Daniel Gooch (1869-1926) si occup\u00f2 dell'addestramento e della cura dei 69 cani da slitta durante il viaggio dell\"'Endurance\" sino alla Georgia del Sud, senza per\u00f2 proseguire in Antartide.\nOltre a Shackleton, altri cinque membri della spedizione avevano gi\u00e0 esperienze antartiche avendo partecipato alle spedizioni Discovery (1901-1904), Nimrod (1907-1909), Terra Nova (1910-1913) ed Aurora (1911-1914). Alcuni parteciperanno anche alla successiva spedizione Quest (1921-1922)\nSoltanto quattro membri dell'equipaggio dell\"'Endurance\" non sono stati insigniti della medaglia polare. Si tratta di Harry McNish, John Vincent, William Stephenson e Albert Holness.\nMembri della spedizione nel mare di Ross.\nDi seguito \u00e8 riportata la lista, incompleta, dei membri della spedizione del mare di Ross.\nGruppo rimasto in Antartide:\nGruppo alla deriva con l\"'Aurora\":\ned altri sette uomini dell'equipaggio.\nLa spedizione imperiale trans-antartica 1914\u201317.\nIl viaggio dell\"Endurance\".\nShackleton rimand\u00f2 la data di partenza per completare gli ultimi preparativi, ma Winston Churchill, allora First Lord of the Admiralty, gli impose di salpare. L\"'Endurance\" part\u00ec da Plymouth il 9 agosto 1914 e fece una breve sosta a Buenos Aires, dal 9 ottobre 1914 al 26 ottobre, per poi raggiungere il 5 novembre 1914, Grytviken nella Georgia del Sud. A causa di un pack insolitamente esteso, la nave e i 28 uomini di equipaggio dovettero attendere sino al 5 dicembre per spingersi pi\u00f9 a sud. La spedizione incontr\u00f2 i primi iceberg prima del nuovo anno, ma Shackleton ritenne che l\"Endurance\" fosse in grado di navigare sino al luogo prefissato per lo sbarco.\nIl 10 gennaio 1915 furono avvistati dei grandi muri di ghiaccio alti oltre 30 metri che coprivano una porzione di costa antartica. Si trattava della terra di Coats, scoperta nel 1904 da William Speirs Bruce, l'ultimo esploratore britannico che si era spinto in quei luoghi. Due giorni pi\u00f9 tardi la nave raggiunse la latitudine di 74\u00b0sud ed entr\u00f2 in una regione inesplorata a nord della costa di Luitpold. Shackleton decise di chiamare il territorio appena scoperto costa di Caird, in onore di uno dei finanziatori della spedizione, James Key Caird.\nPi\u00f9 la nave avanzava verso sud, pi\u00f9 la navigazione si faceva difficoltosa a causa dell'ispessimento della banchisa, ma Shackleton rimase fiducioso. A met\u00e0 gennaio l\"'Endurance\" riusc\u00ec a percorrere giornalmente una distanza variabile: talvolta lo scafo era totalmente immobilizzato dal ghiaccio, e allora l'equipaggio non poteva far altro che attendere, ma in altre occasioni la banchisa era sufficientemente frammentata da permettere di avanzare con una certa libert\u00e0. Con grande difficolt\u00e0 la spedizione tent\u00f2 di raggiungere il suo obiettivo a 78\u00b0sud.\nVerso il 19 gennaio 1915 l\"'Endurance\" riusc\u00ec a muoversi un'ultima volta prima di essere definitivamente bloccata dal ghiaccio il 24 gennaio 1915, a . Shackleton scrisse:\nNel corso delle settimane seguenti il ghiaccio si spezz\u00f2 a circa 180 metri dalla nave, anche se gli uomini tentavano di liberare lo scafo per permettere all'imbarcazione di raggiungere l'apertura, il pack puntualmente si richiudeva prima che la frattura arrivasse allo scafo che restava quindi permanentemente bloccato dalla banchisa. Vista l'inutilit\u00e0 di ogni ulteriore sforzo, verso la fine di febbraio del 1915 l'equipaggio inizi\u00f2 i preparativi per affrontare l'inverno sul ghiaccio.\nAnche se all'epoca erano disponibili apparecchi radio, l'eccessiva distanza da una qualsiasi stazione ricevente rendeva questa tecnologia inutilizzabile per esplorazioni tanto remote. Inoltre il Regno Unito, che era impegnato nella prima guerra mondiale, non volle destinare denaro, uomini e mezzi a una spedizione di soccorso.\nAlla deriva nel mare di Weddell.\nAnche se oggi la posizione della spedizione pu\u00f2 apparire disperata, Shackleton scrisse pi\u00f9 tardi che all'inizio non si era preoccupato eccessivamente dell'immobilit\u00e0 dell\"'Endurance\". Pur sapendo che il ghiaccio intorno alla nave poteva diventare un problema, era confortato dall'esperienza di altri esploratori che, rimasti imprigionati nella banchisa delle regioni polari, avevano trovato pi\u00f9 tardi una via d'uscita. Inizialmente dunque Shackleton era soltanto contrariato del fatto che la nave si fosse fermata in un luogo che non gli consentiva di iniziare la programmata traversata continentale.\nLe misurazioni della posizione della nave effettuate dagli uomini evidenziavano che l\"'Endurance\" stava derivando verso ovest e al tempo stesso verso nord. Frank Worsley, il capitano della nave, registrava minuziosamente gli spostamenti che risultarono essere di soli pochi chilometri durante il mese di febbraio, ma gi\u00e0 in marzo il pack acceler\u00f2 il suo movimento e port\u00f2 la spedizione sempre pi\u00f9 lontano dalla costa di Luitpold. Le speranze di Shackleton d'iniziare la traversata nella stagione seguente si fecero ogni giorno pi\u00f9 lievi.\nIl 1\u00ba maggio 1915 il sole tramont\u00f2 un'ultima volta sull'Antartico: era l'inizio del lungo inverno australe. Shackleton scrisse:\nL\"'Endurance\" era vincolata a un pezzo di banchisa di una superficie di alcuni chilometri quadrati. In quel periodo Shackleton riteneva che il ghiaccio si sarebbe frantumato al sopraggiungere dell'estate o, nella peggiore delle ipotesi, quando la deriva avrebbe spinto la nave sino all'estremit\u00e0 settentrionale del mare di Weddell. Tuttavia, con l'avvicinarsi della primavera, l'equipaggio si rese conto che non sarebbe tanto semplice liberare l'imbarcazione: mentre il ghiaccio iniziava a rompersi, enormi blocchi di banchisa andavano alla deriva, per poi scontrarsi di nuovo e ricompattarsi con violenza rendendo inutile ogni tentativo di aprire un varco per raggiungere il mare aperto.\nNaufragio nel ghiaccio.\nA partire da agosto e ancor di pi\u00f9 durante settembre e ottobre gli uomini osservavano pericolose fenditure che si aprivano nel ghiaccio e poi si richiudevano, spesso in prossimit\u00e0 della nave. Fin dal luglio Shackleton aveva informato il capitano Worsley di considerare l\"'Endurance\" perduta. Bench\u00e9 la nave fosse infatti in grado di resistere a pressioni elevate come qualunque altra nave polare dell'epoca, la situazione era effettivamente irrecuperabile. Il 24 ottobre la nave fin\u00ec in una frattura della banchisa. Sottoposta alla pressione del ghiaccio il ponte inizi\u00f2 a torcersi e a scomporsi. A questo punto l'acqua inizi\u00f2 ad entrare nella stiva, mentre il legno si spezzava con rumori terrificanti, successivamente descritti dai marinai come simili a quelli \"di grandi fuochi d'artificio e alla detonazione di cannoni\".\nL'equipaggio tent\u00f2 di pompare fuori l'acqua, tuttavia il 27 ottobre Shackleton fu costretto a dare l'ordine di abbandonare la nave.\nGli uomini si accamparono sul ghiaccio, di fianco alla nave, portando con s\u00e9 i cani, i materiali, le provviste e tre scialuppe di salvataggio. La temperatura esterna era intorno ai -25\u00a0\u00b0C e le settimane seguenti furono utilizzate per salvare tutto quanto possibile dalla nave, in particolare furono recuperate le fotografie e il materiale fotografico, in un primo tempo abbandonato. Nel frattempo la nave continuava ad essere sottoposta alle violente pressioni della banchisa che provocarono numerose rotture tanto che, il 15 novembre 1915 l\"'Endurance\" si inabiss\u00f2 definitivamente a .\nIl banco di ghiaccio su cui si trovavano era sottoposto ad una fortissima pressione e rischiava di spaccarsi. Per questo Shackleton ritenne saggio spostare tutto su un altro banco, pi\u00f9 grande e all'apparenza pi\u00f9 resistente, a poco meno di duecento metri di distanza. Questo campo venne chianmato Dump Camp, a causa della quantit\u00e0 di cose che furono costretti ad abbandonare. Infatti, non potevano permettersi di trasportare nulla che non fosse strettamente necessario e, per questo, la selezione dell'equipaggiamento fu drastica. Nel giro di poco tempo il campo fu trasferito sul banco pi\u00f9 grande, da dove Shackleton inizi\u00f2 a dirigere i preparativi per il lungo viaggio che li attendeva, un viaggio tra i ghiacci fino all'isola di Paulet o di Snow Hill.\nEssendo diventato insicuro anche Dump Camp spostarono di nuovo l'accampamento a un chilometro e mezzo di distanza.\nA piedi sul pack.\nSenza le provviste e l'equipaggiamento stivati nell\"'Endurance\" non era pi\u00f9 possibile continuare la spedizione come programmato. Shackleton fece sapere ai suoi uomini che ora dovevano pensare soltanto a come far ritorno nel Regno Unito.\nInizialmente il gruppo si diresse verso l'isola Paulet che quindici anni prima aveva dato rifugio ai naufraghi della spedizione Nordenskj\u00f6ld-Larsen. Shackleton credette infatti che una distanza di 450 chilometri fosse tutto sommato ragionevole e che le provviste, calcolate per attraversare un continente, fossero sufficienti agli uomini per raggiungere la meta. Una volta intrapreso il viaggio esso si rivel\u00f2 per\u00f2 molto pi\u00f9 difficile del previsto. La superficie del pack non ha infatti molto in comune con quella del continente: a causa della pressione orizzontale il ghiaccio si solleva creando ammassi alti anche tre metri, che rendono la progressione difficile e faticosa tanto pi\u00f9 che il gruppo doveva trascinare le scialuppe e le slitte con l'attrezzatura.\nInoltre, man mano che il tempo migliorava, il moto ondoso faceva spezzare la banchisa pi\u00f9 a nord e rendeva quella dove si trovava la spedizione via via pi\u00f9 sottile e fragile, contribuendo ad aumentare difficolt\u00e0 e pericoli. Muoversi sul ghiaccio divent\u00f2 presto un rischio perch\u00e9 esso, spezzandosi, poteva separare gli uomini o far rovesciare una barca, danneggiandola seriamente. Shackleton tent\u00f2 per due volte di far avanzare i suoi uomini, ma il gruppo si rivel\u00f2 troppo lento: in occasione di uno di questi tentativi riuscirono infatti a percorrere soltanto 18 chilometri in sette giorni di sforzi intensi. A questo ritmo sarebbero serviti 200 giorni per raggiungere l'isola Paulet e le provviste non consentivano una tale autonomia. Scoraggiato, Shackleton rinunci\u00f2 all'obiettivo ed ordina ai suoi uomini di montare le tende sul ghiaccio.\nLa conseguenza immediata di questo seppur piccolo spostamento fu la sensibile riduzione dello \"stock\" di provviste disponibili. Oltre ad aver bisogno di pi\u00f9 calorie per trascinare le barche, il gruppo si era anche allontanato dalla zona del naufragio, nei pressi della quale gli uomini avevano accumulato tutto quanto erano riusciti a salvare dall\"'Endurance\". Vista l'impossibilit\u00e0 di portare tutto con loro avevano infatti pensato di abbandonare parte dei rifornimenti per ridurre il peso delle slitte. Foche e pinguini dapprima utilizzati come variante nei pasti diventarono la portata principale, dato che Shackleton preferiva conservare le razioni per un impiego futuro. Anche il combustibile necessario per riscaldarsi, cucinare o semplicemente per fondere della neve per dissetarsi poteva essere ricavato esclusivamente dall'olio di foca per cui, quando foche e pinguini iniziarono inspiegabilmente a scomparire dal paesaggio, gli uomini cominciarono a preoccuparsi e le razioni vennero immediatamente ridotte. Per sopravvivere dovettero essere abbattuti anche i cani da slitta.\nOcean Camp.\nShackleton decise di trovare un banco di ghiaccio pi\u00f9 solido per accamparsi, almeno fino a quando le condizioni non fossero state pi\u00f9 favorevoli per tentare una camminata verso la salvezza. Perci\u00f2 fece trasferire le tende e tutta l'attrezzatura su un banco di ghiaccio vecchio, spesso e pesante a circa due chilometri e mezzo dall'Endurance e l\u00ec allestirono il campo, che chiamarono Ocean Camp. Questo pezzo di ghiaccio, grande un chilometro e mezzo quadrato, fu la loro casa per quasi due mesi ma nel corso del tempo, si ridusse in frammenti sempre pi\u00f9 piccoli. Spostare le due scialuppe si rivel\u00f2 difficilissimo.\nPer conservare quanto pi\u00f9 a lungo possibile i viveri destinati alla marcia sulle slitte Shackleton fece cacciare foche e pinguini che oltre ad una scorta abbondante di carne fornirono anche molto grasso da usarsi come combustibile, con un fornello improvvisato costruito a mano, utilizzando un fusto usato per l'olio. Per il sostentamento dei 28 uomini, dei 69 cani e il gatto era necessaria almeno una foca al giorno, che veniva servita bollita o fritta.\nUna squadra fu mandata indietro a Dump Camp, per raccogliere altri vestiti e quanti pi\u00f9 materiali possibili, tabacco compreso.\nTornarono spesso anche alla nave, recuperando molto cibo, capi di abbigliamento, oltre a qualche oggetto personale che, in preda all'ottimismo, nella nostra fuga attraverso i ghiacci in movimento diretti verso la salvezza, avevano pensato di potersi lasciare alle spalle.\nIl 20 dicembre, dopo aver discusso della questione con Wild, Shackleton inform\u00f2 tutti che intendeva cercare di marciare verso ovest, al fine di avvicinarsi all'isola di Paulet.\nLa marcia intermedia.\nAlle tre di mattina del 23 dicembre tutti insieme incominciarono a portare le due scialuppe, la James Caird e la Dudley Docker al di l\u00e0 di quei ghiacci frammentati, approfittando della crosta notturna ancora compatta. L'intenzione di Shackleton era quella di dormire di giorno e avanzare di notte, in modo da sfruttare le temperature pi\u00f9 basse ed utilizzare delle superfici pi\u00f9 compatte. Ma da ovest arriv\u00f2 una fitta nebbia di mare, e cos\u00ec riuscirono a partire solo verso le quattro e trenta, dopo aver bevuto del caff\u00e8 bollente. Di fatto le due barche furono trascinate a turno da tutti gli uomini con tante manovre e tortuosi passaggi tra i ghiacci. Poi fecero ritorno a Ocean Camp per prendere le tende e il resto delle slitte. Si accamparono vicino alle scialuppe, a circa due chilometri di distanza dal campo.\nSi spostarono per circa due chilometri e mezzo di distanza, fino ad un nuovo accampamento che chiamarono Patience Camp.\nPatience Camp.\nA Patience Camp rimasero per circa tre mesi e mezzo. A causa della scarsit\u00e0 di cibo Shackleton diede l'ordine di uccidere e di mangiarsi tutti i cani tranne due squadre. Fu condannato a morte anche il gatto Chippy di McNeish, che non consumava altro che 100 g di carne al giorno, che pur di sopravvivere avrebbero poturo essere due bocconi della razione stessa di McNeish.\nIl 2 febbraio Shackleton mand\u00f2 indietro a Ocean Camp, diciotto uomini, guidati da Wild, a prendere tutto il cibo rimanente e anche la terza scialuppa, la Stancomb Wills. Il gruppo part\u00ec all'una di notte, trainando una slitta vuota e arriv\u00f2 a Ocean Camp due ore e mezza pi\u00f9 tardi. Poi torn\u00f2 indietro con la scialuppa montata sulla slitta.\nSino all'isola Elephant in barca.\nIl 9 aprile 1916 gli uomini, notato che il ghiaccio iniziava a frantumarsi, salirono a bordo delle scialuppe faticosamente trasportate sulla banchisa. Avevano tre barche: una baleniera denominata James Caird, una lancia n. 1 denominata Dudley Docker e una seconda lancia, denominata Stancomb Wills. McNeish, il falegname, aveva fatto tutto il possibile per migliorare le imbarcazioni. Il mare consentiva una maggiore mobilit\u00e0 e Shackleton, che si era preparato da tempo ad una simile evenienza, aveva gi\u00e0 in mente dove dirigere il gruppo. La destinazione migliore sembrava essere l'Isola Desolation, circa 300\u00a0km a ovest che, oltre ad avere vaste colonie di foche e pinguini, \u00e8 provvista di una piccola chiesa in legno che avrebbe potuto essere utilizzata dal carpentiere del gruppo per migliorare le caratteristiche delle barche. Le altre possibili destinazioni sono l'isola Elephant e l'isola Clarence, pi\u00f9 vicine tanto da essere state a portata di vista durante il mese di marzo.\nUna volta salpati, anche se la carne di foca non mancava, risultava essere molto difficile alimentare il fuoco per riscaldarsi, cucinare e fondere il ghiaccio indispensabile per placare la sete che attanagliava l'equipaggio. Alcune notti la temperatura scendeva anche sino a -20\u00a0\u00b0C e gli uomini erano continuamente bagnati dalla gelida acqua del mare. Gran parte delle riserve di cibo si congelavano e il morale scende al minimo. Per la prima volta infatti il gruppo conobbe la mancanza di protezione contro le intemperie, Shackleton cap\u00ec che non aveva altra scelta che far rotta verso la pi\u00f9 vicina terraferma. Dopo sette giorni di navigazione tutte e tre le imbarcazioni riuscirono a raggiungere l'isola Elephant. Era il 14 aprile del 1916.\nIl viaggio per mare della \"James Caird\".\nL'isola Elephant non \u00e8 il luogo ideale dove attendere soccorsi. L'isola \u00e8 infatti inospitale: la maggior parte della superficie \u00e8 ricoperta da neve e ghiaccio mentre il resto \u00e8 costituito esclusivamente da rocce. Nonostante la relativa abbondanza di foche e pinguini, il gruppo temeva che gli animali potessero spostarsi cos\u00ec come era avvenuto per quelli nei pressi del campo sul continente da poco abbandonato. L'arrivo dell'inverno era un'ulteriore fonte di preoccupazione tanto pi\u00f9 che il clima del Canale di Drake confermava la sua terribile reputazione. Per ultimo l'isola si trovava distante dai luoghi che la spedizione aveva previsto di esplorare e lontana dalle rotte marittime dell'epoca, rendendo quindi scarsamente probabile l'avvistamento casuale di una nave.\nShackleton cap\u00ec rapidamente che era indispensabile ripartire al pi\u00f9 presto e ritenne che la destinazione migliore fosse la Georgia del Sud, anche se questo significava navigare per oltre 1\u00a0500 chilometri in pieno oceano con la \"James Caird\", una delle scialuppe salvate dal naufragio dell\"'Endurance\".\nLe acque che gli uomini dovevano affrontare a bordo di una barca lunga sette metri riempita di mezza tonnellata di gallette e sacchi di sabbia per fare da zavorra sono conosciute per essere tra le pi\u00f9 tempestose del mondo. Shackleton scrisse pi\u00f9 tardi che le raffiche di vento sono moneta corrente in quei luoghi e Worsley riporta che espressioni come \"eight bells\" (cio\u00e8 un vento forza otto nella scala Beaufort) sono assai comuni. Le stazioni meteorologiche moderne installate nel passaggio di Drake registrano venti da 60 a 70 km/h e onde di oltre sette metri in media per 200 giorni all'anno. Diverse fonti confermano inoltre che non sono rare onde di oltre 20 metri, le condizioni sono cos\u00ec estreme che i marinai, nei secoli, hanno dato un nome ai venti che si possono incontrare alle diverse latitudini dell'area. Il viaggio della \"James Caird\" resta a tutt'oggi uno dei pi\u00f9 temerari viaggi marittimi mai effettuati.\nDato che Shackleton aveva iniziato la sua navigazione dall'isola Elephant a 61\u00b0S con destinazione intorno a 54\u00b0S la \"James Caird\" si sarebbe trovata ad attraversare in pieno la furia dell'oceano. Conscio di dover affrontare onde pi\u00f9 alte della stessa lunghezza della barca e delle scarse speranze di successo, decise di caricare viveri per non pi\u00f9 di quattro settimane, consapevole del fatto che, se non avessero raggiunto la Georgia del Sud entro quel periodo, avrebbe significato che erano affondati o irrimediabilmente persi nei mari antartici.\nPer questo viaggio Shackleton si fece accompagnare dai marinai Tim McCarthy e John Vincent e dall'ufficiale pluridecorato Tom Crean. Venne inoltre imbarcato il carpentiere della spedizione, Harry McNish, che inizi\u00f2 subito a lavorare alla \"James Caird\" alzandone i bordi, rafforzando la chiglia e costruendo un ponte improvvisato in legno e tessuto intriso di olio e sangue di foca per renderlo impermeabile. Il navigatore fu Frank Worsley, cui spettava il difficile compito di verificare la rotta con il solo ausilio di un sestante e di un cronometro, conscio che mancare il bersaglio avrebbe significato condannare l'equipaggio.\nIl 24 aprile 1916 la barca lasci\u00f2 l'isola Elephant. Successivamente Shackleton scrisse:\nL'8 maggio 1916, dopo 15 giorni di navigazione l'equipaggio, stanco ed assetato, avvist\u00f2 alcune isole della Georgia del Sud. Il morale si riprese ma Shackleton, per evitare un attracco di notte su una costa sconosciuta e non cartografata, prefer\u00ec restare al largo ed attendere l'alba. Dopo poche ore scoppi\u00f2 una violenta tempesta con venti paragonabili a quelli di un uragano. Per nove pericolosissime ore l'equipaggio lott\u00f2 per non essere spinto contro gli scogli e riusc\u00ec finalmente a toccare terra il 10 maggio.\nShackleton scrisse:\nA piedi lungo la Georgia del Sud.\nShackleton sapeva di non poter circumnavigare la Georgia del Sud per raggiungere le stazioni baleniere sull'altro lato perch\u00e9 i venti dominanti avrebbero reso il viaggio ad alto rischio di naufragio. Decise quindi di lasciare la \"James Caird\" nella baia di re Haakon e di attraversare l'isola a piedi. Il gruppo era vicino alla meta, ma l'interno dell'isola era praticamente inesplorato e solcato da montagne perennemente innevate e da ghiacciai. La necessit\u00e0 di Shackleton di raggiungere l'altro lato dell'isola coincise dunque con la prima traversata in assoluto della Georgia del Sud.\nIl 19 maggio 1916 alle 03.20 mattino, dopo aver lasciato i tre membri pi\u00f9 stanchi nella baia di re Haakon, Shackleton, Worsley e Crean si avviarono per raggiungere la stazione di Stromness. Privi di una tenda, e di sacchi a pelo, utilizzando dei ramponi improvvisati conficcando dei chiodi nelle suole delle loro scarpe e senza l'ausilio di altro equipaggiamento, a parte una corda e un'ascia, attraversarono i 50\u00a0km dell'isola seguendo un percorso non certo rettilineo e tornando pi\u00f9 volte sui loro passi dato che non disponevano di una cartina dell'area. Alle quattro di pomeriggio del 20 maggio raggiunsero finalmente la stazione dei balenieri.\nArrivati a Stromness Shackleton e gli altri sono accolti dall'amministratore della stazione che li alloggia nella sua casa.\nPi\u00f9 tardi venne allestito un banchetto in onore degli esploratori, dove balenieri stupefatti ascoltarono il racconto della traversata nei mari antartici.\nMcNish, McCarthy e Vincent, rimasti alla baia di re Haakon, furono recuperati il giorno seguente da alcuni marinai guidati da Worsley. In proposito Shackleton scrive:\nIl tempo di attraversamento risult\u00f2 cos\u00ec breve che anche alpinisti esperti e ben equipaggiati, al giorno d'oggi, hanno difficolt\u00e0 a fare altrettanto.\n\u00c8 interessante notare che la successiva traversata di successo della Georgia del Sud fu compiuta solo nell'ottobre del 1955, dall'esploratore britannico Duncan Carse, che percorse in gran parte la stessa rotta di Shackleton. In tributo scrisse:\nAspettare i soccorsi sull'isola Elephant.\nCome detto, Shackleton aveva lasciato 22 uomini, gran parte dell'equipaggio dell\"'Endurance\", sull'isola Elephant, al comando del suo secondo, Frank Wild. L'isola appare immediatamente inospitale: Shackleton ha scritto nei suoi racconti che prima di salpare con la \"James Caird\" i venti, che soffiavano tra i 112 ed i 145 chilometri orari, avevano ridotto a brandelli le tende che avevano egregiamente riparato gli uomini della spedizione durante la permanenza sulla banchisa.\nNonostante l'isola Elephant si trovi oltre 1\u00a0500 chilometri a nord dal luogo da dove la spedizione aveva dovuto abbandonare l\"'Endurance\", le temperature erano rigide. Per poter sopravvivere gli uomini costruirono una rudimentale capanna con pietre per pareti e gli scafi rovesciati delle due scialuppe rimaste come tetto. Quel che restava delle tende fu cucito insieme e utilizzato, con la neve compattata, per tentare di isolare il riparo. La struttura resse bene ai violenti \"blizzard\" che si abbattevano sull'isola. Paradossalmente le basse temperature offrono migliori condizioni di vita per gli uomini perch\u00e9 se la temperatura esterna supera gli zero gradi la neve inizia a sciogliersi provocando l'allagamento della capanna mentre la carne di foca accumulata inizia a scongelarsi ed a marcire.\nIl salvataggio.\nAppena in salvo nella Georgia del Sud, Shackleton inizi\u00f2 ad organizzare la spedizione di soccorso per recuperare gli uomini rimasti sull'isola Elephant. Il primo tentativo venne effettuato soltanto tre giorni dopo l'arrivo a Stromness. Il 23 maggio 1916 il peschereccio \"The Southern Sky\", che si trovava nella baia, salp\u00f2 con destinazione isola Elephant. Questo primo tentativo operato grazie all'aiuto dei pescatori locali non ebbe per\u00f2 successo poich\u00e9 la nave, sebbene giunta in prossimit\u00e0 dell'obiettivo, fu costretta a tornare indietro a causa dello spessore della banchisa.\nShackleton fece rotta allora verso Port Stanley nelle isole Falkland. Arrivato in porto il 31 maggio 1916 ricevette un telegramma da re Giorgio V:\nUna volta capito che il Regno Unito, impegnato nella prima guerra mondiale contro gli imperi centrali, non avrebbe inviato soccorsi ai naufraghi ancora in Antartide per almeno sei mesi, Shackleton decise di cercare aiuto in Sud America. Arrivato in Uruguay, il governo locale gli forn\u00ec una barca, la \"Instituto de Pesca No. 1\" e successivamente, grazie all'aiuto finanziario del britannico Allan McDonald, ebbe a disposizione anche la nave privata \"Emma\". Entrambi i tentativi furono per\u00f2 vani poich\u00e9 la banchisa risultava essere ancora troppo spessa e le condizioni meteorologiche si inasprivaono con il proseguire della stagione invernale. Tuttavia, il 30 agosto, quattro mesi dopo la partenza dall'isola Elephant, Shackleton riusc\u00ec a raggiungere tutti i 22 naufraghi e ad imbarcarli su una nave militare cilena, la \"Yelcho\", comandata da Luis Pardo. Seppur provati dalla dura esperienza, tutti gli uomini del gruppo del mare di Weddell erano in salvo.\nLa spedizione nel mare di Ross.\nL'arrivo in Antartide.\nLa nave \"Aurora\" salp\u00f2 da Londra per Sydney al comando di \u00c6neas Mackintosh. Il gruppo, conosciuto anche come \"Ross Sea Party\", fece poi scalo ad Hobart da dove ripart\u00ec il 24 dicembre 1914 disegnando una rotta per l'isola di Ross (mare di Ross), in Antartide. Shackleton, che conosceva bene l'area dove avrebbe operato il gruppo di Mackintosh perch\u00e9 l'aveva gi\u00e0 esplorata durante la spedizione Nimrod del 1908, scrive:\nArrivata in Antartide la nave fece una breve sosta a capo Crozier per cacciare pinguini e ormeggi\u00f2 il 21 gennaio 1915 ad Hut Point, dove l'equipaggio scaric\u00f2 rapidamente la nave al fine di completare entro l'estate l'installazione dei primi depositi alimentari e di carburante per la slitta a motore sino a 80\u00b0S ad uso del gruppo di Shackleton, che avrebbe dovuto arrivare dall'altro lato del continente.\nIl 24 gennaio Ernest Joyce, Irvine Gaze e Andrew Jack partirono con parte degli approvvigionamenti, seguiti il giorno dopo da Mackintosh e Arnold Spencer-Smith e da un altro gruppo di sei uomini con una slitta a motore, il 30 gennaio. Mackintosh utilizzava i cani da slitta senza lasciar loro il tempo di riposare. A Joyce, che glielo fece notare, rispose di voler fare in fretta perch\u00e9 era preoccupato che Shackleton potesse aver bisogno dei rifornimenti sin dalla prima stagione.\nIl 20 febbraio 1915 raggiunsero 80\u00b0S, dove costruirono l'ultimo dei rifugi previsti. Il gruppo di sei uomini con la motoslitta, partito dal campo base, era gi\u00e0 tornato indietro, Mackintosh, Jack, Joyce, Gaze e Spencer-Smith si trovavano dunque a dover affrontare il viaggio di rientro da soli. Il gruppo soffr\u00ec enormemente per il freddo e il vento, per la mancanza di cibo, per le malattie e il rapido decesso di 16 dei 18 cani che li accompagnavano.\nTempesta e deriva dell\"Aurora\".\nIl 7 maggio 1915 una tempesta nei pressi di capo Evans rompe gli ormeggi dell\"Aurora\". Mackintosh ed il suo gruppo composto da Joyce, Jack, John Cope, Ernest Wild e Victor Hayward sono gi\u00e0 sulla banchisa quando vedono la nave al comando di Joseph Stenhouse andare alla deriva trascinata dal forte vento. L\"Aurora\", come l\"'Endurance\", \u00e8 successivamente immobilizzata dai ghiacci e riesce a riprendere il mare soltanto il 14 marzo 1916. Necessita per\u00f2 di importanti riparazioni e fa rotta verso Port Chalmers in Nuova Zelanda dove arriva il 12 aprile. Nel frattempo 10 uomini sono lasciati al loro destino in Antartide.\nGli uomini di Mackintosh, rimasti a terra insieme ad altri quattro uomini che al momento della tempesta non erano sulla nave, trovano riparo ad Hut Point, il rifugio costruito durante la spedizione Terra Nova di Robert Falcon Scott. Decidono comunque di continuare la loro missione nella barriera di Ross per costruire i depositi che dovranno essere utilizzati dal gruppo di Shackleton. Il geologo Alexander Stevens, il fisico Richard Richards, Spencer-Smith e Gaze rimangono ad Hut Point per effettuare osservazioni scientifiche, combattendo contro la mancanza vestiti, il freddo e lo scorbuto, soffrono della grave mancanza di provviste e di combustibile poich\u00e9 quasi tutto si trovava ancora a bordo della nave. Erano state scaricate infatti soltanto le razioni di biscotti, di t\u00e8 e di cacao destinate ai depositi per Shackleton.\nNuovi depositi.\nGli altri uomini si dedicano invece alla costruzioni dei depositi. Il primo, \"Minna Bluff\", \u00e8 realizzato in febbraio, ma il gruppo non riesce a tornare indietro sino a capo Evans poich\u00e9 dovrebbe attraversare il canale McMurdo e la stagione fa supporre che il ghiaccio non sia abbastanza spesso per reggere il peso degli esploratori. Trovano dunque riparo ad Hut Point e raggiungono capo Evans solo il 2 giugno dove rimangono sorpresi di non trovare l\"'Aurora\". Alla fine della stagione 1914-15 sono stati costruiti dunque soltanto la met\u00e0 dei depositi preventivati e gli uomini sono caricati della responsabilit\u00e0 della sopravvivenza del gruppo di Shackleton che credono in procinto di arrivare nel loro lato del continente. Ad Hut Point gli uomini realizzano da soli i vestiti a partire da tessuti non utilizzati, fabbricano scarpe e borse con tutto quanto riescono a recuperare ed addirittura sopperiscono alla scarsit\u00e0 di tabacco con un miscuglio di alghe, segatura, foglie di t\u00e8 e caff\u00e8.\nDurante tutto l'inverno, non senza contrasti, continuano ad organizzare la stagione 1915-16 dove contano di terminare la costruzione dei depositi lungo tutta la barriera sino al ghiacciaio Beardmore. Economizzando per quanto possibile il combustibile ed i prodotti alimentari che dovranno essere lasciati nei rifugi, sopravvivono grazie alla carne di foca, l'unica risorsa virtualmente illimitata della zona. Nel settembre 1915 il gruppo tenta, con scarso successo, di spostare i materiali da capo Evans (sull'isola di Ross) ad Hut Point, pi\u00f9 vicino al continente. Il piano di Mackintosh consiste nel continuare poi senza i cani e di trascinare le slitte a mano, ma Joyce \u00e8 convinto che gli animali siano la sola speranza di successo. Il 9 ottobre nove uomini con quattro cani e tre slitte si mettono in marcia, pur tentando di restare raggruppati, spesso si disperdono. Inizialmente il gruppo prevede di fare diversi viaggi tra \"Corner Camp\" e \"One Ton Depot\" al fine di avvicinare gli approvvigionamenti per il trasporto finale. Poich\u00e9 Shackleton ha designato Mackintosh come responsabile della spedizione e Joyce, il musher pi\u00f9 esperto, come responsabile della logistica i due si trovano spesso in disaccordo.\nDopo un incidente avvenuto appena dopo l'inizio del 1916, Cope, Jack e Gaze tornato a capo Evans mentre gli altri sei continuano verso sud. A met\u00e0 strada per il ghiacciaio Beardmore, Mackintosh raccomanda il trasporto manuale dei materiali. Il vento soffia oltre i 130\u00a0km/h, la neve rende ciechi, la temperatura arriva sotto i -40\u00a0\u00b0C, la razione giornaliera scende fino a consistere in mezzo biscotto e otto zollette di zucchero, ci si nutre anche col cibo per i cani, gli ultimi alimenti freschi consumati risalgono all'ottobre precedente. Il gruppo stremato \u00e8 perplesso dell'ulteriore sforzo imposto loro, litigano. In aggiunta a questo Spencer-Smith e lo stesso Mackintosh soffrono per diverse ferite che si sono procurati durante il percorso. Arrivati nei pressi del ghiacciaio Beardmore, Spencer-Smith collassa ed \u00e8 incapace di continuare. Gli altri lo lasciano indietro nella tenda pi\u00f9 piccola sperando che il riposo lo aiuti a riprendere le forze mentre proseguono la marcia per altri 60 chilometri per costruire l'ultimo deposito (\"Mont Hope\"). Nonostante tutte le difficolt\u00e0 riescono dunque ad erigere tutti i rifugi per Shackleton che vengono riempiti di provviste conservando soltanto le razioni minime per il viaggio di ritorno. Quando il gruppo torna sui suoi passi e raggiunge Spencer-Smith lo trova per\u00f2 sensibilmente peggiorato, anche a causa dello scorbuto.\nIl viaggio di ritorno.\nIl gruppo inizia immediatamente il viaggio di ritorno. Spencer-Smith, incapace di camminare, viene trasportato su una slitta. Anche Mackintosh deve esservi presto caricato e trascinato dai compagni. Il gruppo lotta per ogni tappa, che corrisponde ai depositi siti a 82\u00b0, 81\u00b0 e 80\u00b0. In ognuno prendono abbastanza provviste per una settimana ma, passato il deposito a 80\u00b0, dopo 5 giorni il loro cammino \u00e8 fermato da una forte tempesta di neve. Per sopravvivere riducono le gi\u00e0 scarse razioni, tanto che al 22 febbraio ad ogni uomo spettano soltanto otto zollette di zucchero e mezzo biscotto. Mackintosh chiede ai compagni di abbandonarlo e di continuare. Nella disperazione Joyce, Richards e Hayward lasciano Mackintosh e Spencer-Smith con Wild ad assisterli sul posto ed avanzano per cercare nuove provviste in un deposito che dista una quindicina di chilometri. Tutti sono ormai colpiti da scorbuto.\nLottando contro venti ad oltre 130\u00a0km/h, i cani restano tre giorni senza mangiare, mentre gli uomini sopravvivono con t\u00e8 e quel che resta del cibo per gli animali. A causa del freddo, della stanchezza e del forte vento per percorrere i quindici chilometri sono costretti ad accamparsi due volte. Nonostante la scarsa visibilit\u00e0 riescono ad individuare il pi\u00f9 fornito dei depositi costruiti dove possono nutrire s\u00e9 stessi ed i cani con farina di avena. Dopo un giorno di riposo in cui viene anche riparata la tenda strappata dal vento, si rimettono in marcia per recuperare i compagni che raggiungono una settimana dopo averli lasciati. Wild che era rimasto con Spencer-Smith e Mackintosh \u00e8 molto preoccupato per i compagni, ma la scarsit\u00e0 di viveri di cui dispongono impone un severo razionamento. Quando vede tornare Joyce, Richards e Hayward si precipita fuori dalla tenda per aiutarli a tirare la slitta mentre Mackintosh, che non riesce a stare in piedi, striscia all'esterno per ringraziare il gruppo di Joyce per l'aiuto. Il gruppo ha ora nuove provviste prese dal deposito, ma difetta sempre di prodotti alimentari freschi necessari per curare lo scorbuto.\nLa morte di Spencer-Smith.\nI due invalidi sono caricati sulle slitte per il viaggio di ritorno. Mackintosh \u00e8 sempre molto debole e durante il percorso cade per due volte dalla slitta senza che il gruppo se ne accorga immediatamente. La carovana deve quindi tornare indietro per recuperarlo. Troppo deboli per continuare a trasportare due persone e con Hayward sul punto di crollare gli uomini decidono di lasciare Mackintosh in tenda, mentre Joyce, Wild e Richards si affrettano a raggiungere \"Hut Point\" con Spencer-Smith e Hayward. Alle 5:45 del mattino del 9 marzo del 1916, Arnold Spencer-Smith fotografo e cappellano, ad appena due giorni dal rifugio sull'Hut Point, muore per gli stenti. Dopo averlo sepolto i quattro superstiti ripartono e raggiungono Hut Point l'11 marzo da dove, dopo essersi nutriti con carne fresca di foca, ripartono per recuperare Mackintosh e lo trasportano al rifugio.\nLa morte di Mackintosh e di Hayward.\nMackintosh, Joyce, Richards, Hayward e Wild sono dunque sopravvissuti al duro viaggio di ritorno, ma adesso il gruppo \u00e8 bloccato a Hut Point con scarsi viveri. Nonostante che il ghiaccio sia ritenuto troppo sottile per rischiare il viaggio finale sino a capo Evans, Mackintosh, che pu\u00f2 nuovamente camminare, annuncia, tra le obiezioni dei compagni, che tenter\u00e0 la traversata insieme a Hayward. Poche ore dopo la partenza si scatena per\u00f2 una forte tempesta di neve. Joyce, Richards e Wild attendono la fine della tormenta per iniziare le ricerche, ma il 10 maggio riescono soltanto ad individuare le tracce della slitta di Mackintosh e Hayward che terminano sul bordo della banchisa rotta. I due sono molto probabilmente caduti nelle gelide acque del mare antartico quando il ghiaccio troppo sottile si \u00e8 rotto al loro passaggio.\nRichards, Joyce e Wild decidono di attendere sino al giugno, il mese pi\u00f9 freddo, per intraprendere l'analogo viaggio. Giunti finalmente a cape Evans non trovano ad attenderli alcuna barca e si uniscono a Jack, Gaze, Cope e Stevens. Completamente all'oscuro del destino di Shackleton e del suo gruppo del mare di Weddell e colpiti dalla tragica fine di Mackintosh e Hayward che erano sopravvissuti alla marcia lungo barriera di Ross, i sette si preparano a trascorrere un altro inverno in Antartide.\nL'arrivo di Shackleton.\nNel dicembre 1916, dopo aver salvato gli uomini rimasti sull'isola Elephant e venuto a sapere delle sorti della spedizione nel mare di Ross, Shackleton si mette in viaggio per la Nuova Zelanda e salpa con l\"Aurora\" (che ha appena terminato le riparazioni) alla volta dell'isola di Ross alla ricerca degli uomini dispersi ormai da oltre un anno.Il 10 gennaio 1917 Richards, che era impegnato a cacciare foche, vede la barca all'orizzonte: \u00e8 l\"Aurora\". Shackleton si informa subito delle cause di morte di Mackintosh, Hayward e Spencer-Smith ed imbarca i superstiti per Wellington.\nUn'avventura dimenticata.\nGli uomini del gruppo del mare di Ross hanno trascorso pi\u00f9 giorni in Antartide di chiunque altro prima di loro in condizioni difficilmente immaginabili con temperature sino a -45 \u00b0C e venti estremamente violenti, sottoposti a lunghe privazioni di cibo e di acqua. Hanno subito congelamenti e sofferto per la mancanza di sonno e la cecit\u00e0 da neve affrontando l'Antartide con tende e calzature inadatte. Pur di compiere la loro missione si sono privati dei pochi generi alimentari di cui disponevano per lasciarli nei depositi che sarebbero dovuti essere utilizzati da Shackleton ed i suoi uomini in arrivo dall'altro lato del continente.\nSolo quattro cani sono sopravvissuti alla barriera di Ross: Oscar, Gunner, Con e Towser, ma Con \u00e8 stato ucciso dagli altri tre poco prima dell'arrivo dei soccorsi. Gli altri sono stati alloggiati nello zoo di Wellington. Nel complesso la storia del gruppo del mare di Ross \u00e8 trascurata rispetto a quella del gruppo del mare di Weddell bench\u00e9 Shackleton vi dedichi una larga parte del suo libro \"South!\". Sull'isola di Ross si trovano a tutt'oggi due stazioni di ricerca scientifica ed i rifugi utilizzati dal gruppo sono ancora presenti, preservati dalle autorit\u00e0 neozelandesi che rivendicano il territorio con il nome di dipendenza di Ross. \u00c8 ancora visibile l'iscrizione che Richards ha fatto su un muro del rifugio con un elenco dei dispersi.\nNel 2013, nel rifugio eretto a Capo Evans dalla spedizione \"Terra Nova\" di Robert Falcon Scott, sono stati ritrovati dei negativi di nitrato di cellulosa. Tali negativi si trovavano, ridotti a un unico grumo, in una scatola all'interno della camera oscura di Herbert Pointing, il fotografo al seguito di Scott. Il materiale \u00e8 stato ritrovato dal New Zealand's Antarctic Heritage Trust, un'organizzazione senza scopo di lucro che si occupa di preservare i rifugi antartici di quattro spedizioni di inizio Novecento. Gli esperti dell'Antarctic Heritage Trust sono poi riusciti a recuperare 22 immagini e si \u00e8 cos\u00ec scoperto cos\u00ec che erano del \"Ross Sea Party\", l'equipaggio della Aurora.\nRitorno in patria.\nPortati in salvo, agli uomini impegnati del mare di Weddell e mare di Ross \u00e8 concessa soltanto una breve sosta a casa. Molti infatti sono richiamati negli eserciti dei rispettivi paesi ed impiegati nei fronti della prima guerra mondiale. Il bilancio di tre morti e cinque feriti per cause belliche viene redatto dallo stesso Shackleton. Tra tutti vale la pena di ricordare la prima vittima del conflitto, Timothy McCarthy, che dopo essere sopravvissuto al viaggio con la \"James Caird\" morir\u00e0 nel 1917 in un combattimento navale; Cheetham mor\u00ec nell'affondamento della sua nave, colpita da un siluro, poche settimane prima dell'armistizio. Altri furono decorati al valore per le loro imprese militari.\nDurante la pianificazione della missione non era previsto che equipaggio e scienziati convivessero per cos\u00ec tanto tempo. Si ritiene che le qualit\u00e0 di organizzatore di Shackleton e la gestione di Frank Wild sull'isola Elephant abbiano impedito che la situazione degenerasse o che gli uomini si abbandonassero alla disperazione dopo il naufragio dell\"'Endurance\". Durante questa missione Shackleton ha conquistato la stima di diversi uomini che non aveva mai incontrato e che non esiteranno a ripartire sotto il suo comando pochi anni dopo per la spedizione Quest.\nDelle osservazioni scientifiche condotte sono sopravvissuti soltanto pochi materiali. Dopo la perdita della nave Shackleton \u00e8 infatti costretto a fare scelte rigorose, scelte che si ripetono ad ogni trasloco sul ghiaccio. Ha per\u00f2 cura che Hurley conservi un congruo numero di pellicole e che ogni membro del gruppo mantenga il suo diario, consapevole che gli sarebbero servite prove per dimostrare la sua impresa. A tutt'oggi i diari dei membri della spedizione non sono ancora stati interamente pubblicati.\nCaso a parte quello del carpentiere McNish non perdon\u00f2 a Shackleton l'uccisione del suo gatto Mrs Chippy, mascotte della nave. La faccenda fu la causa dei ripetuti ed aspri rancori che divisero i due uomini durante la spedizione, diverbi che furono il motivo per il quale McNish, nonostante gli innegabili e determinanti meriti che ebbe nell'impresa, non venne insignito della medaglia polare. Ancora molti anni dopo la spedizione, McNish in un'intervista dichiar\u00f2 \"Shackleton ha sparato al mio gatto\".\nL'annuncio del \"Times\".\nSpesso la spedizione Endurance viene messa in relazione con un annuncio pubblicato su The Times:\nBench\u00e9 esso sia attribuito allo stesso Ernest Shackleton che lo avrebbe scritto per selezionare gli uomini per la sua missione, si tratta di un falso, che non \u00e8 mai stato pubblicato. Alcuni ritengono che sia stato scritto da Julian Watkins, l'autore del libro \"100 Greatest Advertisements\" pubblicato nel 1958, poich\u00e9 esso, a differenza degli altri avvisi riportati, non \u00e8 accompagnato da alcuna fotografia dell'originale. Un sito internet ha messo in palio 100 dollari a chi sar\u00e0 in grado di ritrovare l'avviso originale. Al momento nessuno ha ancora rivendicato il premio, ma l'iniziativa \u00e8 servita a recuperare l'annuncio che Shackleton pubblic\u00f2 per la spedizione Nimrod sul \"Geographical Journal\".Ad ogni modo la memoria collettiva associa talmente tanto l'annuncio de \"The Times\" a Shackleton che esso \u00e8 riportato in molte opere riguardanti l'esploratore, con l'indicazione che probabilmente si tratta di un falso."}
{"id": "1322124", "revid": "599013", "url": "https://it.wikipedia.org/wiki?curid=1322124", "title": "Armand Traor\u00e9", "text": "Caratteristiche tecniche.\nGioca come difensore, laterale sinistro.\nCarriera.\nClub.\nArsenal.\nTraor\u00e9 arriv\u00f2 all' il 1\u00ba agosto 2006, dopo alcuni anni di giovanili in Francia, nel Racing Parigi e nel Monaco. Nonostante fosse membro della squadra delle riserve, con 6 presenze nel campionato riserve 2005-2006, gioc\u00f2 la partita al nuovo Emirates Stadium, il 22 luglio 2006 contro l'Ajax; la partita, fra l'altro, era anche il match d'addio di Dennis Bergkamp. Il mese successivo, figurava nei 18 convocati per la sfida di Champions League contro la , assistendo alla partita dalla panchina.\nNella stagione 2006-2007, Traor\u00e8 debutt\u00f2 in Coppa di Lega inglese il 24 ottobre, nel match valido per il terzo turno contro il West Bromwich, entrando al minuto 24 minuto al posto di Emmanuel Adebayor. Per il resto della stagione gioc\u00f2 soprattutto in Coppa di Lega, partendo titolare nelle partite contro Everton, Liverpool, Tottenham (in semifinale), e nella finale contro il Chelsea, persa dall'Arsenal per 2-1.\nLa stagione seguente non cominci\u00f2 bene per il franco-senegalese. Andando ad assistere a White Hart Lane al match Tottenham-Arsenal, entr\u00f2 nello stadio con un tirapugni, venendo per questo arrestato. Riguardo al prosieguo di stagione, part\u00ec titolare in FA Cup contro il Burnley (venendo sostituito da Justin Hoyte al 71') ed esord\u00ec in Premier League il 5 aprile, contro il Liverpool. Nelle ultime partite della stagione, poi, fu usato con frequenza maggiore, Il 4 agosto firma un lungo prolungamento del contratto con i \"Gunners\".\nPortsmouth e ritorno all'Arsenal.\nPrima di diventare punto fermo della prima squadra dell'Arsenal, per\u00f2, Traor\u00e9 decide di trascorrere un anno in prestito al Portsmouth, per accumulare l'esperienza necessaria. Nella stagione con i \"Pompeys\" colleziona 19 presenze e, il 18 maggio, segna anche il suo primo gol in Premier, in un 3-1 casalingo contro il Sunderland.\nPer la stagione 2009-2010 Traor\u00e9 torna all'Arsenal, e gioca subito nella partita vinta per 2-0 contro il West Bromwich in Coppa di Lega, giocando 69 minuti prima di essere sostituito da Nacer Barazite. Grazie al contemporaneo infortunio di Ga\u00ebl Clichy e Kieran Gibbs, Traor\u00e8 diventa terzino sinistro titolare. Comincia la propria nuova avventura contro il Sunderland, per poi giocare anche partite con \"Big\" come Chelsea (3-0 per i \"Blues\") e Liverpool (2-1 per i \"Gunners\"). Anche Traor\u00e9, dopo un po' di tempo, s'infortuna, ma recupera in breve tempo, tornando in un vittorioso 3-0 contro l'Aston Villa. Ha giocato ancora contro Everton e Bolton, per poi essere sostituito dal guarito Clichy.\nJuventus.\nIl 31 agosto 2010 si trasferisce alla con la formula del prestito oneroso; all'Arsenal viene versata la somma di 600.000 euro. L'11 settembre seguente, durante un allenamento, si procura una lesione muscolare di primo grado del muscolo bicipite femorale sinistro, che lo costringe a stare fuori dal campo per quattro settimane; quando sembrava prossimo al rientro in campo, a met\u00e0 ottobre, subisce un nuovo infortunio che lo costringe a un ulteriore mese di stop.\nSmaltiti i problemi fisici, viene convocato per la prima volta in occasione della sfida con la Roma del 13 novembre, nella quale debutta in bianconero subentrando al 45' a Fabio Grosso. Il 2 dicembre viene schierato titolare nella sfida di UEFA Europa League contro i polacchi del Lech Pozna\u0144 (1-1). Si infortuna nuovamente a gennaio nella trasferta di Marassi contro la (terminata poi 0-0) dopo appena 30 secondi dall'inizio dell'incontro, riportando uno stop di circa 3 settimane. Rientra dopo l'infortunio nella gara casalinga del 5 marzo 2011 contro il (0-1), chiudendo poi la sua stagione a Torino con 10 presenze in Serie A e 2 in Europa League.\nSecondo ritorno all'Arsenal, QPR e Nottingham Forest.\nIl 22 giugno 2011 Traor\u00e9 ritorna a vestire nuovamente la maglia dell'Arsenal, con cui il successivo 28 agosto gioca all'Old Trafford la sfida di Premier League contro il Manchester United. Due giorni dopo si trasferisce al Queens Park Rangers, rimanendo con i londinesi per cinque stagioni. Il 29 luglio 2016 passa al Nottingham Forest.\nCardiff City.\nIl 2 febbraio 2018 passa in prestito fino al termine della stagione al Cardiff City. Il 13 febbraio torna al gol a distanza di quattro anni dall'ultima volta, segnando nel 2-0 casalingo contro il Bolton. Il 6 maggio, grazie al pareggio ottenuto contro il Reading, conquista la promozione in Premier League.\n\u00c7aykur Rizespor ed il ritorno al Cardiff.\nTerminato il prestito al Cardiff, fa ritorno al Nottingham Forest per essere ceduto a titolo definitivo ai turchi del con i quali il 20 luglio 2018 firma un contratto di due anni con opzione per il terzo. Senza mai scendere in campo in campionato, il 15 gennaio 2019, per rispettare le regole sul numero di giocatori stranieri iscritti nella squadra, il club annuncia di aver tentato di venderlo ma non sono arrivate offerte; quindi per sopperire ai termini di regolamento, viene fatto allenare con la squadra U21, risolvendo il contratto il 31 luglio 2019. Rimasto svincolato, l'8 novembre 2019 fa il suo ritorno al siglando un contratto a breve termine, che lo ha lasciato libero il 7 gennaio 2020, senza mai aver giocato.\nNazionale.\nTraor\u00e9 ha giocato nell'Under-19 francese, fallendo per\u00f2 nel raggiungere gli Europei Under-19 a causa di una sconfitta contro i pari et\u00e0 dell'Italia. Armand, comunque, ha giocato da titolare tutte e tre le partite del girone di qualificazione.\nIl 13 novembre 2008 \u00e8 stato chiamato per la prima volta nell'Under-21, in un'amichevole contro la Danimarca. Il match fin\u00ec 1-0 per i \"galletti\", e Traor\u00e8 gioc\u00f2 73' prima di essere sostituito.\nIl 10 agosto 2011 sceglie la cittadinanza senegalese e viene convocato dal CT Amara Traor\u00e9 per la partita persa per 2 a 0 contro il Marocco.\nStatistiche.\nPresenze e reti nei club.\n\"Statistiche aggiornate al 7 gennaio 2020.\""}
{"id": "1322125", "revid": "767487", "url": "https://it.wikipedia.org/wiki?curid=1322125", "title": "Eliel Saarinen", "text": "Formatosi nel clima artistico nordeuropeo, fu influenzato dall'Art Nouveau degli architetti inglesi e tedeschi. Il suo capolavoro europeo \u00e8 la stazione ferroviaria di Helsinki (1910-1914), romanticamente medievalizzante ma disegnata con sensibilit\u00e0 moderna e con richiami a motivi autoctoni (come il poema epico Kalevala) contaminati da suggestioni che provengono dall'ambito secessionista finlandese di quel periodo.\nDopo aver partecipato al concorso per il grattacielo della Chicago Tribune (secondo premio) si trasfer\u00ec negli Stati Uniti d'America nel 1923; si mantenne fedele alla sua formazione culturale nel complesso di edifici della Cranbrook Academy (1925-1940) ma fu certamente influenzato dalla cultura americana e dalla personalit\u00e0 del figlio Eero col quale collabor\u00f2, dal 1937, nelle opere successive.\nOpere.\nHvittr\u00e4sk, dimora situata a 30\u00a0km da Helsinki progettata in collaborazione con gli architetti Armas Lindgren e Herman Gessellius."}
{"id": "1322128", "revid": "287204", "url": "https://it.wikipedia.org/wiki?curid=1322128", "title": "Formato (fotografia)", "text": " \nIl formato fotografico definisce la dimensione ed il relativo rapporto d'aspetto della pellicola o sensore. La classificazione per formato si basa sulla dimensione del fotogramma.\nCon l'avvento della tecnologia digitale vi \u00e8 stata la necessit\u00e0 di adottare nuovi formati. \nStoria e caratteristiche.\nL'evoluzione della fotografia, dalla sua nascita, ha visto l'utilizzo di molteplici formati fotografici. \nInizialmente sono stati adottati una moltitudine di formati; il motivo principale per cui all'inizio c'erano cos\u00ec tanti formati negativi era che le stampe venivano fatte per contatto, senza l'uso di un ingranditore. Il formato della pellicola sarebbe quindi stata esattamente lo stesso della dimensione della stampa: se c'era necessit\u00e0 di stampe di grandi dimensioni, era necessario utilizzare una grande pellicola. \nSuccessivamente si sono visti affermare e standardizzare solo alcuni di questi formati.\nFotografia analogica.\nIl porta rotolo a cartuccia consente di utilizzare la pellicola in rotolo con fotocamere progettate per utilizzare lastre di vetro. Venivano avvolti con l'emulsione rivolta verso l'esterno, piuttosto che verso l'interno come nella pellicola progettata per le fotocamere native a pellicola. I tipi da 106 a 114 erano per i portarotoli Eastman-Walker, mentre i tipi da 50 a 54 erano per i portarotoli Graflex.\nPrima della seconda guerra mondiale, ogni produttore utilizzava il proprio sistema di numerazione per le varie dimensioni delle pellicole in bobina. La lunghezza della bobina viene misurata tra le facce interne delle flange; diverse pellicole con lo stesso formato erano disponibili su bobine diverse per adattarsi a fotocamere diverse.\nFotografia digitale.\nNella fotografia digitale, il formato del sensore d'immagine determina anche l'angolo di campo di un determinato obiettivo. La dimensione del sensore pu\u00f2 essere anche espressa in pollici.\nSui sensori pi\u00f9 piccoli dell'area di immagine 24\u00d736 mm delle fotocamere full frame, un obiettivo di una data lunghezza focale progettato per un sistema 35 mm offre un campo visivo pi\u00f9 stretto, un fenomeno chiamato fattore di crop."}
{"id": "1322132", "revid": "86599", "url": "https://it.wikipedia.org/wiki?curid=1322132", "title": "Cratere Damoiseau", "text": "Damoiseau \u00e8 un cratere lunare di 36,66 km situato nella parte sud-occidentale della faccia visibile della Luna, ad ovest dell'Oceanus Procellarum, ad est del cospicuo cratere Grimaldi e a nord del cratere Sirsalis.\nIl bordo di Damoiseau \u00e8 basso e non perfettamente circolare, con un allargamento verso l'esterno a nord-est e rigonfiamenti minori a nord ed a sud-est. Il pianoro interno \u00e8 complesso ed irregolare, con una serie di creste e piccoli dirupi. Il cratere \u00e8 concentrico con una formazione (ancora priva di nome) di diametro circa doppio. Questa formazione pi\u00f9 esterna \u00e8 priva del bordo nella zona nord-orientale, dove incontra il mare lunare.\nA sud-est vi \u00e8 un sistema di rimae denominate Rimae Grimaldi, che proseguono in direzione ovest e sud, per un'estensione di circa 160 chilometri.\nIl cratere \u00e8 dedicato all'astronomo francese Marie Charles Theodor De Damoiseau.\nCrateri correlati.\nAlcuni crateri minori situati in prossimit\u00e0 di Damoiseau sono convenzionalmente identificati, sulle mappe lunari, attraverso una lettera associata al nome."}
{"id": "1322133", "revid": "1543377", "url": "https://it.wikipedia.org/wiki?curid=1322133", "title": "Diego de Saavedra Fajardo", "text": "Biografia.\nNato ad Algezares (Murcia) nel 1584, fece i primi studi nel seminario di Murcia e poi quelli di giurisprudenza nell'Universit\u00e0 di Salamanca, dove consegu\u00ec il titolo di baccelliere il 21 aprile 1606. Di famiglia nobilissima e ricca, oriunda della Galizia, fu insignito nel 1607 dell'abito dell'Ordine di Santiago. Era gi\u00e0 entrato l'anno avanti nella carriera diplomatica come familiare e segretario del cardinale Gaspar de Borja, ambasciatore di Spagna a Roma, e che poi segu\u00ec a Napoli. Con lui partecip\u00f2 al conclave in cui, nel 1621, fu eletto Papa Gregorio XV, quindi all'altro del 1623 per l'elezione di Papa Urbano VIII. Importanti cariche ebbe nella corte pontificia e missioni diplomatiche nelle pi\u00f9 importanti corti di Europa: in Spagna, in Germania, a Ratisbona quale ministro di Spagna, a Monaco di Baviera, in Borgogna, nella Franca Contea, nei Cantoni Svizzeri, di nuovo a Ratisbona per la dieta generale dell'impero, dove compose un \"Discurso sobre el estado de Europa\"; fu pure a Vienna nel 1640, a M\u00fcnster nel 1643 come plenipotenziario per la pace di Vestfalia.\nLa principale opera del Saavedra \u00e8 la \"Idea de un Pr\u00edncipe pol\u00edtico cristiano representada en cien empresas\", scritta in Germania, pubblicata a M\u00fcnster nel 1640, che, nel suo insieme, \u00e8 il miglior trattato politico spagnolo del XVII secolo, uno dei moltissimi che si scrissero, si direbbe, a puntello della decadente e traballante monarchia. L'opera ebbe traduzioni in molte lingue di Europa e in latino, e pi\u00f9 edizioni fino all'ultima di Vicente Garc\u00eda de Diego del 1927. Sono 101 capitoli chiamati \"empresas\" (nome che nel Cinque e seicento design\u00f2 un'arte e un genere letterario artificioso, diffusissimo). Alla dissertazione di ciascun capitolo \u00e8 premessa un'\"impresa\", ossia un disegno simbolico, allegorico, accompagnato da un motto latino, forzati l'uno e l'altro a significato etico e politico, che danno materia e argomento ciascuno a un commento inteso a tracciare le qualit\u00e0 etiche e politiche che devono adornare un immaginario principe perfetto, il prototipo del principe cristiano. Manifesto \u00e8 lo scopo di contrapporlo a quello del Machiavelli. Altra opera importante \u00e8 la \"Rep\u00fablica literaria\". Fu pubblicata postuma nel 1655 e con diverso titolo: \"Juicio de artes y ciencias\" sotto il nome di Claudio Antonio de Cabrera. \u00c8 uno scritto critico e storico delle arti, delle lettere e delle scienze impersonate nei pi\u00f9 illustri rappresentanti di esse in tutti i paesi e in tutte le epoche; \u00e8 una visione allegorica, una rassegna satirica, a tratti pessimistica e garbatamente ironica del mondo intellettuale del mondo antico e moderno, suggerita all'autore dal vedere s\u00ec gran numero di libri e sempre crescente ogni giorno. Immagina di avere in sogno la visione di una citt\u00e0 dalle colonne abbaglianti d'oro e di argento, abitata da eminenti letterati, artisti e scienziati. La visita, facendogli da guida Marco Terenzio Varrone. Si conferma nell'opinione che gli intellettuali vivono pi\u00f9 delle astrazioni e della speculazione che della realt\u00e0 e della pratica, che la repubblica dotta, letteraria non serve alla vita della societ\u00e0, bens\u00ec occorre la repubblica attiva e fattiva. Di qui la malinconica constatazione che gli studi sono un inganno, la scienza un fallimento e i sapienti degli illusi.\nOltre ad alcune poesie in latino e in castigliano, scrisse due opuscoli; l'uno, un dialogo lucianesco fra Mercurio e Luciano, intitolato \"Locuras de Europa\", di carattere politico e diplomatico, per dimostrare che l'Europa \u00e8 pazza perch\u00e9 ingrata e ostile a casa d'Austria prodiga di tanti benefici; l'altro, la \"Politica y raz\u00f3n de estado del Rey Cat\u00f3lico don Fernando\", che \u00e8 quasi un compendio della dottrina delle empresas incarnata in quel re.\nDi un'altra opera che si era tracciato e proposto di scrivere, la \"Corona g\u00f3tica\", \"castellana y austr\u00edaca\" (1645) scrisse solo la prima parte, la storia dei Goti in Spagna. Continu\u00f2 le altre due Alonso N\u00fa\u00f1ez de Castro nel XVIII secolo."}
{"id": "1322144", "revid": "122908387", "url": "https://it.wikipedia.org/wiki?curid=1322144", "title": "Nativit\u00e0 della Beata Vergine Maria", "text": "La Nativit\u00e0 della Beata Vergine Maria \u00e8 una festa liturgica della Chiesa cattolica e della Chiesa ortodossa che ricorda la nascita di Maria e che si celebra l'8 settembre.\nSecondo la tradizione tramandata dal Protovangelo di Giacomo, uno dei vangeli apocrifi, Maria \u00e8 nata da Gioacchino ed Anna.\nPer la Chiesa ortodossa la nascita di Maria riveste un'importanza particolare ed \u00e8 computata come una delle 12 feste maggiori.\nNella tradizione cattolica la festa \u00e8 celebrata in tante localit\u00e0. Nella tradizione agricola il ricordo della nascita di Maria coincide con il termine dell'estate e dei raccolti. Molte chiese hanno come titolo la \"Nativit\u00e0 di Maria\".\nStoria.\nLa festa \u00e8 nata dapprima in Oriente; \u00e8 stata introdotta nella Chiesa d'Occidente dal papa Sergio I (650-701). In particolare, la devozione verso la Nativit\u00e0 di Maria si svilupp\u00f2 nella Sardegna bizantina (ma sempre fedele alla Chiesa romana), dove in tale ricorrenza si festeggia in quasi tutte le chiese dedicate alla Madre di Dio (moltissime di remota origine bizantina), e nella diocesi ambrosiana, dove risulta attestata fin dal X secolo. Espressione di questa devozione \u00e8 lo stesso Duomo di Milano, consacrato da san Carlo Borromeo il 20 ottobre 1572 e dedicato a Maria Nascente (\"Mariae Nascenti\", come appare scritto sulla facciata). Alla fine degli anni settanta il vescovo di Vicenza Arnoldo Onisto, accogliendo i comuni voti, approv\u00f2 l'elezione della Beata Vergine Maria, \"Madonna di Monte Berico\" a patrona principale della citt\u00e0 e della diocesi di Vicenza e ogni anno tale solennit\u00e0 viene celebrata l'8 settembre, giorno del ricordo della nascita della madre di Ges\u00f9.\nLa devozione popolare a Maria Bambina.\nAlla festa liturgica si affianca un'antica devozione popolare a Maria Bambina, diffusa specialmente in area lombarda, dove fino agli anni sessanta molti genitori imponevano alle loro figlie il singolare nome di \"Bambina\".\nA Petralia Sottana in Sicilia la festa di Maria Bambina momento religioso molto sentito in paese culminante con la processione del simulacro nel pomeriggio dell'8 settembre e la fiaccolata in notturna il 7 settembre \u00e8 affiancato alla secolare fiera di Bestiame che si allestiva in Petralia Sottana gi\u00e0 in et\u00e0 medievale proprio nei giorni della nascita della Vergine Maria.\nA Cisternino, in Puglia, l'8 settembre si svogle la festa della \"Bomminella\", ovvero di Maria Bambina, in cui ha luogo una delle pi\u00f9 antiche fiere del meridione, la cui origine \u00e8 databile con probabilit\u00e0 al XIII secolo, durante il periodo normanno. Originariamente della durata di otto giorni, successivamente di tre, oggi la Fiera della Bomminella ha la durata di un solo giorno, ma rappresenta ancora una delle tradizioni pi\u00f9 vive di tutto il territorio. \nA Masone, in Liguria, la festa della Nativit\u00e0 di Maria SS., titolare della locale Arciconfraternita, \u00e8 celebrata il primo sabato di settembre e la domenica che lo segue. I momenti culminanti sono la solenne processione nella quale i confratelli portano i pesanti Cristi liguri ornati di fiori d'argento seguiti dal simulacro (la \"cassa\") di Maria Bambina, la S. Messa in Oratorio e l'antica fiera del bestiame.\nA Lone, frazione di Amalfi, in Campania, si celebra la festa Patronale della Nativit\u00e0 di Santa Maria Bambina il 7 e l'8 settembre, con processione per le vie del paese. Il simulacro non \u00e8 costituito dalla rappresentazione della Vergine in fasce, ma la mostra nel momento dell'annunciazione, per\u00f2 senza l'arcangelo Gabriele.\nAd Atrani, in Campania, si celebra la festa della Nativit\u00e0 di Maria nella Chiesa di Santa Maria del Bando, l'8 settembre.\nLa nascita della devozione a Maria Bambina.\nNegli anni fra il 1720 e il 1730 una monaca francescana di Todi (suor Chiara Isabella Fornari) realizz\u00f2 per devozione personale alcuni graziosi simulacri in cera di Maria neonata avvolta in fasce. Una di queste effigi nel 1739 fu donata alle suore Cappuccine di Santa Maria degli Angeli in Milano. Le suore ne propagarono la devozione, che nel contesto ambrosiano trov\u00f2 subito un terreno particolarmente pronto e fecondo.\nDopo vari trasferimenti e vicissitudini, la statuetta approd\u00f2 nella casa generalizia delle Suore di Carit\u00e0 di Lovere, in via Santa Sofia a Milano, dove divenne popolarissima, tanto che da allora fino ad oggi le suore di questa congregazione sono popolarmente chiamate \"di Maria Bambina\".\nAlla Nativit\u00e0 di Maria \u00e8 anche intitolata una congregazione di suore francescane spagnole.\nL'effigie.\nLa statua \u00e8 in realt\u00e0 costituita da una testa di neonata per lo pi\u00f9 in cera (ma anche in gesso) su un corpo appena abbozzato e completamente rivestito di fasce, secondo l'uso del tempo. Le fasce e la cuffietta sono di diversa raffinatezza e ricchezza, ma sempre di pizzo. Spesso alla statuetta si accompagna una culla, anch'essa rivestita di pizzo.\nL'immagine originale fu ben presto riprodotta e divulgata in tutta la diocesi ambrosiana, e specialmente in Brianza, dove era tradizione donare alle giovani coppie di sposi una statuetta di Maria Bambina, che veniva gelosamente custodita nelle case sotto una campana di vetro."}
{"id": "1322147", "revid": "663182", "url": "https://it.wikipedia.org/wiki?curid=1322147", "title": "Giovanni Fasanella", "text": "Biografia.\nHa lavorato al quotidiano \"L'Unit\u00e0\" dal 1975 al 1987, inizialmente nella redazione torinese, dove negli anni di piombo si \u00e8 occupato di terrorismo, poi in quella romana, come resocontista parlamentare e notista politico. Chiusa l'esperienza a \"L'Unit\u00e0\", nel gennaio 1988 \u00e8 stato assunto a Panorama, di cui \u00e8 stato quirinalista e redattore parlamentare all'epoca della presidenza di Francesco Cossiga. Nel novembre 2013 si \u00e8 dimesso dal settimanale della Mondadori e si \u00e8 dedicato alla ricerca archivistica sulla storia dell'Italia dal Risorgimento alla caduta della cosiddetta Prima Repubblica. Per Rai1 ha sceneggiato il film \u201cIl Sorteggio\u201d, interpretato da Beppe Fiorello e Giorgio Faletti. Ed \u00e8 autore di documentari sulla scoperta del petrolio in Basilicata, sulla formazione del gruppo brigatista rosso di Reggio Emilia, sull'ascesa e caduta di Silvio Berlusconi e sul coinvolgimento dei servizi segreti inglesi nelle questioni italiane, su tutte l'assassinio di Aldo Moro e di Enrico Mattei.\nOpere.\nPrefazioni"}
{"id": "1322148", "revid": "767487", "url": "https://it.wikipedia.org/wiki?curid=1322148", "title": "Concepci\u00f3n de la Vega", "text": "Concepci\u00f3n de La Vega (detta anche semplicemente La Vega) \u00e8 un comune della Repubblica Dominicana di 248089 abitanti, situato nella Provincia di La Vega, di cui \u00e8 capoluogo. Comprende, oltre al capoluogo, due distretti municipali: R\u00edo Verde Arriba e El Ranchito.\nStoria.\nNel 1494, Cristoforo Colombo costru\u00ec un piccolo forte che oggi \u00e8 diventato l'attuale citt\u00e0 di Concepci\u00f2n de la Vega nella Repubblica Dominicana. Un insediamento spagnolo conosciuto come Concepci\u00f2n de la Vega crebbe attorno al forte e, dopo il 1508, quando qui fu trovato oro in grande quantit\u00e0, Conception divenne la prima citt\u00e0 del continente. Dal 1510 \u00e8 una delle pi\u00f9 grandi e importanti citt\u00e0 europee dell'emisfero. La citt\u00e0 fu distrutta e sepolta da un terremoto il 2 dicembre 1562, e i sopravvissuti furono trasferiti al presente sito sulle rive del fiume Cam\u00f9.\nEconomia.\nLe industrie locali si basano sulla produzione di cacao, caff\u00e8, tabacco, riso e allevamento di bestiame. C'\u00e8 anche una piccola ma molto famosa fabbrica di birra chiamata Cervecer\u00eda Vegana conosciuta per\nCultura.\nA Concepci\u00f2n de la Vega \u00e8 presente una sede dell'universit\u00e0 Pedro Henr\u00edquez Ure\u00f1a, oltre all\"'Universidad Cat\u00f3lica Tecnol\u00f3gica del Cibao\".\nTradizioni.\nFebbraio \u00e8 il mese del Carnevale e il patrono della citt\u00e0 \u00e8 la \"Virgen de las Mercedes\", che si festeggia il 24 settembre.\nAmministrazione.\nGemellaggi.\nConcepci\u00f2n de la Vega \u00e8 gemellata con:\n-Borgo San Dalmazzo\nInfrastrutture e trasporti.\nLa citt\u00e0 dista 125 km da Santo Domingo. Esiste un aeroporto (El Ponton Airport) per voli interni, e vi sono molte compagnie di autotrasporti che collegano Concepci\u00f2n de la Vega con le citt\u00e0 vicine e con Santo Domingo."}
{"id": "1322151", "revid": "125840150", "url": "https://it.wikipedia.org/wiki?curid=1322151", "title": "Shonda Rhimes", "text": "Deve la sua fama alla creazione della serie televisiva \"Grey's Anatomy\". Nel maggio 2007 \u00e8 anche inserita nella lista delle 100 persone pi\u00f9 influenti del mondo dalla rivista \"TIME\". Ha fondato e dirige tuttora la casa di produzione televisiva ShondaLand. \nRhimes cresce nella zona residenziale del Park Forest South (parco universitario) a Chicago. Entrambi i suoi genitori lavoravano nel mondo universitario; suo padre \u00e8 coordinatore dell'ateneo e sua madre un'insegnante. \u00c8 la pi\u00f9 giovane di 6 figli: ha tre sorelle e due fratelli.\nBiografia.\nDa giovane frequenta la Marian Catholic High School a Chicago Heights, Illinois. Si iscrive poi al Dartmouth College e consegue il titolo di bachelor (laurea triennale) nel 1991; parecchi anni dopo consegue un master in Belle arti alla scuola di cinema e televisione della University of Southern California. \u00c8 sempre stata single, negli ultimi anni ha perso oltre 50 chili con dieta ed esercizio fisico e sta crescendo da sola tre figlie: Harper (adottata nel 2003), Emerson Pearl (adottata nel 2011) e Beckett (avuta nel 2013 tramite gestazione per altri).\nCarriera.\nLa Rhimes, inizialmente, fatica molto a trovare un ingaggio dopo la laurea. Per un certo periodo, vive con sua sorella a San Francisco e lavora nel settore pubblicitario. Successivamente lavora come amministratore d'ufficio e poi come consulente in un job center che forma persone malate e senza casa. \nFinalmente comincia ad affermarsi sul mercato e vende parecchi scritti. Il suo esordio di scrittrice/regista \u00e8 nel 1997 con il piccolo film \"Blossoms and Veils\". Viene assunta per scrivere il copione per il film della HBO \"Vi presento Dorothy Dandridge\". \nDopo il successo di critica e di incassi del film, la Rhimes viene ingaggiata per scrivere \"Crossroads - Le strade della vita\" e \"Principe azzurro cercasi\". Nel 2007 vince il Golden Globe per la miglior serie drammatica per \"Grey's Anatomy\", la serie tv in onda dal 2005 sulla rete Abc di Disney.\nLa Rhimes ha inoltre creato le serie televisive \"Private Practice\" (spin-off di \"Grey's Anatomy\") e \"Scandal\" ed \u00e8 anche produttrice di \"Off the Map\", \"Le regole del delitto perfetto\", \"The Catch\", \"Still Star-Crossed\", \"Station 19\" (secondo spin-off di \"Grey's Anatomy\") e \"For the People\".\nNel 2017 viene ingaggiata dal colosso dello streaming on demand Netflix, incominciando a produrre nuovi contenuti in esclusiva per la nota piattaforma. La prima serie televisiva prodotta \u00e8 \"Bridgerton,\" uscita nel 2020 e divenuta la serie pi\u00f9 vista di sempre. L'anno dopo viene annunciato l'arrivo di \"Inventing Anna\", secondo degli otto prodotti annunciati in collaborazione con Netflix."}
{"id": "1322155", "revid": "146644", "url": "https://it.wikipedia.org/wiki?curid=1322155", "title": "Endurance Expedition", "text": ""}
{"id": "1322156", "revid": "146644", "url": "https://it.wikipedia.org/wiki?curid=1322156", "title": "Endurance expedition", "text": ""}
{"id": "1322157", "revid": "146644", "url": "https://it.wikipedia.org/wiki?curid=1322157", "title": "Imperial Trans-Antarctic Expedition", "text": ""}
{"id": "1322159", "revid": "682087", "url": "https://it.wikipedia.org/wiki?curid=1322159", "title": "Capture the flag", "text": ""}
{"id": "1322161", "revid": "38120", "url": "https://it.wikipedia.org/wiki?curid=1322161", "title": "Tesoro mi si sono ristretti i ragazzi", "text": ""}
{"id": "1322163", "revid": "1985558", "url": "https://it.wikipedia.org/wiki?curid=1322163", "title": "Ustrine", "text": "Ustrine \u00e8 una frazione del comune di Lussinpiccolo in Croazia. Si tratta di un piccolo villaggio dell'isola di Lussino che si affaccia sulla baia omonima, in un punto la costa \u00e8 assai ripida. Ancora localit\u00e0 di pescatori e pastori, \u00e8 un luogo di villeggiatura.\nConserva i resti di un'antica villa romana."}
{"id": "1322165", "revid": "110157", "url": "https://it.wikipedia.org/wiki?curid=1322165", "title": "Lesosibirsk", "text": "Lesosibirsk (in lingua russa \u041b\u0435\u0441\u043e\u0441\u0438\u0431\u0438\u0440\u0441\u043a) \u00e8 una citt\u00e0 della Russia nel Kraj di Krasnojarsk. La citt\u00e0 sorge sulla riva dell'Enisej, alle coordinate geografiche . Secondo i dati del censimento del 2010, la citt\u00e0 conta 64.023 abitanti."}
{"id": "1322170", "revid": "547034", "url": "https://it.wikipedia.org/wiki?curid=1322170", "title": "Test of Proficiency in Korean", "text": "Il Test of Proficiency in Korean \u00e8 un esame certificato di lingua coreana meglio conosciuto con l'acronimo di TOPIK. L'esame \u00e8 amministrato dal Korean Institute for Curricula and Evaluation e pu\u00f2 essere sostenuto sia in Corea del Sud, in diverse sedi sparse per il paese, che in alcune sedi all'estero.\nTipi di esame.\nL'esame \u00e8 diviso in due tipi, chiamati rispettivamente S-topik e B-topik. S-topik \u00e8 l'esame standard, chi intende sostenere questo esame vuole testare la propria competenza della lingua coreana in generale. \u00c8 anche sostenuto dagli stranieri che intendono poi essere ammessi ad un'universit\u00e0 coreana. L'esame business, B-topik, \u00e8 l'esame per chi ha bisogno di una certificazione di conoscenza della lingua coreana per intraprendere un'attivit\u00e0 lavorativa. Entrambi gli esami possono essere sostenuti in Corea a Seul, Pusan, Gwangju, Daejeon, Taegu, Jeju e all'estero in 25 paesi presso le ambasciate coreane o gli istituti coreani di cultura. L'esame \u00e8 stato amministrato per la prima volta nel 1997 dalla Korean Research Foundation col nome di Korean Proficiency Test, ma dal 1999 viene amministrato dal Korean Institute for Curricula and Evaluation. il test S-TOPIK si pu\u00f2 sostenere anche in Italia presso Universit\u00e0 degli Studi di Roma \"La Sapienza\"(Ottobre), l'Universit\u00e0 Ca' Foscari Venezia(Aprile).\nValutazione e punteggi.\nL'esame standard \u00e8 diviso in tre livelli, ogni livello \u00e8 a sua volta diviso in due sottolivelli. Si ha cos\u00ec un livello elementare, diviso in primo e secondo livello; un livello intermedio, diviso in terzo e quarto livello e un livello avanzato diviso in quinto e sesto livello. L'esaminato chiede di sostenere l'esame per il livello elementare, intermedio o avanzato e a seconda del punteggio ottenuto ricever\u00e0 l'assegnazione a uno dei due sottolivelli. L'esame \u00e8 diviso in tre, scrittura, ascolto e lettura. Non \u00e8 prevista alcuna valutazione della competenza orale. Ogni sezione prevede un punteggio massimo di 100 punti. Nei livelli elementare, intermedio e avanzato l'esaminato deve ottenere il 50% del punteggio per superare l'esame. L'esame business non \u00e8 diviso per livelli.\nConoscenze richieste per ogni livello.\nLivello 1.\nIl candidato conosce la lingua per poter parlare di argomenti quotidiani o familiari. Sa presentarsi e scrivere semplici frasi. Possiede un vocabolario di 800 parole circa.\nLivello 2.\nIl candidato \u00e8 in grado di fare una telefonata, chiedere dei favori o dare suggerimenti. Sa discutere di argomenti comuni e usare la lingua sia in ambito formale che informale. Possiede un vocabolario di circa 1500-2000 parole.\nLivello 3.\nIl candidato sa usare la lingua nella quotidiana vita in Corea incontrando poche difficolt\u00e0. Sa instaurare e mantenere relazioni sociali. Distingue tra lingua orale e lingua scritta e sa descrivere le proprie opinioni per iscritto nella lunghezza di un paragrafo. Possiede un vocabolario di circa 3000 parole.\nLivello 4.\nIl candidato sa usare la lingua per redigere brevi relazioni o documenti di natura ordinaria. Riesce a capire in parte notiziari e giornali purch\u00e9 il linguaggio sia chiaro e semplice, riuscendo ad afferrare l'utilizzo di espressioni relative a questioni astratte. \u00c8 in grado di comprendere e descrivere fenomeni socio-culturali. Possiede un vocabolario di circa 4000 parole.\nLivello 5.\nIl candidato \u00e8 in grado di usare la lingua per realizzare ricerche specialistiche. \u00c8 in grado di argomentare ed esprimere le proprie opinioni riguardo argomenti astratti o poco familiari quali politica, economia o letteratura. Possiede un vocabolario di base di circa 6000 parole.\nLivello 6.\nIl candidato conosce la lingua in modo fluente ed \u00e8 in grado di realizzare ricerche nel proprio campo. Anche se non come un madrelingua, non incontra alcun problema nell'esprimersi o nel discutere di argomenti poco conosciuti. Possiede un vocabolario di oltre 6000 parole."}
{"id": "1322171", "revid": "183581", "url": "https://it.wikipedia.org/wiki?curid=1322171", "title": "La copertina di Sgt. Pepper's", "text": ""}
{"id": "1322172", "revid": "24443", "url": "https://it.wikipedia.org/wiki?curid=1322172", "title": "Nativit\u00e0 di Maria", "text": ""}
{"id": "1322185", "revid": "34928", "url": "https://it.wikipedia.org/wiki?curid=1322185", "title": "Letterature della diaspora", "text": ""}
{"id": "1322186", "revid": "767487", "url": "https://it.wikipedia.org/wiki?curid=1322186", "title": "Bob Osborne", "text": "Carriera.\nHa fatto parte della nazionale di pallacanestro del Canada che ha conquistato la medaglia d'argento alle Olimpiadi di Berlino 1936, ma non ha giocato alcuna partita e il suo nome non figura tra i premiati.\nProveniente dall\"'high school Magee\" di Vancouver, nel 1930 Osborne entr\u00f2 nell'Universit\u00e0 della Columbia Britannica. Gareggi\u00f2 sia come atleta sia come cestista. Gi\u00e0 alla prima stagione, la squadra di basket vinse il titolo canadese battendo in finale i New Westminster Adanacs. Nel 1931 venne scelto come capitano della squadra. La guardia canadese, nel marzo 1932, divent\u00f2 anche presidente della sezione atletica maschile dell'universit\u00e0.\nNel 1933 la squadra vinse il torneo intercittadino contro Vancouver. Nel 1934 si laure\u00f2, ma rimase per vari anni nella squadra, giocando un campionato intercittadino. Nel 1936 partecip\u00f2 alle Olimpiadi. Dopo il ritiro, insegn\u00f2 in una scuola di Vancouver e dal 1941 torn\u00f2 all'Universit\u00e0 per allenare la squadra femminile, finalista nel campionato nazionale.\nNel 1945 divenne direttore della scuola d'educazione fisica, sempre all'Universit\u00e0 della Columbia Britannica. \u00c8 stato a pi\u00f9 riprese allenatore della prima squadra di basket e per i suoi ottimi risultati fu anche scelto come allenatore della nazionale canadese, dopo un campionato ai massimi livelli nel 1946. Fu anche allenatore alle Olimpiadi di Londra 1948.\nRicopr\u00ec varie cariche all'interno dell'universit\u00e0, ritirandosi solo nel 1978. Fa parte della Hall of Fame dell'U.B.C."}
{"id": "1322187", "revid": "599013", "url": "https://it.wikipedia.org/wiki?curid=1322187", "title": "Doug Peden", "text": "Carriera.\nHa vinto la medaglia d'argento con la nazionale di pallacanestro del Canada alle Olimpiadi di Berlino 1936, giocando cinque partite."}
{"id": "1322189", "revid": "300067", "url": "https://it.wikipedia.org/wiki?curid=1322189", "title": "Tom Pendlebury", "text": "Carriera.\nHa fatto parte della nazionale di pallacanestro del Canada che ha conquistato la medaglia d'argento alle Olimpiadi di Berlino 1936, ma non ha giocato alcuna partita e il suo nome non figura tra i premiati.\nNel periodo delle Olimpiadi, giocava con i Windsor Ford V-8's."}
{"id": "1322190", "revid": "729019", "url": "https://it.wikipedia.org/wiki?curid=1322190", "title": "Qualification Test Vehicle", "text": "Little Joe II QTV \u00e8 stato il primo Qualification Test Vehicle del razzo Little Joe II. Questa missione fa parte del programma Apollo della NASA\nObiettivi.\nLo scopo della missione era provare il razzo Little Joe II come veicolo di prova del modulo di comando dell'Apollo e misurare la pressione e il calore sul razzo.\nLancio.\nLittle Joe II QTV \u00e8 stato il primo volo con un razzo Little Joe II. Sul razzo erano stati caricati un finto sistema di fuga dal lancio (LES) e la lamiera del modulo di comando. Molti degli obiettivi sono stati raggiunti, l'unico fallito era dovuto ad un malfunzionamento nel sistema di distruzione del razzo."}
{"id": "1322192", "revid": "124137376", "url": "https://it.wikipedia.org/wiki?curid=1322192", "title": "Giornata del non acquisto", "text": "La giornata del non acquisto, in inglese Buy Nothing Day, \u00e8 un evento proposto di anno in anno ai consumatori di tutto il mondo. L'idea \u00e8 quella di passare un giorno intero (tipicamente un sabato di novembre) senza acquistare nulla, \"dimostrando\" cos\u00ec \"di non essere del tutto schiavi del consumismo\". \u00c8 una giornata per riflettere sulle abitudini di consumo e sulla possibilit\u00e0 di fare acquisti in maniera pi\u00f9 ragionata sviluppando una maggiore coscienza critica, nel rispetto dell'ambiente e dei popoli meno fortunati.\nMolte associazioni sensibili ai principi del consumo critico propongono in questa giornata degli spunti di riflessione. L'edizione del 2007 ha avuto come tema quello dell'acqua.\nAlcune attivit\u00e0 commerciali particolarmente sensibili (per esempio le Botteghe del Mondo del commercio equo e solidale e altre organizzazioni non a scopo di lucro) durante questa giornata aprono le porte ai clienti ma tengono il registratore di cassa chiuso, invitando i consumatori che entrano a non acquistare prodotti e a porsi il problema del consumismo, a riflettere sulle proprie abitudini di acquisto e a informarsi utilizzando il materiale messo loro a disposizione."}
{"id": "1322193", "revid": "300067", "url": "https://it.wikipedia.org/wiki?curid=1322193", "title": "Jimmy Stewart (cestista)", "text": "Carriera.\nHa vinto la medaglia d'argento con la nazionale di pallacanestro del Canada alle Olimpiadi di Berlino 1936, giocando quattro partite."}
{"id": "1322196", "revid": "86599", "url": "https://it.wikipedia.org/wiki?curid=1322196", "title": "Cratere Daniell", "text": "Daniell \u00e8 un cratere lunare di 28,2 km situato nella parte nord-orientale della faccia visibile della Luna, nelle vicinanze del Lacus Somniorum.\nA sud-sud-est si trova il cratere Posidonius, assai pi\u00f9 grande. Nelle vicinanze si trova il sistema di rimae denominato Rimae Daniell. \nIl bordo di questo cratere \u00e8 di forma ovale, con l'asse maggiore orientato da nord-nord-ovest verso sud-sud-est. La maggior parte del margine \u00e8 marcata e relativamente poco erosa, tranne che all'estremit\u00e0 meridionale. Il pianoro interno \u00e8 abbastanza privo di caratteristiche e non vi \u00e8 picco centrale. L'interno ha un'albedo inferiore a quello delle regioni circostanti, mentre sono presenti delle basse scarpate.\nIl cratere \u00e8 dedicato al chimico e meteorologo inglese John Frederic Daniell.\nCrateri correlati.\nAlcuni crateri minori situati in prossimit\u00e0 di Daniell sono convenzionalmente identificati, sulle mappe lunari, attraverso una lettera associata al nome."}
{"id": "1322197", "revid": "300067", "url": "https://it.wikipedia.org/wiki?curid=1322197", "title": "Red Wiseman", "text": "Carriera.\nHa vinto la medaglia d'argento con la nazionale di pallacanestro del Canada alle Olimpiadi di Berlino 1936, giocando sei partite."}
{"id": "1322198", "revid": "599013", "url": "https://it.wikipedia.org/wiki?curid=1322198", "title": "Ben Blair", "text": ""}
{"id": "1322205", "revid": "599013", "url": "https://it.wikipedia.org/wiki?curid=1322205", "title": "Gordon Fuller", "text": "Carriera.\nHa allenato la nazionale di pallacanestro del Canada che ha vinto la medaglia d'argento con alle Olimpiadi di Berlino 1936.\nHa vinto il titolo canadese nel 1936 con il Windsor Ford V-8's."}
{"id": "1322209", "revid": "75435", "url": "https://it.wikipedia.org/wiki?curid=1322209", "title": "Gonfaloni", "text": ""}
{"id": "1322211", "revid": "729019", "url": "https://it.wikipedia.org/wiki?curid=1322211", "title": "Frano Botica", "text": "Biografia.\nNato a Mangakino, nell'Isola del Nord, da madre m\u0101ori e padre emigrato da Curzola, in Croazia, inizi\u00f2 a giocare a rugby a 5 anni e crebbe nelle giovanili della provincia di North Harbour, nella cui prima squadra esord\u00ec nel 1983.\nNel 1986, a 22 anni, fu schierato come apertura titolare nel suo primo \"test match\" con la maglia degli \"All Blacks\", a Christchurch contro la , realizzando nell'occasione due \"drop\": fu il primo giocatore di North Harbour a rappresentare la Nuova Zelanda a livello maggiore.\nUn anno pi\u00f9 tardi fu tra i convocati alla , che la Nuova Zelanda vinse, ma nel corso della quale non fu mai schierato e, fino al 1989, scese in campo in 27 incontri, di cui 7 soli \"test match\" patendo, nel ruolo, la concorrenza di Grant Fox (\u00abMi ero stufato di essere una riserva\u00bb).\nNel 1988 si trasfer\u00ec in Europa e fu ingaggiato, insieme al suo compagno di Nazionale Mike Brewer, dall'Aquila, squadra in cui due stagioni realizz\u00f2 11 mete, 19 trasformazioni, 32 calci piazzati e un \"drop\" (181 punti totali).\nIl passaggio al rugby a 13.\nNel 1990, terminata l'esperienza con L'Aquila, pass\u00f2 al rugby a 13 da professionista nel campionato britannico nelle file dei Wigan Warriors, formazione tra le pi\u00f9 titolate della disciplina: con essi infatti vinse cinque titoli nazionali consecutivi dal 1991 al 1995 e altrettante Challenge Cup nello stesso periodo, oltre a due World Club Challenge nel 1991 e nel 1994; inoltre rappresent\u00f2 la di rugby a 13 nella Coppa del Mondo 1989-92, giungendo al terzo posto.\nDopo una stagione in patria agli Auckland Warriors torn\u00f2 di nuovo in Gran Bretagna nel 1996 per disputarvi la sua ultima stagione da tredicista.\nIl ritorno al rugby a 15.\nNel 1997, grazie all'origine curzolana di suo nonno, la Federazione croata contatt\u00f2 Botica per poterlo schierare in campo nel corso delle qualificazioni alla ; dato il suo assenso, Botica esord\u00ec con la sua nuova Nazionale il 17 maggio successivo a Macarsca contro la , in un incontro vinto 43-24 e caratterizzato da 23 suoi punti.\nNel 1998 disput\u00f2 la sua prima stagione nel Super Rugby, un singolo incontro nelle file degli Chiefs di Waikato; tornato ancora una volta in Europa, disput\u00f2, sempre a Macarsca, il suo secondo e ultimo incontro di qualificazione per la , una sconfitta contro l'Italia \"A\" per 27-39 nella quale comunque realizz\u00f2 tre punti e dopo l'estate fu ingaggiato dal Castres per tre mesi come rimpiazzo di un altro neozelandese indisponibile.\nTerminato il contratto temporaneo con il Castres pass\u00f2 quindi al Biarritz, che lo ingaggi\u00f2 nonostante la sua et\u00e0 avanzata (35 anni), e con il quale termin\u00f2 la carriera agonistica alla soglia dei 38 anni nel 2001.\nDopo il ritiro dall'attivit\u00e0 agonistica Botica si \u00e8 dedicato all'allenamento, principalmente nella sua provincia d'origine, il North Harbour: riveste un ruolo tecnico nella prima squadra del North Shore insieme al suo connazionale, ed ex \"All Black\" anch'egli, Wayne Shelford."}
{"id": "1322224", "revid": "260676", "url": "https://it.wikipedia.org/wiki?curid=1322224", "title": "Funzionamento di Magic", "text": ""}
{"id": "1322225", "revid": "86599", "url": "https://it.wikipedia.org/wiki?curid=1322225", "title": "Cratere Danjon", "text": "Danjon \u00e8 un cratere lunare di 69,3 km situato nella parte sud-occidentale della faccia nascosta della Luna, a ovest-sud-ovest del cratere Perepelkin e nord del cratere Fermi.\nIl bordo nordorientale di Danjon \u00e8 coperto dal pi\u00f9 piccolo cratere D'Arsonval ed a settentrione copre parzialmente il margine sudorientale dell'ancora minore \"Danjon X\". Il bordo di Danjon \u00e8 eroso e consumato, in particolare nella regione meridionale, mentre il panoro interno \u00e8 irregolare e marcato da numerosi impatti minori.\nIl cratere \u00e8 dedicato all'astronomo francese Andr\u00e9-Louis Danjon.\nCrateri correlati.\nAlcuni crateri minori situati in prossimit\u00e0 di Danjon sono convenzionalmente identificati, sulle mappe lunari, attraverso una lettera associata al nome."}
{"id": "1322226", "revid": "287204", "url": "https://it.wikipedia.org/wiki?curid=1322226", "title": "Pasta (cognome)", "text": ""}
{"id": "1322227", "revid": "729019", "url": "https://it.wikipedia.org/wiki?curid=1322227", "title": "Mike Brewer (rugbista)", "text": "Biografia.\nGiovane esordiente nella provincia di Otago, debutt\u00f2 negli \"All Blacks\" nel 1986 contro la a Christchurch.\nNell'interstagione 1988-89 fu in Italia, ingaggiato, insieme al suo connazionale Frano Botica, dall'Aquila.\nNel 1991 vinse con Otago il campionato provinciale neozelandese e, nel 1993, si trasfer\u00ec alla provincia di Canterbury; durante tale militanza fu convocato dalla per la , in cui gli \"All Blacks\" giunsero fino alla finale, persa contro i padroni di casa del .\nPochi mesi dopo la fine della Coppa del Mondo Brewer termin\u00f2 la sua carriera internazionale contro l'.\nTrasferitosi in Europa, fu giocatore-allenatore dapprima a Dublino nel Blackrock College e successivamente in Inghilterra al West Hartlepool, preso in seconda divisione nel 1997 e guidato poi in Premiership nel 1998-99, l'ultimo anno di rugby professionistico del club, che retrocesse a fine stagione.\nIl 1999 fu anche l'anno in cui Brewer smise la carriera agonistica per dedicarsi unicamente a quella tecnica; nella stagione a seguire fu di nuovo in Italia all'Aquila, squadra che riusc\u00ec a portare fino alla finale di serie A1 1999-2000, poi persa contro il Rugby Roma, e alla qualificazione alla Heineken Cup 2000-01.\nNel 2002 fu ancora in Irlanda, all'Old Belvedere di Dublino e, dal 2005 al 2008, ricopr\u00ec l'incarico di allenatore in seconda della provincia rugbistica del Leinster, per poi assumere lo stesso ruolo come assistente di Frank Hadden sulla panchina della ; l'incarico dur\u00f2 tuttavia pochi mesi perch\u00e9, quando Hadden fu esonerato dopo il Sei Nazioni 2009, la scelta per sostituirlo ricadde sull'inglese Andy Robinson contrariamente alle aspettative di Brewer che aspirava al posto di commissario tecnico; prefer\u00ec cos\u00ec dimettersi e cercare impiego altrove.\nA settembre del 2009 fu chiamato a dirigere la nazionale di tra cui l'australiano Glen Ella, fratello del pi\u00f9 noto Mark; nel 2010 lasci\u00f2 anche tale incarico per assumere la guida tecnica dei Sale Sharks in Premiership dopo le dimissioni del tecnico Jason Robinson.\nDopo soli quattro mesi di campionato, tuttavia, a fine dicembre 2010, giunse l'esonero per la persistente scarsit\u00e0 di risultati, \"trend\" che lo stesso Brewer non era stato capace di invertire."}
{"id": "1322228", "revid": "767487", "url": "https://it.wikipedia.org/wiki?curid=1322228", "title": "Dolce piccolo mio fiore", "text": "Dolce piccolo mio fiore, pubblicato nel 1995, \u00e8 un album del cantautore Marco Ferradini."}
{"id": "1322234", "revid": "1833487", "url": "https://it.wikipedia.org/wiki?curid=1322234", "title": "Fiche", "text": "Una fiche (plurale, in francese, \"\"fiches\", nelle frasi in italiano \u00e8 invariabile) \u00e8 un gettone che viene utilizzato per vari giochi come segnapunti o in sostituzione del denaro. Talvolta, soprattutto nel mondo del poker, dove prevale l'inglese, i gettoni sono detti \"chips\" (singolare \"chip\"\").\nSono fatti di diverso materiale, dalla plastica di uso comune, alla terracotta ed alla ceramica in uso nei casin\u00f2.\nUso nei casin\u00f2.\nL'utilizzo di tali gettoni \u00e8 diffuso nei giochi d'azzardo, dove i soldi vengono convertiti in gettoni per facilitarne il cambio, la mobilit\u00e0 e il conteggio.\nLe \"fiche\" sono diverse in ogni casin\u00f2 e sono di vari colori, e dimensioni, e indicano i vari tagli di denaro, esattamente come le banconote.\nLa forma pi\u00f9 comune \u00e8 quella tonda, mentre alcuni casin\u00f2 (soprattutto europei), utilizzano, per i tagli pi\u00f9 grandi, \"fiche\" rettangolari.\nSolitamente sono in terracotta. I loro colori, negli Stati Uniti, sono uniformati almeno per i tagli pi\u00f9 alti ed usuali; infatti ogni casin\u00f2 utilizza un valore minimo diverso: molto spesso \u00e8 difficile trovare casin\u00f2 con \"fiche\" inferiori ai 5 \u20ac, anche se con l'avvento di giochi pi\u00f9 \"popolari\" come il poker Texas hold 'em, alcuni casin\u00f2 si sono attrezzati con \"fiche\" da 1 e 2 \u20ac.\nUso nel poker sportivo.\nNel poker sportivo i gettoni non rappresentano denaro reale: sono infatti dei semplici segnapunti. Da notare come il poker sportivo non sia un gioco d'azzardo proprio perch\u00e9 durante il gioco non ci sono scommesse reali da fare, dato che il denaro viene utilizzato solo per pagare un'iscrizione (buy-in) e per consegnare i premi dopo il torneo."}
{"id": "1322235", "revid": "110157", "url": "https://it.wikipedia.org/wiki?curid=1322235", "title": "Cool to Be You", "text": "Cool to Be You \u00e8 il sesto album realizzato dalla punk band californiana Descendents, pubblicato nel 2004 dalla Fat Wreck Chords"}
{"id": "1322237", "revid": "793215", "url": "https://it.wikipedia.org/wiki?curid=1322237", "title": "Incontri africani della fotografia", "text": "Incontri africani della fotografia - \"Rencontres africaines de la photographie\", conosciuti anche come la Biennale di Bamako - \u00e8 una manifestazione con cadenza biennale organizzata a Bamako in Mali dal 1994 e dedicata alla fotografia africana.\nL'evento consiste in esposizioni di fotografia contemporanea e retrospettive in diversi luoghi della capitale (Museo nazionale, M\u00e9morial Modibo Keita, Museo del distretto), conferenze e proiezioni di film. Durante la manifestazione vengono assegnati diversi premi.\nLa manifestazione ha presentato al pubblico grandi artisti africani tra i quali Malick Sidib\u00e9.\nEdizione 2005.\nLa sesta edizione dei \"Rencontres africaines de la photographie\" si svolgono a novembre 2005 sul tema \"Un autre monde\" (un altro mondo).\nEdizione 2007.\nLa settima edizione dei \"Rencontres africaines de la photographie\" si svolge dal 24 novembre al 23 dicembre 2007 con il tema \"Dans la ville et au-del\u00e0\" (nella citt\u00e0 e oltre). Sono presentati due omaggi a fotografi morti nel 2006, Serge Jongu\u00e9 e Armand Seth Maksim. Una retrospettiva \u00e8 dedicata al fotografo Samuel Fosso."}
{"id": "1322238", "revid": "599013", "url": "https://it.wikipedia.org/wiki?curid=1322238", "title": "Robin Brooke", "text": "Biografia.\nRobin Brooke esord\u00ec nella formazione provinciale di Auckland nel 1987, un anno dopo il suo fratello maggiore Zinzan; nel 1992 debutt\u00f2 negli \"All Blacks\" in un \"test match\" contro l' e prese parte alla in Sudafrica giungendo fino alla finale persa contro gli \"Springbok\".\nNel 1995, con l'avvento del professionismo, entr\u00f2 a fare parte della \"franchise\" di Auckland dei Blues, con i quali vinse i primi due titoli del Super Rugby, nel 1996 e 1997.\nPrese, ancora, parte alla , torneo in cui disput\u00f2 la sua ultima partita internazionale, la semifinale di torneo persa contro la .\nFino al 2001 continu\u00f2 a rappresentare sia i Blues sia la provincia di Auckland, di entrambi dei quali era divenuto capitano; si ritir\u00f2 alla fine di tale anno, dopo 14 stagioni di rugby di club.\nDopo la fine della carriera agonistica si \u00e8 dedicato all'attivit\u00e0 imprenditoriale nel campo della distribuzione alimentare, ed \u00e8 proprietario di un supermercato nella sua citt\u00e0 natale.\nRobin Brooke vanta anche diversi inviti nei Barbarians, gli ultimi dei quali nel 2001."}
{"id": "1322240", "revid": "363629", "url": "https://it.wikipedia.org/wiki?curid=1322240", "title": "Ettore Perazzoli", "text": "Biografia.\nNato a Milano, ha studiato ingegneria al Politecnico di Milano.\nPrima di dedicarsi al software libero, \u00e8 stato il chitarrista dei Nerofumo.\nHa contribuito a scrivere il port x64, un emulatore per Unix del Commodore 64, per MS-DOS facendolo diventare un emulatore multipiattaforma, in seguito rinominato VICE. \u00c8 stato mantainer di VICE per molti anni, lavorando anche sul port per Microsoft Windows, che \u00e8 la pi\u00f9 diffusa versione di VICE.\nInizi\u00f2 poi a collaborare a GNOME, un ambiente desktop per Linux. Ha contribuito alla realizzazione del widget GtkHTML, ai progetti file manager Nautilus e del client di posta Novell Evolution. Amico stretto di Nat Friedman e Miguel de Icaza, fu invitato a lavorare nella societ\u00e0 da loro fondata, Ximian. Accett\u00f2 nel 2001 e si trasfer\u00ec negli Stati Uniti, a Boston, sede del quartier generale della Ximian.\nAlla Ximian focalizz\u00f2 i suoi sforzi sulla creazione di Novell Evolution, di cui rimase capo-progetto fino alla sua scomparsa.\nInizi\u00f2 a scrivere una applicazione per la gestione di album di foto digitali, in C#, inizialmente per solo scopo personale. L'8 novembre 2003 la rese pubblica sul server CVS di GNOME, col nome di F-Spot.\nIl 10 dicembre 2003 il sito web GnomeDesktop.org ha dato notizia della sua improvvisa e prematura scomparsa, all'et\u00e0 di soli 29 anni, senza fornire dettagli sulle cause."}
{"id": "1322244", "revid": "1442080", "url": "https://it.wikipedia.org/wiki?curid=1322244", "title": "Potere tampone del terreno", "text": "Il potere tampone del terreno \u00e8 la propriet\u00e0 di opporsi, entro certi limiti, a variazioni del pH neutralizzando l'effetto degli agenti chimici acidi o alcalini che giungono nel terreno.\nSoluzioni tampone.\nUna soluzione si dice \"tampone\" quando ha la capacit\u00e0 intrinseca di mantenere stabile il pH anche a seguito di rilevanti aggiunte di un acido o di una base. Tale capacit\u00e0 deriva dalla presenza in soluzione di una specie chimica o, di una combinazione di pi\u00f9 specie chimiche, dotata di propriet\u00e0 anfotere, comportandosi come acido in presenza di basi forti e come base in presenza di acidi forti.\nLa maggior parte dei tamponi \u00e8 rappresentata da un acido debole in presenza del suo sale con una base forte (es. soluzione di acido acetico e acetato di sodio) o, viceversa, da una base debole in presenza del suo sale con un acido forte (es. soluzione di ammoniaca e cloruro ammonico). La propriet\u00e0 anfotera deriva dal fatto che nella soluzione si instaurano equilibri acido-base multipli in grado di spostarsi a catena neutralizzando l'eventuale incremento di ioni idrogeno o ioni ossidrile dovuto all'aggiunta di acidi o basi.\nIl terreno come sistema tampone.\nNel terreno il potere tampone deriva in parte dalla soluzione circolante in parte dalla frazione solida. La soluzione circolante partecipa a questa propriet\u00e0 in misura trascurabile, in virt\u00f9 della presenza di alcuni sali disciolti, per lo pi\u00f9 formati da basi forti (sodio e calcio) combinati con acidi deboli (acido carbonico e acidi organici). \nLa propriet\u00e0 tampone del terreno \u00e8 per\u00f2 in gran parte originata dai colloidi organici e minerali e dalle basi di scambio adsorbite. Ne consegue che il potere tampone \u00e8 elevato nei terreni con alta capacit\u00e0 di scambio cationico, mentre il tasso di saturazione in basi influenza la versatilit\u00e0 di questa propriet\u00e0.\nLa capacit\u00e0 del complesso di scambio di comportarsi come tampone \u00e8 dovuta al fatto che l'insieme dei siti saturati dagli ioni idrogeno e dalle basi di scambio si comportano come un sistema anfotero, reagendo all'occorrenza come base o come acido in presenza di agenti acidi o alcalini.\nAzione tampone verso le basi.\nLe funzioni acide permettono al terreno di opporsi all'incremento del pH determinato da un agente alcalinizzante. Tali funzioni, trattandosi di acidi deboli, sono in forma non dissociata (-A-H) e possono passare alla forma dissociata (-A- + H+) in presenza di una base; gli ioni idrogeno liberati dalla dissociazione neutralizzano la base aggiunta al terreno e annullano la tendenza all'aumento del pH. Le funzioni dotate di queste propriet\u00e0, presenti nel terreno, sono fondamentalmente tre.\n1. Gruppi idrossido protonizzati della gibbsite. \nLa gibbsite \u00e8 la forma minerale pi\u00f9 rappresentativa dell'idrossido di alluminio, Al(OH)3. L'idrossido \u00e8 polimerizzato con l'alluminio che coordina in struttura ottaedrica 6 ioni OH-. La coordinazione di questi ioni da parte di un metallo accentua il carattere debolmente basico dell'ossigeno, che in virt\u00f9 della disponibilit\u00e0 di due doppietti elettronici si comporta come base nei confronti degli ioni idrogeno. A valori medi di pH i gruppi idrossido terminali della gibbsite sono per lo pi\u00f9 protonizzati e possono comportarsi come acidi in caso di aggiunta di basi:\nformula_1\nQuesta propriet\u00e0 si manifesta nei terreni moderatamente acidi o tendenzialmente neutri (pH 5,5-7,5). Infatti, a pH elevato i gruppi idrossido non sono protonizzati e manifestano propriet\u00e0 acide molto pi\u00f9 deboli, mentre a pH basso la brucite si destabilizza con formazione di idrossido di alluminio poco polimerizzato e ioni Al3+, entrambi adsorbiti dai colloidi.\n2. Complesso di scambio saturato da ioni Al3+ scambiabili\nA valori bassi del pH sono presenti elevate percentuali di alluminio scambiabile. Lo ione alluminio \u00e8 una specie chimica instabile che in caso di aggiunta di basi addiziona ioni idrossido (OH-) precipitando sotto forma di idrossido di alluminio polimerizzato, mentre la base di scambio viene adsorbita in sostituzione dell'alluminio:\nformula_2\nQuesta propriet\u00e0 si manifesta nei terreni acidi con pH inferiore a 5,5. Infatti, a pH pi\u00f9 elevati l'alluminio scambiabile \u00e8 presente in quantit\u00e0 non rilevanti essendo in gran parte polimerizzato.\n3. Complesso di scambio saturato da ioni H+\nA valori molto bassi del pH il complesso di scambio \u00e8 saturato per lo pi\u00f9 da ioni idrogeno. In queste condizioni infatti le funzioni acide della sostanza organica (es. gruppi carbossile e gruppi idrossido fenolici) sono indissociati e gli eccessi di carica negativa dei minerali argillosi sono neutralizzati da ioni idrogeno. In caso di aggiunta di una base i colloidi adsorbono i cationi rilasciati dalla base e liberano ioni idrogeno che, a loro volta, neutralizzano gli ioni idrossido:\nformula_3\nQuesta propriet\u00e0 si manifesta nei terreni fortemente acidi, con ph inferiore a 4. Infatti a pH pi\u00f9 elevati le propriet\u00e0 acide dei colloidi si attenuano essendo prevalentemente dissociati nella forma elettronegativa.\nSulla base delle propriet\u00e0 descritte il potere tamponante del terreno nei confronti dell'alcalinizzazione si manifesta soprattutto nei terreni a reazione neutra o acida e con intensit\u00e0 crescente al diminuire del pH.\nAzione tampone verso gli acidi.\nL'azione tampone verso gli acidi \u00e8 esercitata dalle basi di scambio adsorbite sui colloidi, dalla presenza dei carbonati chimicamente attivi e di idrossidi di alluminio. \nIn merito al ruolo dei colloidi, l'idrogeno \u00e8 il catione che ha la maggiore affinit\u00e0 per il complesso di scambio; un aumento dell'attivit\u00e0 di ioni idrogeno nella soluzione circolante, dovuta all'aggiunta di un acido, viene neutralizzato dall'adsorbimento dell'idrogeno sul complesso di scambio, con conseguente rilascio di cationi metallici. Sotto l'aspetto strettamente chimico, l'aggiunta di un acido forte sposta i cationi metallici dall'acido debole (il colloide), con formazione di un sale formato da un acido forte e una base forte, perci\u00f2 il pH tende a stabilizzarsi su un valore meno basso di quello che si avrebbe in assenza di colloidi saturati:\nformula_4\nQuesta propriet\u00e0 \u00e8 strettamente legata al tasso di saturazione in basi: ad un basso valore del TSB corrisponde una maggiore percentuale di idrogeno scambiabile e, quindi, un minor potere tamponante.\nI carbonati chimicamente attivi, rappresentati dai carbonati solubili (di sodio nei terreni sodici e bicarbonato di calcio nei terreni calcarei) e dal calcare attivo, svolgono un'azione tampone collaterale, nei confronti dell'acidificazione, in quanto sali formati da una base forte e un acido debole. In questo caso l'attivit\u00e0 degli ioni idrogeno viene ridotta da uno spostamento dell'equilibrio di dissociazione acida dell'acido carbonico:\nformula_5 \nL'azione dei carbonati si manifesta a valori di pH elevati in quanto i carbonati di calcio sono presenti in quantit\u00e0 rilevanti a pH 8-8,5 e quelli di sodio a pH superiore a 8,5.\nGli idrossidi di alluminio mostrano propriet\u00e0 debolmente basiche a valori di pH prossimi alla neutralit\u00e0 o leggermente pi\u00f9 bassi. L'atomo di ossigeno dei gruppi idrossido superficiali pu\u00f2 comportarsi da base e addizionare ioni riducendone l'attivit\u00e0 nella soluzione circolante:\nformula_6\nSulla base delle propriet\u00e0 descritte il potere tamponante del terreno nei confronti dell'acidificazione si manifesta soprattutto nei terreni a reazione neutra e alcalina.\nRelazioni tra potere tampone e altre propriet\u00e0 del terreno.\nCome si \u00e8 visto, prescindendo dal piccolo contributo dato dalla soluzione circolante, il potere tampone di un terreno dipende dalla capacit\u00e0 di scambio cationico e dal tasso di saturazione in basi. \nAlla capacit\u00e0 di scambio si deve il numero di equivalenti acidi o alcalini che il terreno pu\u00f2 neutralizzare; in altri termini, un terreno con bassa capacit\u00e0 di scambio esaurisce pi\u00f9 facilmente i siti da cui pu\u00f2 rilasciare ioni idrogeno o sui quali pu\u00f2 adsorbirli opponendosi alle variazioni di pH. La capacit\u00e0 di scambio dipende dal tenore in colloidi e dalla natura chimica di questi, perci\u00f2 il potere tampone si manifesta in modo pi\u00f9 intenso nei terreni ricchi di sostanza organica e, in misura inferiore, in quelli argillosi. I suoli a tessitura grossolana, invece, essendo poveri di colloidi minerali e, spesso, anche di colloidi organici, hanno in generale un potere tampone pi\u00f9 blando e sono pi\u00f9 suscettibili alle variazioni di pH.\nAl tasso di saturazione in basi si deve la propriet\u00e0 specifica di opporsi sia all'acidificazione sia all'alcalinizzazione. Un terreno con basso TSB ha la maggior parte del complesso di scambio saturato da ioni idrogeno e alluminio, manifesta un forte potere tampone nei confronti dell'alcalinizzazione ma \u00e8 vulnerabile agli agenti acidificanti. Per contro, un terreno con alto TSB ha la maggior parte del complesso di scambio saturato dal calcio, dal magnesio e, eventualmente, dal sodio; manifesta perci\u00f2 un forte potere tampone nei confronti dell'acidificazione ma \u00e8 vulnerabile agli agenti alcalinizzanti. Da quanto detto si deduce che un TSB ottimale \u00e8 quello prossimo al 50%, in quanto il terreno esercita in modo efficace il potere tampone sia verso l'aumento sia verso la riduzione del pH.\nIl tasso di saturazione in basi \u00e8 strettamente dipendente dalla reazione del terreno:\nUn altro aspetto da tenere in considerazione \u00e8 che, a parit\u00e0 di condizioni, il potere tampone dei terreni alcalini verso l'acidificazione \u00e8 pi\u00f9 alto di quello dei terreni acidi verso l'alcalinizzazione. Questo fenomeno rende molto pi\u00f9 difficile e onerosa la correzione dei terreni alcalini rispetto a quella dei terreni acidi. Il comportamento \u00e8 dovuto al concorso di due fattori: \nSignificato agronomico del potere tampone.\nLa reazione del terreno condiziona diversi aspetti della fertilit\u00e0 in senso lato. In particolare, al pH si associa la disponibilit\u00e0 di alcuni elementi nutritivi, la solubilit\u00e0 degli stessi e, quindi, la disponibilit\u00e0 in forme assimilabili, la struttura del terreno e tutte le propriet\u00e0 fisiche da essa dipendenti. \nIn condizioni normali \u00e8 evidente che la stabilit\u00e0 del pH \u00e8 un requisito fondamentale affinch\u00e9 il terreno possa conservare nel tempo il suo stato di fertilit\u00e0, evitando il concatenarsi di fenomeni correlati che possono peggiorarlo. Sotto questo punto di vista il potere tampone \u00e8 una propriet\u00e0 che agisce positivamente nei terreni neutri o leggermente subacidi, i quali presentano in generale le migliori condizioni fisico-chimiche per la produzione agraria.\nIn condizioni di reazione anomala il potere tampone manifesta la sua pi\u00f9 alta espressione proprio nei confronti degli interventi correttivi, pertanto si delinea come una propriet\u00e0 negativa. Infatti, nei terreni fortemente acidi tende ad annullare l'effetto delle calcitazioni o, per lo meno a ridurne la consistenza; allo stesso modo, nei terreni alcalini tende ad annullare l'effetto degli interventi di acidificazione (per lo pi\u00f9 attuati con la somministrazione di gesso)."}
{"id": "1322248", "revid": "121560934", "url": "https://it.wikipedia.org/wiki?curid=1322248", "title": "Hutchison 3G Italy Investments", "text": ""}
{"id": "1322249", "revid": "201394", "url": "https://it.wikipedia.org/wiki?curid=1322249", "title": "Everything Sucks (Descendents)", "text": "Everything Sucks \u00e8 il quinto album pubblicato dalla punk band californiana Descendents, edito nel 1996 dalla Epitaph Records"}
{"id": "1322251", "revid": "2175", "url": "https://it.wikipedia.org/wiki?curid=1322251", "title": "Rencontres africaines de la photographie", "text": ""}
{"id": "1322254", "revid": "1543377", "url": "https://it.wikipedia.org/wiki?curid=1322254", "title": "Religione umbra", "text": "Con religione umbra intendiamo la religione professata dagli antichi Umbri. Ci\u00f2 che oggi ne sappiamo deriva essenzialmente dalle Tavole eugubine, il cui testo risale all'inizio del I millennio a.C. e che Giacomo Devoto, di cui a lungo si occup\u00f2, letteralmente definisce: \nSinteticamente, la religione umbra era una religione politeistica, etnica e non salvifica; mostra numerose somiglianze con la religione romana arcaica. Riguardando solo la citt\u00e0 di Gubbio, la fonte sarebbe piuttosto limitata, se non fosse che raffronti con altri testi umbri (rarissimi) e non facciano ritenere che tale religione fosse diffusa in tutto il mondo umbro. Le divinit\u00e0 citate nel testo eugubino sono venticinque, ma altre ne troviamo in altri frammenti umbri, come per esempio la \"Cuprasmatres plestinas\", ovvero Cupra, madre degli umbri plestini nelle \"lamine di Plestia\" e citata come \"Cubrar Matrer\" anche nella \"lamina di Fossato\".\nTeologia.\nCome in tutte le religioni primitive o arcaiche, la parola \u00e8 essenziale ed \u00e8 dalla \"parola\" che si crea la \"realt\u00e0\". Ad esempio nel testo sacro per indicare lo \"spazio sacro\" si usa la parola \"uerfale\", che sta a significare \"consacrato per mezzo della parola\", \u00e8 quindi la parola a creare (in questo caso) lo spazio sacro. La \"parola creatrice\" \u00e8, insieme all'atto, il rito per mezzo del quale si perpetua il mito, anche quando se ne sia perduta la memoria."}
{"id": "1322257", "revid": "2091899", "url": "https://it.wikipedia.org/wiki?curid=1322257", "title": "Helianthemum sicanorum", "text": "LEliantemo dei Sicani (Helianthemum sicanorum ) \u00e8 una pianta appartenente alla famiglia delle Cistaceae, endemica della Sicilia.\nDescrizione.\n\u00c8 una pianta alta 20\u201330\u00a0cm, con gambi cespitosi ramificati dalla base.Le foglie, da lineari a lineari-lanceolate, misurano 3,5\u201310\u00a0mm di lunghezza \u00d7 1-2(3) mm di larghezzaInfiorescenze 5-10 flore. Brattee lanceolate di 1,5\u20132\u00a0mm di lunghezza. Calice bianco-sericeo, verde-porporino con peli semplici lunghi 0,1-0,2\u00a0mm. La corolla eccedente o eguale al calice, con petali gialli lunghi 4\u20135\u00a0mm e larghi 2-2,5\u00a0mm. Stami numerosi con filamenti lunghi 1-1,6\u00a0mm e larghi 0,4-0,5\u00a0mm. ovario ovoide, densamente peloso, lungo 1\u20132\u00a0mm. Stilo bianco, ricurvo di 1,4-1,6\u00a0mm. Stimma solcato, coperto da piccole papille di ca. 0,01\u00a0mm. Capsule ellissoidi lunghe 3,5\u00a0mm e larghe 1,8\u20132\u00a0mm, densamente pelose, con peli lunghi 0,1-0,3\u00a0mm.I semi sono bruno-rossastri di 1-1,1\u00a0mm di lunghezza.\nDistribuzione e habitat.\nLa specie \u00e8 conosciuta solo per una piccola popolazione circoscritta (non pi\u00f9 di 50 individui) a Torre Manfria vicino a Gela, lungo una piccola stretta striscia del litorale roccioso.\nConservazione.\n\" Helianthemum sicanorum\" \u00e8 considerata una specie minacciata in modo critico (CR).\nCuriosit\u00e0.\nL'epiteto della specie \u00e8 riferito all'antica popolazione Sicana che visse anticamente in Sicilia."}
{"id": "1322259", "revid": "287204", "url": "https://it.wikipedia.org/wiki?curid=1322259", "title": "Stefano Andreucci", "text": "Carriera.\nLasciata dopo il secondo anno l'Accademia di Belle Arti, Stefano Andreucci inizia a disegnare fumetti, nel 1986, presso lo studio di Dino Leonetti, a Roma, collaborando a testate come \"Tilt\", \"Boy Comic\" e \"Il Paninaro\". \nContemporaneamente partecipa al progetto editoriale \"La Fabbrica Delle Immagini\" di Silvano Caroti. Alcune esperienze nel settore pubblicitario e divulgativo, come il manifesto di un concorso riservato agli studenti della facolt\u00e0 di Architettura, a Roma.\nDopo ci\u00f2 inizia una collaborazione, durata qualche anno, con Francesco Coniglio (Coniglio Editore) per il quale realizza racconti erotici, e collabora alle testate \"Splatter\" e \"Mostri.\"\nPer lui scrive anche due sceneggiature.\nNel frattempo partecipa, come insegnante, anche a varie iniziative didattiche nel campo del fumetto e del disegno artistico.\nDopo l\u2019esperienza con \"\u201cConiglio Editore\u201d\", nel 1992 comincia a collaborare con la \u201c\"Sergio Bonelli Editore\u201d\" per la quale realizza molte storie di \"Zagor\". Sempre per lo stesso editore, con il quale collabora attualmente, illustra storie di \"Dampyr\" (Primo speciale, numero 100 a colori e serie regolare), per approdare definitivamente a \"Tex\", nel 2011\".\"\nNell\u2019Aprile 2014, il suo esordio con la BD, con l\u2019albo di apertura (\"La Statue De Zeus\") di una serie di racconti dedicati alle sette meraviglie del mondo (\"Les 7 Merveilles\"), Ed. Delcourt.\nNel 2015 comincia la lavorazione del Texone, scritto da Mauro Boselli e intitolato \u201cIl Magnifico Fuorilegge\u201d, che vede la luce nel 2017. Albo che nel 2018 finisce tra i finalisti, nella categoria \u201cMiglior Disegnatore\u201d, del premio Micheluzzi, assegnato al Comicon di Napoli. \nSempre nel 2017, sua \u00e8 la pubblicazione del cartonato a colori dal titolo \u201cTex, Il Vendicatore\u201d, scritto da Mauro Boselli e colorato da Matteo Vattani.\nNel 2018 viene coinvolto nella produzione della miniserie western, targata Bonelli, dal titolo \u201cDeadwood Dick\u201d e tratta dai racconti di Joe Lansdale. Sua \u00e8 la realizzazione di \u201cBlack Hat Jack\u201d, un unico racconto diviso in tre numeri, quelli che chiudono la serie, nell'adattamento di M. Boselli.\n\u00c8 stato, inoltre, tra i fondatori e realizzatori di \"Narnia Fumetto,\" collaborando alla realizzazione della manifestazione negli anni 2006-2007. \nVoci correlate.\nstefanoandreucci.blogspot.com/== Collegamenti esterni"}
{"id": "1322263", "revid": "1543377", "url": "https://it.wikipedia.org/wiki?curid=1322263", "title": "Carrick (Cornovaglia)", "text": "Carrick \u00e8 stato un distretto locale della Cornovaglia, Inghilterra, Regno Unito, con sede a Truro, centro pi\u00f9 importante insieme a Falmouth/Penryn.\nIl distretto fu creato con il Local Government Act 1972, il 1\u00ba aprile, 1974 dalla fusione dei municipal borough di Truro, Falmouth e Penryn ed il Distretto rurale di Truro. \u00c8 stato abolito nel 2009 con le modifiche alla suddivisione amministrativa in Inghilterra.\nDeve il suo nome alle Carrick Roads, un'insenatura presso Falmouth in cui sfociano i fiumi Percuil, Penryn e Fal.\nParrocchie.\nCarrick comprendeva 27 parrocchie"}
{"id": "1322271", "revid": "1528507", "url": "https://it.wikipedia.org/wiki?curid=1322271", "title": "Mapei", "text": "Mapei S.p.A. \u00e8 una societ\u00e0 per azioni italiana, nata nel 1937, operativa nel settore della produzione di materiali chimici per l'edilizia.\nStoria.\nL'innovazione e la ricerca.\nL'azienda \u00e8 stata fondata col nome \"Materiali Autarchici per l'Edilizia e l'Industria\", poi mutato nel secondo dopoguerra in \"Materiali Ausiliari per l\u2019Edilizia e l\u2019Industria\", da Rodolfo Squinzi, con soli sette dipendenti. Nei primi tempi ha prodotto intonaci colorati e materiali per rivestimenti edili.\nSuccessivamente si \u00e8 rivolta ad un mercato all'epoca ancora \"di nicchia\", ma espansosi rapidamente dagli anni sessanta: quello degli adesivi per pavimenti e rivestimenti, in particolare per linoleum e successivamente ceramica, materiali lapidei, moquette, PVC e legno.. La produzione si \u00e8 poi estesa ad altre malte speciali, impermeabilizzanti e additivi per calcestruzzo.\nL'internazionalizzazione.\nNel 1978, sotto la guida di Giorgio Squinzi, la societ\u00e0 inizi\u00f2 un processo di internazionalizzazione sia commerciale che produttiva, aprendo un primo piccolo stabilimento in Canada dopo aver fornito gli adesivi per la posa dei pavimenti in gomma utilizzati per le piste di atletica delle Olimpiadi del 1976. Da allora l'espansione societaria prosegu\u00ec anche nei decenni successivi in Austria, Stati Uniti, Francia e nel resto del mondo con l\u2019apertura di nuove filiali e con l'acquisizione di altri importanti marchi a partire dal 1994 in Italia con Vinavil, fino ad arrivare all'acquisizione di Fili &amp; Forme. La strategia di sviluppo \u00e8 legata all'esigenza di produrre adesivi e prodotti chimici per l'edilizia a non pi\u00f9 di 400-500 chilometri di distanza per non rendere i costi di trasporto insostenibili..\nLa gestione societaria, rimasta prettamente a conduzione familiare, ha condotto Mapei a un livello multinazionale, ponendola tra i maggiori produttori mondiali di adesivi e prodotti chimici per l'edilizia con (dati 2019) 90 consociate in 56 Paesi che operano con 83 stabilimenti produttivi in 36 paesi diversi, 31 centri di ricerca (di cui uno corporate) in 20 paesi, oltre 10.500 dipendenti, pi\u00f9 di 5.000 prodotti per l'edilizia.\nDal 1991 il gruppo Mapei pubblica un bimestrale in italiano e inglese, diretto per 28 anni fino al 2019 da Adriana Spazzoli: \"Realt\u00e0 Mapei\", che ha una tiratura di 160.000 copie, distribuite in tutta Italia e \"Realt\u00e0 Mapei International\", che ha una tiratura di 22.000 copie distribuite in tutto il mondo.\nDopo la scomparsa di Giorgio Squinzi e della consorte nel 2019, i figli Marco Squinzi e Veronica Squinzi assumono la direzione dell\u2019azienda, come amministratori delegati; il riassetto del consiglio di amministrazione vede quali membri Marco Squinzi, Veronica Squinzi, Simona Giorgetta e alla presidenza Laura Squinzi.\nRealizzazioni.\nNegli anni le soluzioni Mapei sono state utilizzate per la posa delle piste di atletica nelle varie Olimpiadi dopo quella di Montreal, per i restauri dei corridoi della Cappella Sistina, per la posa dei pavimenti del salone principale del Cremlino, per il restauro degli affreschi di Giotto nella Basilica di San Francesco di Assisi sfregiata dal terremoto, per il tunnel del Monte Bianco, per la realizzazione delle torri gemelle di Kuala Lampur, per il ponte che collega la Danimarca alla Svezia, per la diga delle Tre Gole in Cina, per i 240 chilometri di gallerie che permettono il passaggio del supertreno Tokyo-Osaka, per i pavimenti dell'Aeroporto internazionale di Hong Kong, per il ripristino e la realizzazione della pista del Velodromo di Kiev e per il recupero delle strutture lignee del Museo d'arte di Basilea..\nI prodotti Mapei sono stati utilizzati nella realizzazione del Canale di Panama, nella costruzione dell\u2019Aeroporto Internazionale di Pechino-Daxing in Cina, nella ristrutturazione e successivamente nell\u2019ampliamento del Teatro alla Scala di Milano. Mapei ha fornito additivi per la costruzione delle fondamenta del nuovo Ospedale Galeazzi a Milano e ha contribuito con le sue soluzioni al viadotto Genova San Giorgio,\nSport e Cultura.\nMapei nello sport.\nDagli anni 1980 Mapei ha investito (dapprima come sponsor, poi come proprietaria) nel Sassuolo Calcio; le risorse del gruppo hanno permesso al club di raggiungere i maggiori successi della propria storia, scalando le divisioni del campionato italiano di calcio fino ad arrivare alla Serie A e alle coppe europee. Mapei ha altres\u00ec dotato il Sassuolo di uno stadio di propriet\u00e0 (il Mapei Stadium - Citt\u00e0 del Tricolore di Reggio Emilia) e di un proprio centro sportivo (il Mapei Football Center, inaugurato nel 2019 a Ca\u2019 Marta di Sassuolo).\nDal 2020 \u00e8 main sponsor del Lan\u00fas, squadra militante nella Primera Divisi\u00f3n.\nPrima di entrare nel calcio, Mapei ha legato il suo nome a quello del ciclismo, sponsorizzando una squadra che per un decennio ha dominato le massime competizioni nel panorama ciclistico internazionale. Tra i principali atleti si annoverano Tony Rominger, Pavel Tonkov, Andrea Tafi, Franco Ballerini, Paolo Bettini, Gianni Bugno, \u00d3scar Freire, Johan Museeuw. Proprio per supportare con razionalit\u00e0 scientifica e corretto approccio etico la squadra ciclistica nel 1996 \u00e8 stato aperto a Castellanza (poi trasferito a Olgiate Olona), insieme al prof. Aldo Sassi, il Centro ricerche Mapei Sport con laboratori, ambulatori, centri di analisi. Cessato l'impegno diretto nel ciclismo, la struttura \u00e8 stata mantenuta operativa, fornendo i propri servizi a vari clienti esterni.\nMapei \u00e8 stata sponsor anche della Pallacanestro Reggiana e della squadra di pallacanestro femminile di Napoli (che assumeva la denominazione di Saces-Mapei-Givova Napoli).\nMapei nella cultura.\nL'azienda \u00e8 legata al Teatro alla Scala di Milano. Nel 1984 sottoscrive per la prima volta l'\"abbonamento sostenitore\". Poi, dopo aver avuto una parte attiva nella ristrutturazione e nel restauro della struttura, diventa nel 2008 \"socio fondatore\". Nel 2016 Giorgio Squinzi entra a far parte del consiglio d'amministrazione. Mapei \u00e8 anche \"socio fondatore\" dell'Accademia Nazionale di Santa Cecilia a Roma.\nA Milano sostiene lo Spazio Teatro No'hma che dal 2000 \u00e8 sede delle attivit\u00e0 artistiche dell'omonima associazione, fondata da Teresa Pomodoro e ricavata nell'ex palazzina dell'acqua potabile di via Orcagna, nel quartiere di Citt\u00e0 Studi. Mapei \u00e8 Sponsor dell\u2019Orchestra Verdi e della Fondazione La Triennale di Milano,\nMapei \u00e8 legata a Milano anche attraverso la collaborazione con il Museo Nazionale della Scienza e della Tecnologia Leonardo Da Vinci e la ristrutturazione del Teatro dell\u2019istituto penale minorile C. Beccaria.\nLe iniziative di solidariet\u00e0.\nMapei ha patrocinato numerose serate musicali organizzate per la raccolta di fondi destinati alla ricerca per diversi enti e fondazioni che Mapei sostiene, come il Concerto del Comitato di Milano della Croce Rossa Italiana e la \"Celebrity Fight Night\" della Andrea Bocelli Foundation\nMapei \u00e8 parte attiva in diverse iniziative nel segno della solidariet\u00e0 in tutta Italia, volte ad aiutare i pi\u00f9 bisognosi offrendo loro non solo donazioni, ma anche il proprio know-how, l\u2019esperienza dei propri tecnici di laboratorio e di cantiere e le proprie tecnologie.\nAzionisti.\nLa societ\u00e0 \u00e8 controllata dalla Emme Esse Vi s.r.l., finanziaria della famiglia Squinzi, che ne detiene il 93,95%; il restante 6,05% \u00e8 costituito da azioni proprie detenute dalla stessa Mapei.\nDati economici e finanziari.\nAll'inizio degli anni novanta i dipendenti della Mapei erano 500. Nel 2006 erano 4.679 dipendenti, di cui 906 in organico alla capogruppo (quell'anno il gruppo Mapei aveva un capitale investito consolidato di circa 953,9 milioni di euro, con un patrimonio netto di circa 387,6 milioni di euro, un fatturato consolidato di 1,18 miliardi di Euro ed un utile netto consolidato di circa 59,4 milioni). Nel 2012 Mapei con 2,1 miliardi di euro era la terza industria chimica italiana per fatturato dopo Versalis e il Gruppo Mossi &amp; Ghisolfi. Il numero di dipendenti era 7500, dislocati in oltre 58 stabilimenti in 28 paesi. Nel 2017 sfiorano i 10.000. Nel 2018 il fatturato consolidato \u00e8 di 2,5 miliardi di Euro e i dipendenti oltre 10.000 nel mondo.\nNel 2017, in occasione degli 80 anni compiuti dalla societ\u00e0, Giorgio Squinzi dichiara che, nella sua storia, la Mapei non ha mai chiuso un bilancio in perdita, non ha mai fatto ricorso alla cassa integrazione, non ha mai licenziato per riduzione di organici.\nNel 2019, il fatturato consolidato \u00e8 di 2,8 miliardi di euro e i dipendenti 10500 nel mondo.\nLe consociate del Gruppo Mapei.\nDi seguito le 90 consociate operanti nel 2019."}
{"id": "1322272", "revid": "110157", "url": "https://it.wikipedia.org/wiki?curid=1322272", "title": "ALL (Descendents)", "text": "ALL \u00e8 il quarto album pubblicato dalla punk band californiana Descendents, edito nel 1987 dalla SST Records"}
{"id": "1322285", "revid": "119389760", "url": "https://it.wikipedia.org/wiki?curid=1322285", "title": "Enjoy!", "text": "Enjoy! \u00e8 il terzo album pubblicato dalla punk band californiana Descendents, edito nel 1986 dalla New Alliance Records"}
{"id": "1322287", "revid": "767487", "url": "https://it.wikipedia.org/wiki?curid=1322287", "title": "Wolf Creek (film)", "text": "Wolf Creek \u00e8 un film horror del 2005 prodotto, scritto e diretto da Greg McLean, ambientato nell'Australia del 1999.\n\u00c8 stato presentato nella sezione Quinzaine des R\u00e9alisateurs al Festival di Cannes 2005.\nTrama.\nDue ragazze, Kristy e Liz, provenienti dall'Inghilterra ed un australiano di nome Ben si mettono in viaggio verso il parco nazionale di Wolf Creek, un enorme cratere meteoritico. Di ritorno, scoprono che l'auto non parte e sono costretti a passare la notte nel parco.\nInaspettatamente vengono colti di sorpresa da un tale chiamato Mick, un ex cacciatore, il quale si dimostra un tipo abbastanza aperto, disponibile, gioviale ed un po' strampalato. Di mestiere si scopre che fa il meccanico e afferma di poter riparare il guasto dell'auto al suo accampamento. Sembra un vero colpo di fortuna, ma \u00e8 tutt'altro: arrivati alla sua abitazione, Mick stordisce i tre ragazzi offrendo loro dell'acqua contenente della droga. Legati ed imbavagliati i ragazzi si ritrovano nella sua officina piena zeppa di armi e strumenti di tortura. Nonostante Liz riesca a scappare e a liberare Kristy, le due ragazze verranno trucidate entrambe. Solo Ben sopravviver\u00e0 alla tragica avventura.\nLa polizia, a causa dell'inattendibilit\u00e0 dell'unico testimone e della mancanza di prove concrete, alla fine lascer\u00e0 il caso insoluto, soprattutto per via dell'impossibilit\u00e0 di individuare l'accampamento dell'assassino nell'enorme deserto australiano.\nCuriosit\u00e0.\nIl film \u00e8 basato su una storia realmente avvenuta. L'Australia negli anni novanta conobbe il peggior assassino che la storia del suo paese ricordi, Ivan Milat, che sceglieva come vittime soltanto i turisti che portavano il sacco a pelo. L'assassino venne catturato dalla polizia e condannato all'ergastolo, diversamente da quanto accade nel film."}
{"id": "1322305", "revid": "767487", "url": "https://it.wikipedia.org/wiki?curid=1322305", "title": "I Don't Want to Grow Up (Descendents)", "text": "I Don't Want to Grow Up \u00e8 il secondo album pubblicato dalla punk band californiana Descendents, edito nel 1985 dalla New Alliance Records\nRegistrazione.\nMilo Aukerman, singer della band, ha rivelato che la band prov\u00f2 poco prima delle registrazioni e, non avendo a disposizione una sala prove, prov\u00f2 nel garage del bassista Tony Lombardo a volume bassissimo e con una batteria per bambini. Questo secondo Aukerman influ\u00ec molto sul sound del disco, pi\u00f9 leggero rispetto all'esordio. In studio a complicare i lavori furono i problemi di alcolismo del produttore David Tarling che aveva lavorato molto con i Black Flag.\nQuesto costrinse il batterista Bill Stevenson a cimentarsi per la prima volta dietro il mixer. Nonostante le difficolt\u00e0 sarebbe stato per Stevenson l'inizio di una lunga e proficua carriera da produttore."}
{"id": "1322311", "revid": "671029", "url": "https://it.wikipedia.org/wiki?curid=1322311", "title": "Casato di Sassonia-Coburgo-Gotha", "text": "Il casato di Sassonia-Coburgo e Gotha \u00e8 una dinastia tedesca, la principale linea ereditaria del casato sassone dei Wettin, che govern\u00f2 i Ducati ernestini, incluso il ducato di Sassonia-Coburgo-Gotha. \nViene anche considerata casa reale di diverse monarchie europee i cui rami cadetti regnano attualmente in Belgio attraverso i discendenti di Leopoldo I, e nel Regno Unito, attraverso i discendenti del principe Alberto, marito della regina Vittoria, sebbene, a causa dei sentimenti antitedeschi presenti nel Regno Unito durante la Prima guerra mondiale, nel 1917 il re Giorgio V abbia cambiato il nome della sua famiglia da Sassonia-Coburgo-Gotha in Windsor. Lo stesso \u00e8 accaduto in Belgio dove \u00e8 stato cambiato in \"van Belgi\u00eb\" in olandese o \"de Belgique\" in francese.\nStoria.\nLeopoldo I, fratello minore di Ernesto I di Sassonia-Coburgo-Gotha, divenne \"Re dei Belgi\" nel 1831, ed i suoi discendenti continuano a servire come capi di Stato belgi. L'unica figlia femmina di Leopoldo, la principessa Carlotta del Belgio fu imperatrice del Messico come consorte di Massimiliano I del Messico nel corso del decennio del 1860.\nFerdinando, nipote di Ernesto, spos\u00f2 la regina Maria II del Portogallo ed i suoi discendenti governarono il Portogallo fino al 1910, quando il paese divenne una repubblica.\nUn altro membro della famiglia, anch'egli di nome Ferdinando, divenne prima principe ed in seguito zar di Bulgaria, ed i suoi discendenti regnarono quella nazione fino al 1946. L'attuale capo del casato di Bulgaria \u00e8 lo zar Simeone II deposto ed esiliato durante la Seconda guerra mondiale, ora con il nome di \"Simeon Sakskoburggotski\" e il 24 luglio 2001 venne eletto primo ministro di Bulgaria.\nNel 1826, un ramo cadetto della famiglia eredit\u00f2 la tenuta principesca ungherese di Koh\u00e1ry e si convert\u00ec al Cattolicesimo. I suoi membri riuscirono a sposare una principessa imperiale brasiliana, un'arciduchessa austriaca, una principessa d'Orl\u00e9ans, una principessa del Belgio, ed una principessa di Sassonia.\nLa casa ducale consisteva di tutti i discendenti in linea maschile del duca Giovanni Ernesto di Sassonia-Coburgo-Saalfeld legittimamente nato da un matrimonio uguale, maschi e femmine, le loro mogli nei matrimoni uguali e autorizzati, e la loro vedove fino a nuovo matrimonio. Secondo la legge di successione dinastica del ducato di Sassonia-Coburgo e Gotha il titolo completo del duca era:\nRami.\nRamo ducale.\nCapi della casata dal 1918.\nSebbene il ramo ducale sia eponimo con la dinastia, il suo capo non \u00e8 genealogicamente il membro pi\u00f9 anziano della famiglia per \"Primogenitura agnatica\". Nel 1893 il duca regnante mor\u00ec senza figli, quindi il trono di Sassonia-Coburgo e Gotha sarebbe dovuto passare in successione per primogenitura maschile al ramo britannico discendente dal principe Alberto. Tuttavia i discendenti di Alberto, in quanto eredi al trono britannico, avallarono una ratifica alla legge del ducato, che sanc\u00ec il trono ducale quale \"Appannaggio di secondogenitura\" per i principi pi\u00f9 giovani della famiglia reale britannica, appartenenti comunque alla casa di Wettin, e in successione ereditaria ai loro discendenti in linea maschile.\nInvece che al futuro Edoardo VII del Regno Unito l'eredita del ducato fu dirottata verso il fratello minore secondogenito, il principe Alfredo, duca di Edimburgo e, alla morte di quest'ultimo, senza figli sopravvissuti, al nipote del principe Alberto e della regina Vittoria, figlio del principe Leopoldo duca di Albany, il principe principe Carlo Edoardo duca di Albany, saltando il principe Arturo, duca di Connaught e la sua linea maschile che, essendo pi\u00f9 anziano di nascita del suo defunto fratello Leopoldo, rinunci\u00f3 al ducato in favore del nipote preferendo rimanere sul suolo britannico.\nL'attuale capo del ramo ducale, Andrea di Sassonia-Coburgo-Gotha, \u00e8 dunque l'erede e discendente tedesco di Carlo Edoardo. Qualora la sua linea maschile legittima dovesse estinguersi, la rivendicazione del ducato sassone torneranno alla linea maschile di Edoardo VII, attualmente rappresentato in capo dal principe Richard, duca di Gloucester.\nRegno del Belgio.\nFamiglia reale belga.\nA causa della Prima guerra mondiale, il nome della famiglia fu cambiato in \"van Belgi\u00eb\", \"de Belgique\" o \"von Belgien\" (\"del Belgio\"), a seconda delle tre lingue ufficiali del paese (olandese, francese e tedesco) in uso. Questo \u00e8 il nome della famiglia che viene utilizzato sulle carte d'identit\u00e0 e in tutti i documenti ufficiali dai reali del Belgio (licenze di matrimonio, ecc...).\nRegno di Portogallo.\nIn Portogallo l'ex casa reale di solito non viene distinta dalla casa reale di Braganza\nManuele II mor\u00ec senza figli nel 1932. Dopo la sua morte il trono fu rivendicato da un lontano cugino, Duarte Nuno di Braganza, pur non essendo discendente di Ferdinando II, n\u00e9 quindi del casato dei Sassonia-Coburgo e Gotha.\nRegno Unito.\nSe ad Elisabetta II succedesse il figlio, al casato di Sassonia-Coburgo e Gotha succeder\u00e0 patrilinearmente il casato di Schleswig-Holstein-Sonderburg-Gl\u00fccksburg, un ramo cadetto del casato degli Oldenburg. Tuttavia, per Order in Council del 1960, anche i suoi figli portano il nome di Windsor, e quindi la dinastia regnante continuer\u00e0 con questo nome senza cambiamenti.\nSecondo il sito ufficiale della monarchia britannica, tuttavia, \"\"l'unico monarca britannico del casato di Sassonia-Coburgo e Gotha fu re Edoardo VII, che regn\u00f2 per nove anni. Re Giorgio V ha sostituito il titolo dal suono tedesco con il nome di Windsor durante la prima guerra mondiale. Il nome di Saxe-Coburg and Gotha sopravvive in altri regni europei, tra cui le ex monarchie di Portogallo e Bulgaria e nella famiglia reale belga fino al 1920\".\""}
{"id": "1322314", "revid": "110157", "url": "https://it.wikipedia.org/wiki?curid=1322314", "title": "Milo Goes to College", "text": "Milo Goes to College \u00e8 il primo album pubblicato dalla punk band californiana Descendents, edito nel 1982 dalla New Alliance Records."}
{"id": "1322316", "revid": "1543377", "url": "https://it.wikipedia.org/wiki?curid=1322316", "title": "Zerzura", "text": "Zerzura (in arabo: \u0632\u0631\u0632\u0648\u0631\u0629) \u00e8 una leggendaria citt\u00e0 o oasi del Deserto Libico, menzionata da alcuni manoscritti del XV secolo, il pi\u00f9 famoso dal titolo \"Il libro delle perle nascoste\". In tali manoscritti viene descritta come delle rovine in mezzo al deserto di una citt\u00e0 \"bianca, bianca come una colomba\" e chiamata anche \"l'oasi dei piccoli uccelli\" da \"Zerzur\", che in arabo designa un passeraceo da noi noto come \"culbianc\". La citt\u00e0 si sarebbe trovata nel Grande Mare di Sabbia, a ovest del Nilo, tra l'Egitto e la Libia.\nLa citt\u00e0 \u00e8 stata a lungo cercata da esploratori e da archeologi di tutto il mondo, ma invano. Fra le numerose spedizioni di ricerca si pu\u00f2 citare quella intrapresa dagli esploratori Ralph Bagnold (Regno Unito) e L\u00e1szl\u00f3 Alm\u00e1sy (Ungheria) e molti altri, che per molti anni, almeno dal 1929 al 1938, batterono quel deserto con dei convogli di Ford Modello A. Nel 1932 una spedizione di Clayton e Alm\u00e1sy con l'ausilio di un aereo trovarono due valli con molta vegetazione nel Gilf Kebir; nel 1933 Alm\u00e1sy ne trov\u00f2 una terza. Nessuno di questi esploratori riusc\u00ec a trovare resti di una citt\u00e0.\nGli esploratori che negli anni trenta avevano cercato Zerzura fondarono un club, il \"Zerzura Club\", fondato nella locanda greca di Wadi Halfa e in seguito con riunioni annuali a Londra nel Caf\u00e9 Royale dove si teneva il rituale \"Zerzura Dinner\". Molti dei membri del club restarono amici e durante la Seconda Guerra Mondiale si arruolarono nel LRDG, mentre Alm\u00e1sy entr\u00f2 a far parte dell'Afrika Korps. Il libro \"Il paziente inglese\" di Michael Ondaatje racconta in maniera notevolmente distorta e romanzata la vita di Alm\u00e1sy."}
{"id": "1322318", "revid": "1573940", "url": "https://it.wikipedia.org/wiki?curid=1322318", "title": "Agapornis personatus", "text": "L'inseparabile mascherato (Agapornis personatus \u00e8 un uccello appartenente alla famiglia Psittaculidae, originario della Tanzania, ma introdotto anche in Burundi e Kenya.\nDescrizione.\nLa colorazione base \u00e8 verde, testa e faccia sono bruno nere, sottogola e gola sono rosso-arancio: sul petto \u00e8 evidente un collare giallo vivo che si chiude dietro il collo e sfuma sul dorso.\nIl codione \u00e8 blu intenso, la coda \u00e8 verde scuro con una piccola banda gialla sui lati; le ali sono verde metallico con sfumature grigio nere sulle penne primarie.\n\u00c8 evidente un anello perioftalmico nudo e bianco; la cera, di colore pure bianco spicca sul becco rosso vivo. L'iride \u00e8 marrone-nera e le zampe grigio-chiare. I giovani pullus presentano un becco arancio-rosa che nel corso dell'accrescimento varier\u00e0 nel tipico rosso.\nMaschio e femmina non presentano alcun dimorfismo sessuale.\nBiologia.\nLa loro dieta consiste prevalentemente in semi, frutta fresca e vegetali. \nRiproduzione.\nLa femmina si procura rametti ed altro materiale per preparare il nido (in cattivit\u00e0 per comodit\u00e0 si utilizza salice ed olivo); ultimata la preparazione depone da 2 a 9 uova (media 4-5) e le cova, aiutata dal compagno, per 23-24 giorni; i piccoli balzano fuori dopo 45 giorni di vita; ci\u00f2 nonostante rimangono con i genitori per altri giorni al fine del completamento dello svezzamento ed il raggiungimento della piena autonomia.\nAllevamento.\nDevono essere tenuti in una gabbia di almeno 60x40 cm per consentire loro piccoli voletti, in quanto prediligono gabbie a sviluppo orizzontale. \u00c8 fortemente raccomandato fornire loro dei giocattoli nella gabbia in modo tale che non si annoino. Sono animali sociali, necessitano di vita di coppia (maschio-femmina oppure maschio-maschio) oppure in gruppo qualora le dimensioni della voliera lo consentono.\nVita in cattivit\u00e0.\nL\"'A. personatus\" \u00e8 oggi molto diffuso, disponibile per molti anni solo nella colorazione del selvatico (vedi descrizione), cosiddetta ancestrale, \u00e8 attualmente disponibile in molti colori (mutazioni).\nRobusto e frugale si adatta sia alle gabbie tenute in casa, sia alle voliere da giardino dove, con adeguata protezione, pu\u00f2 trascorrere l'inverno all'aperto; \u00e8 una specie che rivela modelli comportamentali diversi, infatti quasi sempre vive in colonie folte e mostra un alto grado di socialit\u00e0, ma vi sono coppie che si mostrano territoriali e, a volte, aggressive, preferendo vita appartata.\nL'inseparabile mascherato convive bene con altri inseparabili di diversa specie, (soprattutto con A. fischeri e A. lillianae), sebbene l'incrocio di queste specie genera ibridi fertili. Fortemente sconsigliata \u00e8 la convivenza con altre specie di pappagallo in quanto, soprattutto le femmine di \"A. personatus\", si rivelano territoriali ed aggressivi.\nTutti gli inseparabili, tranne il faccia rosa (A. roseicollis declassato nel novembre 2005), sono citati nell'allegato B della Convenzione di Washington stipulato a protezione degli organismi viventi della Terra: devono, quindi, essere muniti dell'anello regolare ed inamovibile (F.O.I., F.E.O. od altro anello a numerazione univoca) che attesta la nascita in allevamento e di regolare documentazione CITES, in assenza di tale attestazione la detenzione non sar\u00e0 possibile ed eventualmente sanzionabile dagli organi competenti, quale il Corpo Forestale dello Stato."}
{"id": "1322319", "revid": "1446238", "url": "https://it.wikipedia.org/wiki?curid=1322319", "title": "Targhe d'immatricolazione dell'Ungheria", "text": "Le targhe d'immatricolazione dell'Ungheria sono destinate ai veicoli immatricolati nel Paese centroeuropeo.\nDescrizione.\nLe targhe automobilistiche in Ungheria, la cui emissione \u00e8 regolata dalla Circolare N. 35 del 2000 del Ministero dell'Interno, hanno caratteri neri su sfondo bianco e possono essere su una o due righe; nel primo caso misurano 520 \u00d7 110 mm, nel secondo 280 \u00d7 200 mm. Le combinazioni normali sono del tipo \"ABC-123\" (il trattino non \u00e8 presente nelle targhe su due o tre linee); alla sinistra \u00e8 posizionata una banda blu con in alto le dodici stelle gialle in circolo dell'UE e in basso la sigla automobilistica internazionale dell'Ungheria, H, di colore bianco. Le targhe emesse prima che il Paese entrasse a far parte dell'Unione europea (fino al 30 aprile 2004) recavano al di sopra della sigla \"H\", di colore nero, la bandiera nazionale ed erano conformi allo Standard Ungherese MSZ 140/1990. Le combinazioni incominciarono con AAA-000 il 1\u00ba agosto 1990. La lettera \"O\" non viene utilizzata in quanto si pu\u00f2 confondere facilmente con la cifra \"0\".&lt;br&gt; Mentre le targhe dei motoveicoli sono su doppia linea, quelle dei ciclomotori hanno i caratteri disposti su tre righe; misurano rispettivamente 240 \u00d7 130 mm e 130 \u00d7 240 mm. \nDal 1999 al 2016 sulla targa posteriore erano presenti due bollini adesivi fra lettere e cifre: quello esagonale indicava la data di scadenza della revisione periodica del veicolo, quello rotondo la data entro cui doveva essere effettuato il controllo dei gas di scarico. &lt;br&gt;Attualmente ogni veicolo deve avere un bollino di controllo, incollato sull'angolo inferiore destro del parabrezza, con il numero di targa ed un codice a barre al suo interno. \nIl sistema in uso non fornisce direttamente la data ed il luogo di emissione della targa. Tutti i dati sono riportati nella carta di circolazione; anche se non esistono metodi diretti per risalire all'et\u00e0 del veicolo o alla provenienza, l'identificazione \u00e8 comunque possibile, dal momento che le targhe sono emesse da un ufficio centrale di ogni comune con diritto di emissione e dato che a ciascun ufficio vengono assegnate targhe in blocchi da 50. Analogamente si pu\u00f2 risalire alla data approssimativa dell'immatricolazione basandosi sulla sequenza delle tre lettere. Tuttavia, poich\u00e9 le targhe vengono distribuite agli uffici a gruppi di 50, non \u00e8 infrequente che una targa d'immatricolazione che inizia, ad esempio, con \"KD\" sia stato assegnato prima di uno le cui lettere iniziali sono \"KC\".\nModifica del sistema da luglio 2022.\nIn base all'ordinanza 303/2021 (VI.1), pubblicata dal Governo il 1\u00b0 giugno 2021, dal 1\u00b0 luglio 2022 verranno emesse nuove targhe di immatricolazione. La serie sar\u00e0 composta da quattro lettere e tre cifre; dopo le prime due lettere ogni targa standard recher\u00e0 impresso lo stemma nazionale. La differenza pi\u00f9 significativa \u00e8 che le attuali targhe a 6 caratteri saranno sostituite da un nuovo formato a 7 caratteri, pi\u00f9 stretti e tozzi di quelli del formato ancora in uso. Inoltre, grazie ai nuovi font, in futuro saranno disponibili anche i caratteri attualmente utilizzati solo per le targhe personalizzate (I, O, Q).\nTarghe personalizzate.\nIn Ungheria esistono due sistemi non sequenziali utilizzabili a pagamento: il primo consente di scegliere qualsiasi blocco alfanumerico libero nel sistema \"xxx-123\", il secondo permette qualunque combinazione di sei caratteri, purch\u00e9 non sia offensiva, blasfema od oscena. Il costo varia da un minimo di 350 \u20ac per le targhe con tre lettere e tre cifre ad un massimo di 1400 \u20ac per quelle con quattro lettere e due cifre (del tipo codice_1) o cinque lettere ed una cifra (del tipo codice_2). &lt;br&gt;In base a questo sistema, alcune istituzioni, organizzazioni, imprese pubbliche o private si sono riservate l'uso di determinate combinazioni: per esempio la televisione di Stato ungherese \"Magyar Telev\u00edzi\u00f3\" ha scelto \"MTV\" come prime tre lettere delle targhe dei propri veicoli, il blocco alfanumerico peculiare di alcuni ministeri \u00e8 GOV-123, ecc. Le combinazioni non sequenziali pi\u00f9 frequenti sono le seguenti:\nBPI-123\", BPO-123\": autobus dell'azienda di trasporti di Budapest (\"Budapesti K\u00f6zleked\u00e9si V\u00e1llalat\" - \"BKV\", emissione cessata il 07/02/1999)\nMAK-123: veicoli dell'Autoclub Ungherese (\"Magyar Aut\u00f3klub\")\nMKA-123: veicoli della Corte Costituzion\"a\"l\"e\" Ungherese (\"Magyar K\u00f6zt\u00e1rsas\u00e1g Alkotm\u00e1nyb\u00edr\u00f3s\u00e1ga)\"\nMSC-123: veicoli della \"Magyar Suzuki\"\nMSZ-123: veicoli dell'organismo di assistenza ungherese dell'Ordine di Malta (\"Magyar M\u00e1ltai Szeretetszolg\u00e1lat\")\nMTV-123: veicoli della televisione nazionale \"Magyar Telev\u00edzi\u00f3\"\nPAE-123: veicoli della centrale nucleare di Paks\nPTE-123: veicoli dell'universit\u00e0 di P\u00e9cs \"(P\u00e9csi Tudom\u00e1nyegyetem)\"\nWPX-123: veicoli della DHL\nSistema cessato nel 1990.\nDal 1958 al 31 luglio 1990 le targhe ungheresi standard erano composte da due lettere e due numeri di due cifre, del tipo codice_3 o su doppia linea codice_4, che non fornivano nessuna indicazione sulla provenienza. Non mancavano tuttavia codici speciali, alcuni dei quali uguali a quelli utilizzati nel sistema attuale, riservati a categorie specifiche di veicoli o a casi particolari:"}
{"id": "1322320", "revid": "486946", "url": "https://it.wikipedia.org/wiki?curid=1322320", "title": "Casato di Windsor", "text": ""}
{"id": "1322325", "revid": "106990", "url": "https://it.wikipedia.org/wiki?curid=1322325", "title": "BWV 582", "text": ""}
{"id": "1322330", "revid": "889336", "url": "https://it.wikipedia.org/wiki?curid=1322330", "title": "Centro Georges Pompidou", "text": "Il Centro nazionale d'arte e di cultura Georges Pompidou si trova a Parigi, in Rue Beaubourg 19. In francese \u00e8 conosciuto anche come Beaubourg. Il progetto dell'edificio \u00e8 opera di \"Piano, Franchini e Rogers\", anche se al progetto lavorarono solo Rogers e Piano.\nIl Centro nacque dalla volont\u00e0 di Georges Pompidou, presidente della Repubblica francese dal 1969 al 1974, che volle creare nel cuore di Parigi un'istituzione culturale all'insegna della multidisciplinarit\u00e0, interamente dedicata all'arte moderna, a cui si affiancassero anche una vasta biblioteca pubblica, un museo del design, attivit\u00e0 musicali, cinematografiche e audio-visive.\nPer questo il Centro comprende una grande biblioteca pubblica, la Biblioth\u00e8que Publique d'Information (BPI), il Mus\u00e9e National d'Art Moderne e l'IRCAM, un centro, quest'ultimo, dedicato alla musica e alle ricerche in materia di acustica una cui estensione, progettata nel 1971 da Renzo Piano, \u00e8 situata a place Igor-Stravinsky, a fianco del Centre Georges-Pompidou. Collocato all'interno dell'edificio \u00e8 il \"Centro del design industriale\".\nIl Centro Georges-Pompidou \u00e8 stato inaugurato il 31 gennaio 1977 dal presidente della Repubblica Val\u00e9ry Giscard d'Estaing in presenza del Primo ministro Raymond Barre, della vedova di Georges Pompidou, Claude Pompidou, e di numerosi capi di Stato esteri. Alla fine degli anni novanta l'edificio \u00e8 stato interessato da una radicale ristrutturazione, su progetto di Renzo Piano, e ha riaperto il 1\u00ba gennaio 2000.\nOggi \u00e8 uno dei musei pi\u00f9 visitati al mondo e custodisce una collezione di circa 70 mila opere, in cui accanto alle arti visive trovano posto il design, l'architettura, la fotografia e le opere multimediali. Queste opere vengono proposte attraverso forme espositive costantemente rinnovate e vengono spesso accompagnate da cicli di conferenze, incontri, dibattiti, concerti e spettacoli.\nOgni anno il Centro organizza una trentina di esposizioni monografiche o tematiche, raccogliendo in mostre temporanee anche materiale proveniente da altre collezioni.\nLa storia.\nSecondo il pensiero di Georges Pompidou, l'ubicazione nel centro di Parigi di un nuovo tipo di istituzione culturale, dedicato a tutte le forme di creazione contemporanea, era motivato da una serie di esigenze:\nQueste aspirazioni, in particolare, generarono dibattiti, riguardanti l'opposizione tra la cultura di massa e la cultura d'\u00e9lite, le questioni del decentramento culturale e il rapporto tra potere e creativit\u00e0.\nLe origini del progetto.\nAlle origini del Centro convergono due distinti progetti, concepiti e sviluppati parallelamente nel corso degli anni sessanta:\nLa genesi.\nNel dicembre 1969 Georges Pompidou, eletto sei mesi prima presidente della Repubblica, decise la realizzazione di un nuovo Centro di arte contemporanea, e nel febbraio 1970 fu destinata a tale scopo l'area del \"plateau Beaubourg\". E giacch\u00e9 questa sede, in base a un progetto di massima approvato in precedenza, avrebbe dovuto ospitare la grande biblioteca pubblica di almeno 40.000 metri quadrati, si opt\u00f2 per la soluzione di fondere i due progetti all'interno di un'unica struttura. Il Centro d'arte contemporanea avrebbe dovuto accogliere il Museo nazionale d'arte moderna, un insieme di spazi espositivi destinati alle cosiddette \"arti viventi\", un museo del design, un centro di creazione industriale e, infine, la biblioteca pubblica. Il tutto caratterizzato da sale comuni d'animazione che avrebbero ospitato, tra l'altro, anche il teatro, il cinema e la musica sperimentali.\nNell'idea del presidente Pompidou, il Centro avrebbe dovuto dare un'immagine della creazione artistica nel suo insieme in un'epoca in cui le concezioni tradizionali dell'arte, o meglio della cultura, sono messe in discussione. \"Mi piacerebbe - aveva spiegato - che Parigi avesse un centro culturale come gi\u00e0 hanno cercato di proporre gli Stati Uniti con un successo finora discontinuo, che sia museo e centro di creazione, dove le arti visive si accompagnino alla musica, al cinema, ai libri, alla ricerca audio-visiva e cos\u00ec via. Il museo non pu\u00f2 essere che di arte moderna, dal momento che abbiamo il Louvre. La biblioteca attirer\u00e0 migliaia di lettori che a loro volta saranno messi in contatto con le arti.\"\nLa realizzazione.\nNel luglio del 1971, tra i 681 progetti presentati una giuria internazionale presieduta da Jean Prouv\u00e9, si assegn\u00f2 il primo premio al progetto degli architetti Renzo Piano, Gianfranco Franchini e Richard Rogers. Nel gennaio 1972 il consigliere di Stato Robert Bordaz, che dal 26 agosto 1970 aveva avuto l'incarico di occuparsi del dossier, fu nominato presidente dell'ente pubblico che avrebbe dovuto sovraintendere alla costruzione e all'allestimento del nuovo centro. Il 15 settembre 1976 sar\u00e0 infine nominato primo presidente del Centro Georges-Pompidou.\nIl 2 aprile 1974 Georges Pompidou mor\u00ec nel corso del suo mandato. Il successivo 30 aprile, il consiglio dei ministri presideduto dal presidente del Senato Alain Poher stabil\u00ec di intitolare al presidente scomparso il centro ormai in fase di costruzione. Lo status definitivo della nuova istituzione fu istituito con la legge del 3 gennaio 1975: nel frattempo, il Primo ministro Jacques Chirac, aveva dovuto lottare duramente contro il nuovo presidente della Repubblica, Valery Giscard d'Estaing, fermamente intenzionato ad abbandonare il progetto del suo predecessore.\nL'edificio.\nIl Centro Pompidou \u00e8 stato progettato da Gianfranco Franchini, Renzo Piano, Richard Rogers e Susanne \"Su\" Rogers, assieme all'ingegnere britannico Edmund Happold e all'ingegnere strutturista irlandese Peter Rice. L'assegnazione del primo premio a questo gruppo di giovani al concorso del 1971 rappresent\u00f2 una sorpresa generale.\nIl New York Times, in occasione della vittoria da parte di Rogers del Premio Pritzker nel 2007, scrisse che il design del centro \"ha rovesciato l'architettura mondiale\". Sin dalla sua costruzione, l'edificio audacemente colorato e dalla struttura evidente \u00e8 divenuto uno dei simboli dell'architettura del XX secolo.\nI diversi colori delle tubature esterne del prospetto del Centre Pompidou sono differenziati in base al loro utilizzo: quelle gialle per l'elettricit\u00e0, le rosse per gli ascensori e le scale mobili, verde per l'acqua, blu per l'aria.\nBiblioth\u00e8que publique d'information.\nLa Biblioth\u00e8que publique d'information, conosciuta anche semplicemente come BPI \u00e8 collocata su tre livelli all'interno dell'edificio del Centro Georges-Pompidou, \u00e8 la principale biblioteca pubblica parigina, potendo accogliere fino a 2200 visitatori. Si accede alla biblioteca attraverso l'entrata al 19 di rue Beaubourg. Su un totale di otto piani e 45000 M\u00b2 del Centro Pompidou, la Bpi occupa un terzo del primo piano e l'intera superficie del secondo e terzo piano, ovvero circa 17\u00a0000 m\u00b2, di cui 10\u00a0400 m\u00b2 dedicate alle sale di lettura. Offre alla consultazione del pubblico circa 400\u00a0000 documenti, di cui:\nLa vocazione principale \u00e8 quella di una biblioteca d'informazione e la composizione dell'offerta documentale \u00e8 orientata allo studio generale non specializzato. Le collezioni interessano tutte le discipline e comprendono tanto la produzione straniera quanto la produzione francese.\nLa Bpi ha alcune caratteristiche che la distinguono dalla maggioranza delle altre biblioteche pubbliche:\nMus\u00e9e National d'Art Moderne.\nIl Mus\u00e9e National d'Art Moderne (\"Museo nazionale d'arte moderna\") \u00e8 un museo d'arte moderna, situato al quarto e quinto piano del Centre Pompidou, allestito negli anni 1980 dall'architetto e designer italiana Gae Aulenti.\nIl museo espone opere di: Georges Braque, Marc Chagall, Henri Matisse, Pablo Picasso, Maurice Utrillo, Vasily Kandinsky, Joan Mir\u00f3 e altri artisti.\nLa fontana Stravinsky.\nLa vicina fontana Stravinsky (chiamata anche \"Fontaine des automates\"), mette in mostra opere di Jean Tinguely e Niki de Saint-Phalle."}
{"id": "1322331", "revid": "114377244", "url": "https://it.wikipedia.org/wiki?curid=1322331", "title": "Colle del T\u00e9l\u00e9graphe", "text": "Il Colle del T\u00e9l\u00e9graphe, in francese Col du T\u00e9l\u00e9graphe, \u00e8 un valico alpino francese situato a 1.566\u00a0m nel massiccio des Cerces (Alpi Cozie).\nGeografia.\nIl passo collega la citt\u00e0 di Saint-Michel-de-Maurienne con Valloire, nota stazione sciistica francese. Sulla strada che conduce al colle c'\u00e8 il \"Forte del T\u00e9l\u00e9graphe\" situato in una posizione strategica sulla valle della Maurienne. Il colle \u00e8 attraversato dalla Route des Grandes Alpes.\nCiclismo.\nIl passo \u00e8 stato pi\u00f9 volte percorso dal Tour De France perch\u00e9 si trova a 22\u00a0km dal Colle del Galibier (2645\u00a0m) che spesso \u00e8 stato il punto pi\u00f9 alto della corsa in giallo; fu percorso dal Tour per la prima volta nel 1911."}
{"id": "1322333", "revid": "110157", "url": "https://it.wikipedia.org/wiki?curid=1322333", "title": "Liveage", "text": "Liveage \u00e8 il primo live pubblicato dalla punk band californiana Descendents, edito nel 1988 dalla SST Records"}
{"id": "1322338", "revid": "123088393", "url": "https://it.wikipedia.org/wiki?curid=1322338", "title": "Gerry Hitchens", "text": "Carriera.\nClub.\nDetto \"Pel di carota\" per il colore dei suoi capelli, \u00e8 uno dei primi giocatori britannici, insieme allo scozzese Denis Law, Joe Baker e Jimmy Greaves, a giocare in Italia. Centravanti generoso e dalle indiscusse doti atletiche, in patria gioca con il Kidderminster Harriers, il Cardiff City, prima di trasferirsi nell'Aston Villa, dove si pone all'attenzione generale. \nSir Walter Winterbotton lo fa debuttare in nazionale nel 1961 in -, finita 8-0 (Hitchens va a segno dopo due minuti). Due settimane dopo si ripete segnando due goal a Roma contro l', il secondo dei quali con la complicit\u00e0 di un clamoroso errore del portiere azzurro Vavassori.\nQuelle due reti lo pongono all'attenzione delle squadre italiane. \u00c8 l' a spuntarla. In nerazzurro gioca due stagioni, segnando complessivamente 20 gol. Nel novembre 1962 si trasferisce al Torino (l'Inter lo scambia con Beniamino Di Giacomo) dove rimane fino al 1965, mettendo a segno complessivamente 37 reti in 113 partite. In seguito gioca nell'Atalanta dove segna 12 reti e nel Cagliari 4 reti, prima di far ritorno in patria.\nCon i cagliaritani Hitchens, a cui risulta aggregato, ha anche una esperienza nel campionato nordamericano organizzato dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, con cui ottenne il terzo posto nella Western Division, non qualificandosi per la finale. A seguito delle prestazioni in America, il club sardo decise di ingaggiarlo. \nCon 239 partite disputate e 73 reti \u00e8 tuttora il calciatore inglese che ha totalizzato pi\u00f9 presenze e reti in serie A.\nNazionale.\nConta 7 presenze e 5 reti nella nazionale inglese, con la quale gioca il mondiale del 1962 in Cile, segnando la rete del provvisorio pareggio nel quarto di finale perso col , per essere poi escluso all'avvento in panchina di Alf Ramsey che sceglie di non convocare giocatori militanti all'estero.\nMuore nel 1983 ad Hope, in Galles, stroncato da un infarto durante una partita di beneficenza."}
{"id": "1322341", "revid": "122961148", "url": "https://it.wikipedia.org/wiki?curid=1322341", "title": "Suzanne Valadon", "text": "Biografia.\nFiglia naturale di una sarta a servizio di una nobile famiglia della Limousenne, ancora bambina and\u00f2 a vivere a Montmartre con la madre, la quale per sopravvivere, dovette accettare ogni tipo di lavoro. Prima di lavorare per il circo Mollier (la cosa non \u00e8 sicura) come cavallerizza, inizi\u00f2 una lunga serie di mestieri, fra i quali pasticciera, sarta, fiorista. A causa di una caduta dal trapezio nel corso di un'esibizione circense, dovette abbandonare anche quest'attivit\u00e0. Nel frattempo, per\u00f2, gi\u00e0 si cimentava nel disegno ritraendo vari soggetti, come gatti, cani e cavalli.\nLa sua bellezza attir\u00f2 diversi artisti di cui divenne modella: Suzanne, osservandoli lavorare durante le pose, riusc\u00ec ad apprendere le loro tecniche. Fu la modella di Henri de Toulouse-Lautrec, Pierre-Auguste Renoir e Pierre Puvis de Chavannes, diventando anche l'amante di alcuni di loro. Toulouse-Lautrec la rinomin\u00f2 allora affettuosamente Suzanne, facendo riferimento alla Susanna biblica (Susanna e i Vecchioni).\nNel 1883, a 18 anni, divenne madre di quello che poi sar\u00e0 noto come Maurice Utrillo (la vera paternit\u00e0 rimase incerta finch\u00e9, nel 1891, Miquel Utrillo, un artista catalano, firm\u00f2 un documento legale in cui ne riconosceva la paternit\u00e0, tuttavia non si sa se costui fosse effettivamente il padre). Nel 1893 inizi\u00f2 una relazione con l'eccentrico musicista Erik Satie.\nNel 1894 Suzanne Valadon fu la prima donna ad essere ammessa alla \"Soci\u00e9t\u00e9 Nationale des Beaux-Arts\". Fu sempre una perfezionista: poteva infatti lavorare anche parecchi anni su una tela prima di esporla.\nDegas fu il primo a riconoscere il talento pittorico della Valadon, la quale partecip\u00f2 anche al \"Salon des Ind\u00e9pendants\" nel 1912 e sette anni dopo al Salon d'Automne. \nFu la principale maestra del suo unico figlio, cui trasmise l'entusiasmo per la pittura e a cui sugger\u00ec di lavorare \"en plein air\" (all'aria aperta).\nNel 1896 spos\u00f2 Paul Moussis, un agente di cambio, ma il matrimonio fin\u00ec tredici anni dopo, nel 1909, quando, all'et\u00e0 di 44 anni, lasci\u00f2 il marito per un pittore di 23 anni, Andr\u00e9 Utter, che poi spos\u00f2 nel 1914. Quest'unione dur\u00f2 quasi 30 anni, e la si pu\u00f2 verificare in una delle sue tele pi\u00f9 famose, \"Adamo ed Eva\", nella quale Andr\u00e9 \u00e8 Adamo mentre Suzanne \u00e8 Eva.\nNel 1935 suo figlio Maurice spos\u00f2 Lucie Valore, che si dedic\u00f2 con profitto alla gestione dell'attivit\u00e0 pittorica del marito.\nSuzanne mor\u00ec il 7 aprile del 1938 e fu sepolta nel Cimitero parigino di Saint-Ouen.\nAttivit\u00e0 artistica.\nSuzanne Valadon fu un'artista autodidatta, che riprese temi del primitivismo da Gauguin ed elabor\u00f2 in modo personale spunti tratti da Degas, Toulouse-Lautrec (\"Maurice Utrillo con la nonna e il cane\", 1912; \"La coperta a righe\", 1922). Successivamente si accost\u00f2 ai fauves e ai cubisti.\nDipinse nature morte, mazzi di fiori e paesaggi; opere sempre notevoli per la forza della composizione e per i colori vibranti. Ma \u00e8 conosciuta anche per i suoi nudi. Le sue prime esposizioni, per\u00f2, all'inizio del 1890, mostravano principalmente ritratti, fra i quali uno di Erik Satie."}
{"id": "1322354", "revid": "1149807", "url": "https://it.wikipedia.org/wiki?curid=1322354", "title": "True Ogre", "text": ""}
{"id": "1322367", "revid": "1543377", "url": "https://it.wikipedia.org/wiki?curid=1322367", "title": "Heckler &amp; Koch G36", "text": "L'Heckler &amp; Koch G36 \u00e8 un fucile d'assalto tedesco calibro 5,56 \u00d7 45 mm NATO, progettato negli anni novanta dalla \"Heckler &amp; Koch GmbH\" ed entrato in servizio nel 1997 come sostituto del vecchio fucile da battaglia G3. \u00c8 un'arma a fuoco selettivo alimentata tramite caricatori da 30 o 100 (Beta C-Mag) colpi.\nStoria.\nSviluppo.\nI lavori per lo sviluppo di un rimpiazzo per l'ormai vecchio fucile da battaglia H&amp;K G3 cominciarono nella Germania Ovest degli anni Settanta. Gli sforzi confluirono nell'innovativo fucile G11 in calibro 4,73\u00a0mm Caseless. L'arma sembrava in procinto di entrare in servizio quando i lavori per lo sviluppo di un'arma in calibro 5,56 mm NATO portarono la H&amp;K ad abbandonare i lavori sul G11.\nLa prima arma portata a compimento fu il fucile G41 in 5,56\u00a0mm. Tuttavia l'arma venne rifiutata dal \"Bundeswehr\" e cos\u00ec cominciarono i lavori su una nuova arma, nome in codice Project 50 o HK50. Il prototipo venne sottoposto a prove contro l'austriaco Steyr AUG, competizione dalla quale l'arma tedesca usc\u00ec vittoriosa.\nProduzione.\nIl nuovo HK50 fu accettato e venne effettuato il primo ordine per 33.000 esemplari, cui si aggiunsero 17.000 esemplari non strettamente necessari ma benvenuti in caso di possibilit\u00e0, assumendo la denominazione G36. Le prime consegne al Bundeswehr ebbero luogo nell'ultimo trimestre del 1997.\nNel luglio 1998 il G36 venne adottato anche dalle Forze Armate spagnole in rimpiazzo dei CETME L e LC. Le consegne per la Spagna arrivarono alla fine del 1999. L'arma \u00e8 prodotta su licenza in Spagna dalla \"General Dynamics Santa Barbara Sistemas\", in Galizia.\nAnche l'Arabia Saudita ha ricevuto la licenza per l'arma, che viene prodotta dalla \"Military Industries Corporation\".\nDettagli.\nIl G36 \u00e8 un fucile d'assalto a fuoco selettivo calibro 5,56 \u00d7 45 mm NATO, azionato tramite otturatore rotante in posizione chiusa. Il design \u00e8 fortemente modulare pur mantenendo la linea dei fucili d'assalto convenzionali. Le parti comuni a tutte le varianti di G36 sono il castello, il calcio, la parte meccanica che comprende otturatore, porta-otturatore e guide per i componenti, il maniglione di trasporto (rimovibile) con mirino integrato, la canna, il paramano frontale (che pu\u00f2 essere pi\u00f9 lungo o pi\u00f9 corto a seconda dei modelli) e il gruppo grilletto con l'impugnatura a pistola.\nIl G36 impiega una canna flottante, ovvero una canna che non presenta punti di contatto con l'impugnatura anteriore dell'arma. La canna \u00e8 fissata al castello tramite una ghiera rimovibile tramite chiave. La produzione della canna \u00e8 a freddo e presenta una cromatura con rigatura a sei linee destrorsa con passo di 1:7 pollici. Il blocco della canna comprende il sistema di reindirizzamento del gas, un \u201ccollare\u201d con attacco per baionetta (che in caso pu\u00f2 essere usato anche per il lancio di granate da fucile) e un soppressore di fiamma.\nL'arma pu\u00f2 essere interamente smontata e riassemblata senza l'uso di strumenti specifici, come per molti altri progetti della H&amp;K. L'arma si smonta in quattro parti per la pulizia: castello, meccanismo di ritorno, porta-otturatore (con otturatore) e gruppo di scatto.\nCaratteristiche.\nSelettore di fuoco.\nComandi di fuoco e selettore sono ambidestri, posizionati su entrambi i lati del castello; il selettore presenta tre lettere: S (\"Sicher\", sicura), E (\"Einzelfeuer\", colpo singolo) e F (\"Feursto\u00df\", fuoco automatico). La sicura disabilita il grilletto quando inserita. La H&amp;K offre anche come possibilit\u00e0 un selettore definito \"Marine\", che presenta le stesse opzioni dell'originale ma illustrate piuttosto che scritte.\nCaricatore.\nIl G36 \u00e8 alimentato da un caricatore proprietario da 30 colpi, molto simile a quello del SIG 550. I caricatori sono ricavati da un polimero ultraresistente traslucido e possono essere accoppiati tramite guide scavate sulla superficie di ognuno (possono essere agganciati, in via teorica, fino a 5 caricatori). L'arma non \u00e8 compatibile con i caricatori STANAG da 5,56\u00a0mm. Esiste tuttavia uno speciale adattatore che permette l'utilizzo di tali caricatori. Esistono anche, prodotti dalla \"Beta Company\", specifici caricatori Beta C-Mag da 100 colpi, usati prevalentemente nella variante MG36\nCalcio.\nLa variante MG 36 \u00e8 equipaggiata con un calcio semi-cavo e bipiede pieghevole che trova alloggio in speciali aperture nell'impugnatura anteriore. L'arma pu\u00f2 essere azionata a calcio piegato. La parte inferiore del calcio presenta dei fori in cui \u00e8 possibile raccogliere le viti dell'arma in fase di pulizia.\nMateriali.\nIl G36 fa un uso intenso di materiali ultraleggeri sintetici resistenti alla corrosione; castello, calcio, gruppo grilletto (inclusi il selettore e le parti del meccanismo di fuoco), alloggiamento del caricatore, paramano e maniglione di trasporto sono tutti realizzati in fibra di carbonio rinforzata da poliamido. Le altre parti sono realizzate in acciaio.\nOrgani di mira.\nLa versione standard in dotazione all'esercito tedesco \u00e8 equipaggiata con due diverse mire ottiche abbinate ZF 3\u00d74 che combinano una magnificazione 3\u00d7 (con il reticolo settato per bersagli a 200 m e tacche per l'abbassamento del proiettile che spaziano dai 400 agli 800 m) e un mirino reflex montato sopra a quello telescopico. Il reflex \u00e8 alimentato dalla luce durante i giorni e usa batterie durante la notte o in condizioni di scarsa luce ambientale. Il passaggio \u00e8 automatico, ma \u00e8 possibile comunque attivare la modalit\u00e0 a batterie in caso di bassa visibilit\u00e0 diurna.\nLa variante per esportazione \u00e8 invece dotata unicamente di mirino 1,5\u00d7 con reticolo fisso a 300 m. Tutti i fucili sono adattati per utilizzare il visore notturno di terza generazione Hensold NSA-80, che si aggancia al maniglione dell'arma subito di fronte al mirino ottico in modo da avere una combinazione dei due strumenti. Il maniglione possiede anche delle mire metalliche scavate, ma possono essere utilizzate solo previo smontaggio del mirino reflex.\nFunzionamento.\nIl G36 \u00e8 un'arma operata a gas, che sfrutta la spinta dei gas di combustione della polvere per il riarmo, tramite un foro ricavato sulla canna che reindirizza i gas verso il porta otturatore; il tutto in posizione di otturatore chiuso. L'arma sfrutta un pistone ad auto-regolazione, pertanto non \u00e8 presente alcuna valvola per i gas.\nL'arma presenta la funzione \"hold open\", l'otturatore rimane aperto quando l'ultimo bossolo viene espulso. Il pulsante di rilascio per l'otturatore \u00e8 situato sulla parte anteriore del gruppo grilletto. La leva di armamento pieghevole (protetta da brevetto US #5821445, registrato da Manfred Guthring) \u00e8 posizionata sul lato superiore del castello subito sotto la slitta (o il maniglione, a seconda del modello), e pu\u00f2 essere azionata da entrambi i lati dell'arma grazie all'estremit\u00e0 flessibile. Quando bloccata in posizione perpendicolare all'asse dell'arma, la leva serve da \"forward assist\" o sblocco in caso di malfunzionamenti.\nI bossoli vengono espulsi tramite una porta aperta sul lato destro del castello. Un deflettore serve ad evitare che i bossoli espulsi colpiscano i tiratori mancini. Non \u00e8 presente alcuna copertura per l'otturatore, dato che il porta otturatore chiude completamente la finestra d'espulsione quando avanzato.\nAccessori.\nIl fucile pu\u00f2 essere equipaggiato con il modulo lanciagranate sottocanna AG36. L'equipaggiamento di riserva incluso con l'arma consiste di caricatori di riserva, kit di pulizia e manutenzione, cinghia, sistema di caricamento rapido e baionetta stile AK-47.\nSurriscaldamento.\nNell'aprile del 2012, i rapporti indicarono che i G36 usati in Afghanistan tendevano a surriscaldarsi in caso di fuoco prolungato (comunque diverse centinaia di colpi). La precisione dell'arma calava talmente tanto da rendere impossibile colpire bersagli oltre i 100 m, e addirittura da rendere inefficace l'arma oltre i 200 e inutilizzabile oltre i 300 m. Per questo l'arma venne dichiarata inadatta per scontri prolungati. La stessa H&amp;K dichiar\u00f2 come l'arma non fosse stata progettata per supportare fuoco sostenuto. I soldati tedeschi (non impegnati in operazioni belliche) non hanno infatti riportato malfunzionamenti. \u00c8 stato comunque consigliato agli operatori di lasciar raffreddare l'arma tra le raffiche.\nVarianti.\nModelli sportivi.\nLa Heckler &amp; Koch, basandosi sul progetto del G36, ha creato il fucile semiautomatico SL8 e il fucile bolt-action R8, disponibili entrambi per il mercato civile. Tuttavia, l'SL8 differisce per svariati aspetti dal G36: il castello \u00e8 diverso e il calcio e l'impugnatura sono ricavati da un pezzo unico. La canna dell'arma \u00e8 pi\u00f9 lunga (508\u00a0mm) e non presenta n\u00e9 spegnifiamma n\u00e9 attacchi per la baionetta. L'arma presenta inoltre una slitta Picatinny superiore per il montaggio di accessori (la slitta pu\u00f2 essere sostituita dal maniglione G36 compatibile con l'arma) e mire metalliche. Il peso dell'arma si aggira attorno ai 4\u00a0kg, con una lunghezza totale di 1030\u00a0mm.\nNel novembre 2013, la Heckler &amp; Koch ha fatto richiesta per un permesso di vendita per una nuova variante civile del G36, denominata HK243 in Europa e HK293 negli Stati Uniti, destinata al mercato civile europeo e americano. La differenza principale consiste nella modifica dell'otturatore per impedire qualunque conversione dell'arma a fuoco automatico. Presenta slitte Picatinny e viene alimentata tramite caricatori STANAG. Gli accessori includono quattro diverse canne (da 226 a 477\u00a0mm) e quattro calci differenti (corto fisso, lungo fisso, abbattibile e telescopico)."}
{"id": "1322369", "revid": "3115", "url": "https://it.wikipedia.org/wiki?curid=1322369", "title": "Bili Bidjocka", "text": "Biografia.\nBili Bidjocka nasce a Bidjouka vicino a Douala in Camerun nel 1963, si trasferisce con i suoi genitori a Parigi nel 1975 e studia all'Ecole Nationale Sup\u00e9rieure des Beaux Arts di Parigi. Nel 1985 \u00e8 cofondatore dell'associazione underground \"Les Frigos\" di Parigi che sostiene creativi. Dal 1994 collabora all'interno di progetti culturali come artista e curatore e nel 1995 \u00e8 cofondatore della piattaforma di produzione e sperimentazione \"Matrix Art Project\" a New York. Tra il 1998 e il 2007 dirige a Bruxelles, dove si trasferisce, il centro d'arte contemporanea Matrix Art Project. A seguito di un incendio gran parte dell'archivio dell'istituzione e dell'artista vanno distrutti. Nel 2007 Bili Bidjocka si trasferisce a Parigi.\nIl critico e curatore Simon Njami ha parafrasato la biografia dell'artista e la storia dell'opera durante il Festivaletteratura di Mantova del 2007, mostrando come sia possibile leggere il lavoro di Bili Bidjocka attraverso un'interpretazione esogena completamente distorta. Il racconto \u00e8 una critica all'approccio antropologico eurocentrico che per secoli ha dominato le rappresentazioni dell'Africa.\nAttivit\u00e0.\nOpere.\nLe opere Bili Bidjocka sono installazioni, sculture e progetti concettuali.\nDopo aver prodotto opere pittoriche si orienta verso la produzione di installazioni. La scrittura \u00e8 parte integrante del suo lavoro. Le opere di Bili Bidjocka funzionano come dei puzzle, degli enigmi attraverso i quali l'artista si interroga sul senso e le finalit\u00e0 della creazione artistica. Le processioni religiose e i riti del Camerun, il suo paese d'origine, sono elementi che caratterizzano il suo lavoro che riflette attraverso metafore da una parte sulla perdita e sull'assenza e dall'altra sull'estasi e il desiderio sospeso.. Il lavoro di Bili Bidjocka \u00e8 sostenuto dalla galleria d'arte sudafricana Goodman Gallery.\nMatrix Art Project.\nIl \"Matrix Art Project\" \u00e8 uno spazio di produzione artistica creato a New York nel 1995 nel quartiere di Tribeca da Bili Bidjocka insieme a Emily Cantrell e Jesus Polanco.\nL'idea del centro \u00e8 che lo studio dell'artista \u00e8 uno spazio di creazione capace di trasformare chi \u00e8 all'interno in artista e quello che avviene al suo interno in arte. Matrix prende il suo nome proprio dalla matrice, dalla capacit\u00e0 del contenitore di prendere la forma di ci\u00f2 che contiene e di generare un museo antropomorfico. Ovunque l'artista e lo studio si trovi, l\u00ec si colloca il Matrix Art Project. Nel 1997 la sede si sposta a Bruxelles diventando \"Matrix Art Project Bruxelles\" con uno spazio di 1200 m2 nel centro storico della citt\u00e0 al numero 30 di Koolmijnenkaai/Quay of the Coal mines. Nel 2005 Matrix Art Project ospita in collaborazione con il centro d'arte B.P.S. 22 l'Emergency Biennale. Un incendio distrugge lo spazio e il suo archivio nel 2007.\nDakar Tour.\nNel 2000 durante la Biennale di Dakar Bili Bidjocka produce un'opera site-specific per la citt\u00e0 curata da Simon Njami. L'opera \u00e8 un itinerario per Dakar dal titolo \"Dakar tour\" e realizzato in collaborazione con Vanessa van Obergheinuna. I visitatori sono invitati a uscire dai percorsi delle mostre della biennale per attraversare la citt\u00e0 e incontrarne gli abitanti a caccia di bandierine. Sulle bandierine c'\u00e8 una doppia riga, un segno di pausa, che invita il pubblico a fermarsi. Nel suo saggio Emma Bedford spiega che l'opera \u00e8 una caccia all'amore perfetto, metafora della continua ricerca umana di connettivit\u00e0 e connessioni; questa caccia caratterizza le relazioni tra gli esseri viventi ma anche il mondo immaginario dell'arte e della creativit\u00e0. L'itinerario diventa quindi un viaggio che si confronta con casualit\u00e0, rischi, fallimenti, ma anche intimit\u00e0, mistero, ambiguit\u00e0 e cambiamento.\nP\u00e9diluve.\n\"Labyrinthe/P\u00e9diluve\" \u00e8 una serie di installazioni. La quarta opera della sera \"The Room of Tears / P\u00e9diluve #4\" \u00e8 presentata all'interno dell'esposizione \"Africa Remix\". L'opera trasforma lo spazio in un luogo della percezione. Il visitatore entra in uno spazio con il pavimento coperto di acqua e dove sono collocati dei cuscinetti circolari calpestabili. Ai muri degli specchi mostrano immagini di visi proiettati mentre delle onde sonore infastidiscono il corpo (ma non le orecchie) del pubblico.\nL'\u00e9criture infinie.\n\"L'\u00e9criture infinie\" \u00e8 un'opera costituita da una serie di libri di 6000 pagine bianche, lunghi 104 centimetri e pesanti circa 100 chilogrammi. Il pubblico \u00e8 invitato a scrivere \"come se fosse l'ultima cosa che pu\u00f2 fare prima che gli venga mozzata la mano\" - dichiara l'artista. L'atto fondante dell'opera \u00e8 lo scrivere stesso e non la lettura successiva. Ogni volume, una volta completato, viene sigillato in un panno di lino. L'idea \u00e8 che i volumi potranno essere riaperti solo quel giorno in cui la scrittura non esister\u00e0 pi\u00f9. L'opera nasce dall'ambizione di scrivere la pi\u00f9 grande raccolta di libri manoscritti del mondo, osservando anche la progressiva estinzione della scrittura manoscritta operata dalle tecnologie.\nOgni presentazione dell'opera produce dei volumi.\nNel 2006 viene prodotto il primo volume per la mostra \"Africa Remix\" allestita al Mori Art Museum di Tokyo (\"L'\u00e9criture infinie-le plus grand livre du monde#1\") e poi al Moderna Museet di Stoccolma. Il quarto volume \u00e8 stato presentato alla Biennale di Venezia all'interno delle mostra Check List Luanda Pop del 2007 nell'installazione \"L'\u00e9criture infinie... L'art Africain pourquoi faire\". Nel 2006 viene allestita l'opera nella Tamugi's Library all'interno della Echigo Tsumari Triennale di Tamugi in Giappone.\nJengu \"Project Work\" in Progress: Do It Yourself.\n\"Jengu Project Work in Progress: Do It Yourself\" \u00e8 una mappa e una serie di 180 bandiere collocate a Douala sull'unico ponte che attraversa il fiume Wouri e nei pressi delle sorgenti individuate durante una ricerca preliminare fatta dall'artista sul territorio. L'opera di Bili Bidjocka \u00e8 una caccia alle sorgenti della citt\u00e0 di Douala, ai punti dove l'acqua sgorga e la vita si distribuisce intorno per rendere visibile il movimento continuo, le connessioni che si nascondono sotto i nostri piedi e la ricerca di nuova interfaccia per osservare e vivere la citt\u00e0. La mappa \u00e8 formata da un ritratto della citt\u00e0 dall'alto, una cartolina e un disegno sul muro che segna i confini del nucleo urbano. Fili azzurri conducono l'acqua verso il fiume, creando la capigliatura del Jengu, titolo dell'opera e spirito dell'acqua del fiume Wouri, che nei racconti popolari prende la forma di una sirena o di una piccola creatura con pinne al posto delle mani e dei piedi. Il ritratto del Jengu cambia da racconto a racconto, tranne che per i lunghi capelli che affascinano e intrappolano. Gli stessi capelli, fili d'acqua che confluiscono nel fiume, sono al centro della mappa di Bili Bidjocka. Douala dall'alto \u00e8 per l'artista un nuovo ritratto del Jengu: immaginario, come sempre sono i ritratti del Jengu e come le mappe che evocano i luoghi attraverso insiemi di simboli. La mappa \u00e8 uno strumento quasi sconosciuto ai 4 milioni di abitanti di Douala, in pochi hanno familiarit\u00e0 con vedute aeree e simboli cartografici. L'opera di Bili Bidjocka aiuta le persone a conoscere il proprio territorio ma anche a soffermare lo sguardo, a immaginare e immaginarsi. Il municipio di Douala ha fornito la cartografia idrica di Douala, mentre gli studenti della Facolt\u00e0 di Geografia dell'Universit\u00e0 della citt\u00e0 hanno perlustrato le sorgenti, individuando circa venti siti. \u201cLe sorgenti sono ovunque\" racconta Bili Bidjocka \"Ci sono sorgenti sotto le case, qui, l\u00ec, in infiniti posti. Le mie sono sorgenti reali e immaginarie. Sulla mappa e sulle bandiere ho voluto riconoscere l'importanza di quelle conosciute ma anche inventarne di nuove, perch\u00e9 il lavoro di ricerca non finisce mai\u201d. Chiunque pu\u00f2 segnalare una nuova sorgente, fotografarla, raccontarla. L'opera prosegue quindi con il coinvolgimento della comunit\u00e0, chiamata a contribuire alla ricerca di nuovi accessi all'acqua. \"Jengu Project Work in Progress: Do It Yourself\" \u00e8 un'opera commissionata da doual'art all'interno di SUD-Salon Urbain de Douala e di Mobile A2K. Il lavoro partecipa alla pi\u00f9 ampia attivit\u00e0 di doual'art di geolocalizzazione e di messa in rete di documentazione sulla citt\u00e0 di Douala.\nEsposizioni.\nTra le numerose mostre collettive alla quali ha partecipato, Bili Bidjocka ha esposto alle biennali di Johannesburg (1997), L'Avana (1997), Biennale di Dakar (2000), Taipei (2004) e Biennale di Venezia (all'interno di Check List - Luanda Pop, 2007 a cura di Fernando Alvim e Simon Njami); ha presentato le sue opere al New Museum of Contemporary Art di New York e all'interno dell'esposizione itinerante \"Africa Remix\" a (D\u00fcsseldorf, Londra, Parigi, Tokyo, Johannesburg, 2005-2007)."}
{"id": "1322373", "revid": "38120", "url": "https://it.wikipedia.org/wiki?curid=1322373", "title": "Jan Vathek", "text": ""}
{"id": "1322375", "revid": "51323", "url": "https://it.wikipedia.org/wiki?curid=1322375", "title": "Incapacit\u00e0 naturale", "text": ""}
{"id": "1322380", "revid": "1543377", "url": "https://it.wikipedia.org/wiki?curid=1322380", "title": "Penwith", "text": "Penwith (lingua cornica \"Pennwydh\") \u00e8 stato un distretto locale della Cornovaglia, Inghilterra, Regno Unito, con sede a Penzance, sulla punta estrema della penisola.\nIl distretto fu creato con il Local Government Act 1972, il 1\u00ba aprile, 1974 dalla fusione dei municipal borough di Penzance e St Ives con il Distretto rurale di West Penwith e il Distretto urbano di St Just. \u00c8 stato abolito nel 2009 con le modifiche alla suddivisione amministrativa in Inghilterra.\nParrocchie.\nPenwith comprendeva 27 parrocchie"}
{"id": "1322381", "revid": "123653149", "url": "https://it.wikipedia.org/wiki?curid=1322381", "title": "Apollo di Veio", "text": "L'Apollo di Veio \u00e8 una scultura in terracotta dipinta, della fine del VI secolo a.C., forse attribuibile allo scultore etrusco Vulca e conservata nel Museo nazionale etrusco di Villa Giulia a Roma.\nStoria.\nFu rinvenuto quasi integro nel 1916, negli scavi di Giulio Quirino Giglioli (1886-1957) del Santuario di Portonaccio presso Veio. Alto circa 1,80 m, faceva parte delle sculture in terracotta in dimensioni naturali, modellate tra il 510 e il 490 a.C., che ornavano il colmo del tetto del tempio tuscanico dedicato a Minerva, a circa 12 m di altezza.\nInsieme all'Apollo fu rinvenuta la parte inferiore di una statua di \"Ercole con la cerva\", il cui torso venne riportato alla luce nel 1944 e un frammento della testa nel 1949, e un frammento con la testa di una statua di Hermes. Le tre sculture formavano un gruppo raffigurante la contesa tra Apollo ed Ercole per il possesso della cerva cerinite dalle corna d'oro, sacra ad Artemide. Un'altra statua che apparteneva anch'essa alla decorazione del santuario, ma \u00e8 forse di mano diversa, rappresenta Latona con in braccio Apollo bambino, nell'atto di tirare frecce al serpente Pitone. \u00c8 curata nei minimi dettagli, a testimonianza dell'abilit\u00e0 artistica di Vulca.\nNegli anni venti la statua fu restaurata una prima volta mediante l'assemblaggio delle parti e il risarcimento di alcune lacune.\nUn nuovo importante intervento di restauro conservativo \u00e8 stato effettuato negli anni 2002-2004 a cura della Soprintendenza Archeologica dell'Etruria Meridionale.\nTecnica.\nLa scultura fu realizzata modellando separatamente il corpo e la testa, le braccia e le gambe, ma fu cotta intera. Le superfici erano dipinte: in nero i capelli, in rosso- violaceo la pelle e in due diverse sfumature di ocra la veste e il mantello.\nStile.\nLo stile accentua il movimento e presenta volumi nettamente delineati, con le pieghe delle vesti schiacciate sul corpo. L'artista ha tenuto conto del punto di vista fortemente angolato, correggendo le figure con le deformazioni ottiche necessarie. \u00c8 presente l'influsso della scultura greca contemporanea, come nelle altre manifestazioni di arte etrusca di questo periodo.\n\u00c8 un esempio della capacit\u00e0 tecnica e finezza artistica raggiunta dagli artigiani etruschi alla cui base dominava l'ispirazione religiosa.\nL'elemento religioso sempre presente nell'arte come nella mentalit\u00e0 etrusca allontana "}
{"id": "1322382", "revid": "1747171", "url": "https://it.wikipedia.org/wiki?curid=1322382", "title": "Eugenio Spreafico", "text": "Biografia.\nSi forma artisticamente all'Accademia di Brera dove \u00e8 allievo di Bertini e di Casnedi e si diploma nel 1879.\nInizia la sua attivit\u00e0 professionale e inizia ad esporre nel 1881 quando presenta un paio di lavori alla periodica mostra di Brera. Pi\u00f9 tardi lo troviamo all'Esposizione Nazionale di Roma nel 1883. Espone ancora a Milano, a Venezia, a Bologna, a Genova.\nLa sua pittura, realistica e con intenti narrativi, esprime attenzione al sociale, al lavoro nei campi, in particolare a quello femminile. Si dedica anche alla pittura di paesaggio, soprattutto di Monza, della Brianza e dei suoi laghi, senza trascurare il ritratto.\nDalla met\u00e0 degli anni ottanta soggiorna a Magreglio, dove realizza soprattutto vedute di paesaggio. Espone per l'ultima volta nel 1916, alla Permanente di Milano.\nMolti suoi lavori sono conservati nella Civica raccolta d'Arte del comune di Monza. \nDopo la sua morte, avvenuta a Magreglio nel 1919, nel cui cimitero \u00e8 stato sepolto, la sua citt\u00e0 natale gli dedica una retrospettiva nel 1923, Altre mostre a lui dedicate seguiranno negli anni 1932, 1953 e 1989."}
{"id": "1322384", "revid": "226458", "url": "https://it.wikipedia.org/wiki?curid=1322384", "title": "Assemblaggio a secco", "text": "L'assemblaggio a secco \u00e8 una tecnica costruttiva in cui il manufatto edilizio \u00e8 realizzato attraverso l'unione di due o pi\u00f9 componenti diversi. Nell'assemblaggio a secco i componenti vengono uniti con tecnologie di giunzione di tipo meccanico e resi solidali attraverso una precisa logica costruttiva senza l'impiego di materiali di connessione destinati a consolidarsi dopo la posa, come collanti e sigillanti.\nI componenti, gi\u00e0 finiti dal punto di vista formale, in quanto precedentemente lavorati, vengono assemblati reciprocamente e/o con gli elementi dell'edificio gi\u00e0 realizzati. Le parti dell'edificio soggette a procedure di assemblaggio possono infatti riguardare solo alcuni elementi della costruzione oppure estendersi all'intero organismo architettonico.\nTecnica.\nLe procedure di assemblaggio impongono che in sede di progettazione del componente sia risolto il problema del collegamento e dell'integrazione tra gli elementi costruttivi sia sotto il profilo formale che tecnico. Nel primo caso vi \u00e8 la necessit\u00e0 di rendere dimensionalmente compatibili, in fase di montaggio, elementi derivanti da produzioni differenti; nel secondo caso la necessit\u00e0 di renderli collegabili tra loro, al fine di semplificare ed accelerare le procedure di messa in opera. \nTali componenti sono predisposti alle operazioni di montaggio e successivo smontaggio. Essi una volta smontati possono essere riciclati o riutilizzati.\nTali tecniche rappresentano, infatti, un punto di riferimento per dare risposte concrete alle esigenze del moderno costruire chiamato a confrontarsi con le seguenti problematiche:\nLa possibilit\u00e0 di progettare e realizzare le parti dell'edificio in luoghi differenti, per assemblarle successivamente in cantiere in tempi brevi, unita alla maggiore facilit\u00e0 nella sostituzione degli elementi eventualmente degradati, porta a considerare tali tecniche \u201cuna componente fondamentale della progettazione, caratterizzando non tanto le fasi esecutive, ma intervenendo sin dalle prime fasi di ideazione dell'opera da realizzare. L'introduzione di tecniche costruttive a secco consente di prevedere con buona approssimazione i tempi e le fasi di lavoro in cantiere favorendo una programmazione pi\u00f9 puntuale delle operazioni da effettuare e limitando al massimo i tempi morti nella realizzazione, che provocano inevitabilmente l'innalzamento dei costi di costruzione.\u201d\nAnche se comunemente l'assemblaggio \u00e8 considerato come una tecnica specifica della costruzione industrializzata, bisogna sottolineare che oggi esso interagisce fortemente con gli aspetti ideativi e metodologici del fare architettonico, tanto da poter essere considerato una vera e propria tecnica progettuale. \nStoria.\nUna lettura storica delle costruzioni condotta attraverso lo studio delle tecniche esecutive dimostra come molti edifici, antichi e moderni, nei contesti geografici pi\u00f9 disparati, siano stati realizzati attraverso l'unione a secco di elementi lavorati fuori dal cantiere o a pi\u00e8 d'opera.\nNella cultura preindustriale tali tecniche costruttive costituivano il risultato di culture materiali consolidate, capaci di fare uso sapiente delle risorse che l'ambiente circostante metteva a disposizione. Un esempio \u00e8 dato dall'impiego di materiali quali la pietra o il legno strutturale che per le loro caratteristiche imponevano l'utilizzo dell'assemblaggio a secco in modo quasi deterministico, ad esempio nelle fasi di progettazione, realizzazione e gestione di un green building."}
{"id": "1322386", "revid": "114766057", "url": "https://it.wikipedia.org/wiki?curid=1322386", "title": "Biocompatibilit\u00e0", "text": "Biocompatibilit\u00e0 \u00e8 un termine composto dal prefisso bio- (dal greco \"\u03b2\u03b9\u03bf\u03c3\", \u201cvita, essere vivente\u201d) e dalla parola compatibilit\u00e0, derivante dal latino \"cum patior\" (letteralmente \u201cpartecipare a\u201d) traducibile con l'espressione \u201cessere in sintonia con\u201d; l'etimo sottolinea dunque in maniera evidente il carattere di armonia con la vita di tutto ci\u00f2 che pu\u00f2 definirsi biocompatibile.\nCapacit\u00e0 di una sostanza di essere metabolizzata dagli organismi viventi senza nessun effetto dannoso sulle funzioni vitali. Il significato \u00e8 diverso se si intende ecocompatibilit\u00e0.\nIl concetto \u00e8 stato trattato in maniera organica per la prima volta nella letteratura medico-chirurgica, per la quale esso definisce la particolare propriet\u00e0 di sostanze, organi o materiali, di essere ben tollerati da un organismo vivente e comprende l'idea dell'accettazione di un impianto artificiale da parte dei tessuti circostanti e da parte del corpo come un tutt'uno.\nOltre alle caratterische strutturali del metallo/lega, \u00e8 importante anche il suo potenziale elettrico.\nNonostante i tentativi di stabilizzare le leghe, \u00e8 probabile che nei passaggi stato solido-liquido-solido per la produzione, non si ottenga un rapporto esatto di scambio di elettroni, e restino delle impurit\u00e0, i radicali liberi che danno luogo ad ossidazione.\nL'alternativa \u00e8 l'elaborazione di metodi che mutano la presenza elettrodinamica in una forma statica, inibendo la classica attivit\u00e0 elettrogalvanica con la conseguente dissociazione ionica dei metalli verso i tessuti e i liquidi.\nI metalli con un alto contenuto elettrodinamico, in presenza elettrolitica organica, oltre a variare le proprie caratteristiche, possono generare una dissociazione dei propri elementi impuri sotto forma di sali ionici, che restano nella lega e continuano il processo di ossidazione reagendo con il potenziale elettrico che naturalmente possiede il nostro corpo (definiti radicali liberi). Gli effetti sull'organismo sono dovuti sia agli ioni metallici che alle correnti indotte.\nArchitettura.\nSuccessivamente il termine biocompatibilit\u00e0 \u00e8 diventato di uso comune anche nel linguaggio architettonico, quasi sempre accompagnato al concetto di ecosostenibilit\u00e0. Il parallelo con la medicina permette di definire la biocompatibilit\u00e0 in architettura come la caratteristica di quei materiali/componenti/sistemi/edifici (\u201cprotesi artificiali\u201d) che consente un loro equilibrato inserimento nel contesto naturale, evitando non solo qualunque forma di \u201crigetto\u201d, ma anche qualsiasi effetto nocivo sulla vita, ed in particolar modo sulla salute degli uomini, ad esempio nelle fasi di progettazione, realizzazione e gestione di un green building. Se adattiamo il termine ai materiali dell'architettura, si possono definire materiali biocompatibili quelli che non provocano irritazioni e/o infiammazioni, non stimolano l'insorgere di reazioni allergiche e non causano nessun'altra forma di patologia."}
{"id": "1322387", "revid": "124123", "url": "https://it.wikipedia.org/wiki?curid=1322387", "title": "James Key Caird", "text": "Biografia.\nNato a Dundee, in Scozia \u00e8 stato uno degli imprenditori di maggior successo della citt\u00e0. Salito al vertice dell'impresa di famiglia nel 1870 applica le pi\u00f9 moderne tecnologie nella lavorazione della juta allo stabilimento di \"Ashton and Craigie Mills\".\nDopo aver accumulato una discreta fortuna, dona alla citt\u00e0 un nuovo municipio (Caird Hall) che domina la piazza principale e fa costruire il Caird Park al confine settentrionale della citt\u00e0. Il Marryat Hall, dono alla citt\u00e0 della sorella Emma Grace Marryat \u00e8 collegato al Caird Hall. Il totale delle sue donazioni ammonta a 270\u00a0000 sterline dell'epoca, equivalenti a circa 20\u00a0000\u00a0000 di sterline attuali. \nCaird finanzia anche la spedizione Endurance del 1914-17 di Ernest Shackleton che battezza una delle scialuppe dell\"'Endurance\" con il nome di \"James Caird\". Con quell'imbarcazione di sette metri Shackleton coprir\u00e0 gli oltre 1 500 chilometri che separano l'isola Elephant dalla Georgia del Sud. \nLa University of St. Andrews gli ha assegnato una laurea honoris causa.\n\u00c8 stato nominato baronetto nel 1913."}
{"id": "1322388", "revid": "442848", "url": "https://it.wikipedia.org/wiki?curid=1322388", "title": "Lago di H\u00e9v\u00edz", "text": "Il lago di H\u00e9v\u00edz \u00e8 un lago termale che si trova ad H\u00e9v\u00edz in Ungheria, vicino all'estremit\u00e0 occidentale del lago Balaton, cinque chilometri a nord-ovest di Keszthely.\n\u00c8 il pi\u00f9 grande lago termale nel mondo (47.500\u00a0m\u00b2) ed il flusso di acqua che lo alimenta \u00e8 tale che ogni giorno tutta l'acqua del lago viene totalmente rimpiazzata.\nLe acque sono reputate avere effetti curativi e ci\u00f2 ha alimentato una fiorente industria di turismo di salute nella zona.\nIl lago ha un ricambio veloce dell'acqua ogni 28 ore e una temperatura costante di 33\u00b0 \ncon queste acque si curano le malattie del sistema nervoso, le \nnevralgie, i reumatismi, le disfunzioni metaboliche.\nSul lago fioriscono le ninfee rosse dei tropici mentre nel canale cresce spontanea la ninfea bianca.\nAl centro del lago vi sono le caratteristiche attrezzature balneari con padiglioni lignei e passerelle."}
{"id": "1322391", "revid": "1776051", "url": "https://it.wikipedia.org/wiki?curid=1322391", "title": "Tangled in Dream", "text": "Tangled In Dream \u00e8 il secondo album del gruppo progressive metal australiano Vanishing Point.\nIl disco.\nA detta della stampa di settore, il loro disco pi\u00f9 rappresentativo che gli valse la partecipazione all'edizione 2000 del Wacken Open Air.\nNel 2004 i Sonata Arctica dedicarono loro una cover (\"Two Minds One Soul\") sul loro EP \"Don't Say a Word\"."}
{"id": "1322392", "revid": "762989", "url": "https://it.wikipedia.org/wiki?curid=1322392", "title": "Sonata per pianoforte n. 29 (Beethoven)", "text": "La sonata per pianoforte n. 29 op. 106, denominata \"Hammerklavier\", fu scritta fra il novembre 1817 e il marzo 1819 da Ludwig van Beethoven. \u00c8 la sonata pi\u00f9 lunga di Beethoven (1167 battute) e una delle pi\u00f9 complesse dal punto di vista armonico e dell'impegno tecnico.\nStruttura.\nLa sonata Op. 106 \u00e8 suddivisa in quattro tempi:\nTutti i movimenti sono distinti da un'interna dilatazione. Nell\"'Allegro\" iniziale abbiamo due gruppi tematici compositi, formati ciascuno da tre idee dissimili; ci\u00f2 nonostante non c'\u00e8 conflitto, bens\u00ec permanere delle stesse intenzioni sotto luci diverse.\nDopo lo scherzo (il movimento pi\u00f9 breve di quest'opera) segue l\"'Adagio sostenuto\", il quale sfrutta una germinazione consequenziale delle varie idee, secondo una continua logica di variazione.\nPreceduto da una vasta introduzione, il finale consiste in una \"Fuga a tre voci, con alcune licenze\", che mostra l'indagine minuziosa di tutti i pi\u00f9 complessi artifici contrappuntistici; l'aggressivit\u00e0 fonica cui Beethoven sottopone il materiale, tuttavia, sottrae alla fuga la sua abituale coesione.\nAnalisi del Primo movimento.\nIl Primo movimento della sonata ha come metro due mezzi (tempo tagliato) nella tonalit\u00e0 di base di si bemolle maggiore. L'indicazione agogica (o tempo) indicata \u00e8 \"\u201cAllegro\u201d\". La struttura formale \u00e8 quella classica della forma-sonata: Esposizione - Sviluppo - Ripresa.\nEsposizione.\nLEsposizione occupa le prime 140 misure, in esse si individua il primo tema, un ponte modulante (da misura 36), un secondo gruppo tematico (da misura 64) e una breve coda (da misura 127).\nEsposizione del tema principale.\nQuesta esposizione, secondo i vari commentatori, pu\u00f2 essere vista come una serie di idee musicali originate tutte dall'elemento ritmico iniziale, oppure come un \"gruppo di temi principali\". L'esposizione inizia subito con una \"fanfara\" in \"staccato\" e \"fortissimo\" che occupa due battute complete: questo \u00e8 l'inciso dal quale si originano tutte le idee del movimento. L'accordo su cui si basa \u00e8 quello di tonica (con un pedale in forma di una triade di si bemolle maggiore); l'unica nota estranea all'accordo \u00e8 il mi bemolle (sottodominante o quarto grado della scala, qui usata come nota di volta) che compare nell'ultimo quarto della battuta. Questa fanfara inizia con un salto (o intervallo) di \"diciassettesima\", ovvero di una terza trasposta due ottave sopra. L'inciso viene subito ripetuto spostando e innalzando di poco le note dell'accordo (la melodia \u00e8 trasposta di una terza sopra, quindi la nota di volta \u00e8 un sol e il salto iniziale diventa di \"diciannovesima\").[batt. 1-5]\nA battuta 5 appare subito una transizione melodica nata dal ritmo dell'inciso iniziale. Un \"episodio di evidente carattere quartettistico\" che potrebbe essere inteso anche come \"il tema principale propriamente detto\". Si tratta di un serrato disegno contrappuntistico a tre parti reali che a misura 9 viene ripetuto un'ottava sopra e prolungato fino a misura 18. Nelle ultime sei misure un pedale sul fa porta ad una semicadenza sulla dominante (fa maggiore).[batt. 5-18]\nL'accordo sulla dominante prepara l'entrata del \"terzo elemento (conclusivo) del primo gruppo tematico\". Questo consiste in progressioni ascendenti (quasi delle \"divagazioni tematiche\") nelle quali vengono combinati la \"fanfara\" iniziale e il tema melodico di misura 5. Anche questo episodio termina con una semicadenza sulla dominante. [batt. 18 - 35]\nL'esposizione del primo gruppo tematico si conclude con la ripresa della \"fanfara\" iniziale dove nella seconda parte una modulazione introduce l'accordo di re maggiore (mediante) per preparare la tonalit\u00e0 (sol maggiore) entro cui gravitano i temi secondari e il ponte modulante. Re maggiore \u00e8 infatti la dominante di sol maggiore. [batt. 36-39]\nPonte modulante e secondo gruppo tematico.\nIn questa seconda parte dell'Esposizione (dedicata di norma al secondo tema) ancor pi\u00f9 \"ogni limitazione della forma \u00e8 interamente abolita.\" Le successive 24 battute (da misura 40 a misura 63) sono un lungo pedale sul re; preparazione del sol maggiore tramite la sua dominante. Questo ponte modulante si conclude con l'accordo di re maggiore settima, mentre a misura 46 un cambio di armatura di chiave (da si bemolle maggiore a sol maggiore) prepara ulteriormente la tonalit\u00e0 di base del gruppo dei temi secondari.[batt. 39-46]\nAlcuni commentatori gi\u00e0 in questo ponte modulante individuano una prima idea secondaria scaturita da un accordo di settima di dominante di sol maggiore.[batt. 46-49]\nIn realt\u00e0 il secondo tema si concretizza con maggior evidenza a misura 64 nella definitiva risoluzione della tonalit\u00e0 di sol maggiore. La conferma che questo \u00e8 il secondo tema viene data dalla sua tonalit\u00e0 (sol maggiore). Tonalit\u00e0 che \u00e8 stata preparata dalla sua dominante (re) in pi\u00f9 occasioni: (1) modulazione a re maggiore nella seconda esposizione della \"fanfara\" a misura 38; (2) dal lungo pedale sul re del ponte modulante; (3) dal cambio di armatura di chiave. Questo tema \u00e8 formato prevalentemente da terze discendenti e seste ascendenti.[batt. 64-69]\nUn'altra idea (o anche \"codetta del secondo tema\") appare a misura 76. Questa consiste in una progressione su due misure di crome discendenti. La progressione inizia sulla settima di dominante (re maggiore settima) per risolvere sulla tonica (sol maggiore), sempre relativamente alla tonalit\u00e0 del secondo gruppo di temi. Questa progressione, dopo 17 misure, porta a una variante della \"fanfara\" iniziale in do maggiore (sottodominante di sol).[batt. 64-69]\nLa \"fanfara\" con il suo prolungamento porta a misura 101 ad un nuovo tema in sol maggiore \"Piano, cantabile dolce ed espressivo\". Per alcuni si tratta del vero e proprio secondo tema; soprattutto se contrapposto alla \"fanfara\" \"impetuosa ed eroica\", mentre per altri commentatori \u00e8 l'inizio delle cadenze conclusive dell'esposizione. [batt. 100-106]\nIl tema \"dolce e espressivo\" ripetuto in modo variato porta direttamente alle 14 battute conclusive della prima esposizione dei temi del movimento. Questa parte ha lo scopo di preparare il ritorno alla tonalit\u00e0 di base (si bemolle maggiore) soprattutto per la presenza dell'inciso iniziale (\"piano\" e semplificato) sulla nota si bemolle nelle ultime 5 battute di questa fase. In realt\u00e0 il problema \u00e8 anche quello di risolvere l'urto tra il si bemolle della tonica e il si naturale della sopradominante. Il problema del ritorno al si bemolle alla fine della prima esposizione (la seconda esposizione ovviamente inizia alla tonica) viene risolto da Beethoven suonando in fortissimo la nota si bemolle per ampliarla subito dopo con la terza si bemolle-re.[batt. 121-126]\nAlla fine il segno del ritornello indica che tutta l'esposizione va ripetuta. Qui \"Beethoven ha sentito la necessit\u00e0 del ritornello...non una mera ripetizione; ma di ricreazione infinitamente pi\u00f9 ricca della struttura della prima parte.\" Ed ha sentito anche la necessit\u00e0 di un diverso finale per la ripetizione soprattutto per preparare la nuova tonalit\u00e0 (mi bemolle maggiore) dello sviluppo.\nSviluppo.\nLo Sviluppo inizia nella tonalit\u00e0 di mi bemolle maggiore (una terza sotto la tonalit\u00e0 della fine dell'esposizione - sol maggiore) e pu\u00f2 essere diviso in quattro parti: (1) misure 144- 183, (2) misure 183-207, (3) misure 208-220, (4) misure 220-233. La prima parte dello sviluppo (misure 144 - 183) \u00e8 una fuga a 4 voci su un motivo basato sulla \"fanfara\" iniziale. La prima entrata presenta il soggetto (o tema) in mi bemolle maggiore (la nuova tonica per questa sezione) e la risposta (risposta reale) nella sottodominante (la bemolle).[batt. 144-150]\nA misura 153 abbiamo la seconda entrata: il soggetto alla dominante (si bemolle maggiore) e la risposta alla tonica (mi bemolle maggiore).[batt. 153-155]\nA misura 162 abbiamo la terza entrata, un contrappunto quadruplo, ossia sia il soggetto che la risposta si presentano per terze parallele; mi bemolle - sol per il soggetto (mi bemolle / tonica) e do - mi bemolle (do minore / sopradominante) per la risposta. [batt. 162-166]\nL'ultima entrata \u00e8 a misura 173 e pu\u00f2 essere considerata un \"rivolto\" dell'entrata precedente: il soggetto \u00e8 in do minore (sopradominante), mentre la risposta \u00e8 in fa minore (sopratonica); entrambi i temi sono condotti per terze parallele. [batt. 174-177]\nLa seconda parte dello sviluppo (misure 183 - 207) \u00e8 il finale della fuga dove vengono messe in evidenza le prime due note del tema (stretti finali). Questa seconda parte si chiude su un pedale di re tenuto per 10 misure. L'ultimo ottavo dell'ultima battuta modula a si maggiore (preparazione armonica per la successiva parte).[batt. 198-207]\nNella terza parte dello sviluppo (misure 208 - 220) l'armatura di chiave \u00e8 cambiata in re maggiore (due diesis). Il tema di questa terza parte \u00e8 una ripresa variata del tema \"Piano, cantabile dolce ed espressivo\" di misura 101 della fase finale dell'esposizione esposto nella nuova tonalit\u00e0 di si maggiore. Un ulteriore cambiamento dell'armatura di chiave da re maggiore a si maggiore contraddistingue la quarta parte dello sviluppo (misure 220 - 233). Ritorna il tema della fuga (ossia il motto iniziale della fanfara) in fa diesis minore (dominante di si); siamo per\u00f2 lontanissimi dalla tonalit\u00e0 di partenza (si bemolle)!\nRipresa e Coda finale.\nTutto lo sviluppo (e anche prima l'esposizione) da un punto di vista armonico \u00e8 realizzato su una struttura di terze discendenti: si bemolle/sol nell'esposizione, nello sviluppo si procede ulteriormente con mi bemolle/do/la bemolle, e nella fase finale con fa/re/si. Secondo la \"vecchia convenzione\" Beethoven avrebbe dovuto fermarsi al re per usarlo come quinto grado del sesto, ossia come dominante di sol minore e quindi passare al relativo maggiore (si bemolle maggiore) nella ripresa. L'aver presentato il materiale secondario nell'ambito della sopradominante (sol maggiore) al posto della dominante fa, cambia necessariamente l'applicazione del principio di presentare nella ripresa il materiale secondario alla tonica (l'importanza nel finale dello sviluppo data al si maggiore rende \"eccezionalmente rilevante\" l'area bemollizzata della sottodominante di sol bemolle maggiore/fa diesis maggiore). Quindi nella Ripresa il tema principale (la \"fanfara\") ritorna alla tonica (si bemolle) \"non risolta\" (battute 234 - 240). Dopo alcune battute (codetta dell'inciso o transizione melodica) ritorna l'episodio da misura 9 a 35 dell'esposizione con una modulazione da mi bemolle maggiore a mi bemolle minore (con la ripetizione dell'episodio) e quindi decisamente a sol bemolle maggiore (dopo una terza ripetizione). [batt. 242-257]\nQuesto episodio si conclude con il ritorno della fanfara nella tonalit\u00e0 di si minore (massima tensione e massima distanza dalla tonalit\u00e0 di partenza) preparata dal fa diesis della misura precedente e con il cambio dell'armatura di chiave in re maggiore. Tensione subito risolta con una discesa per terze fino al fa basso (fa minore settima - dominante della tonalit\u00e0 di base). Nel frattempo un altro cambio dell'armatura di chiave in si bemolle maggiore prepara il ritorno definitivo alla tonica.[batt. 273-284]\nFinalmente il gruppo di temi secondari possono presentarsi alla tonica come previsto dalla forma sonata. Ritorna quindi il ponte modulante (misure 284 - 302) e il gruppo di temi secondari a misura 302 fino alla \"fanfara\" variata di misura 331 in mi bemolle maggiore e alle cadenze conclusive del secondo gruppo di temi.\nA misura 339 nella tonalit\u00e0 di si bemolle maggiore appare il tema della codetta dei temi secondari (nell'esposizione, misura 101 e seguenti, il tema era armonizzato in sol maggiore). Il suo prolungamento da misura 351 a misura 369 porta direttamente alla Coda finale. Questa occupa le ultime 42 misure ed \u00e8 formata da due parti: (1) misure 369 - 383, \u00e8 un prolungamento del secondo tema, in particolare del tema della codetta a misura 339 con l'aggiunta di due trilli (uno scritto per esteso do bemolle/si bemolle, e l'altro si bemolle/do bequadro); (2) misure 384 - 412, con il ritorno della \"fanfara\" iniziale in un violento contrasto di \"piano\" e \"forte\". Le ultime battute sono caratterizzate dalla ripetizione delle prime tre note dell'inciso che dal \"piano\" raggiungono il \"ppp\" per poi concludere con un accordo in fortissimo sulla tonica (si bemolle) seguito da un'ottava all'unisono sulla nota si bemolle.\nAnalisi del Secondo movimento.\nIl Secondo movimento della sonata ha come metro tre quarti nella tonalit\u00e0 di base di si bemolle maggiore. L'indicazione agogica (o tempo) indicata \u00e8 \"\u201cAssai vivace\u201d\". La struttura formale \u00e8 quella di uno scherzo (o minuetto): Scherzo (esposizione e sviluppo) - Trio - Ripresa dello scherzo.\nScherzo.\nLo Scherzo \u00e8 impostato su tre frasi ripetute, o anche secondo altri commentatori su un tema (prima frase con ripetizione) e su un secondo periodo (seconda frase e di seguito terza frase) con ripetizione dell'intero periodo; questa parte pu\u00f2 essere recepita anche come un semplice sviluppo del tema. Il tema (prima frase) occupa 7 misure (\"si potrebbe descrivere come una normale frase standard di 8 misure in cui \u00e8 omessa la settima\"); la frase inizia alla tonica (si bemolle maggiore) e si conclude alla dominante (fa maggiore) preceduta da un accordo di do maggiore settima (settima di dominante della dominante). Tutto il tema \u00e8 interessato all'intervallo di terza che rimbalza da un inciso all'altro, prima in discesa e poi in salita. [batt. 1-8]\nIl tema (o prima frase) viene ripetuto un'ottava sopra (misure 8 - 15) sempre con la stessa armonizzazione. La seconda frase (da misura 15 a misura 23) \u00e8 pi\u00f9 regolare (8 battute) e pu\u00f2 essere divisa in due parti. La prima parte ripropone l'inciso per quattro volte su un pedale di dominate (fa), mentre la seconda parte \u00e8 la conclusione logica della prima. In questa fase si nota anche come Beethoven abilmente sfrutti l'urto tra si bemolle e si naturale: l'inizio della frase ha un accordo di quinta diminuita (si minore quinta diminuita). [batt. 15-23]\nSegue la terza frase (nuovamente di 7 misure da 24 a 31). Anche in questa frase abbiamo l'alternanza tra si naturale (prima nota della frase) e alla fine si bemolle come una risoluzione dopo una discesa per quarte del basso (sol - do - fa - sib). [batt. 24-31]\nLa seconda e la terza frase vengono ripetute un'ottava sopra.\nTrio.\nUn cambio in armatura di chiave indica una nuova tonalit\u00e0: si bemolle minore. Ed \u00e8 con questa tonalit\u00e0 che inizia la prima frase del Trio (in tutto il trio si compone di quattro frasi) per terminare nella tonalit\u00e0 relativa maggiore (re bemolle maggiore).[batt. 48-56]\nLa seconda frase \u00e8 simile alla prima con le seguenti modifiche: gli arpeggi ora sono assegnati alla mano destra, mentre la mano sinistra esegue il tema; il trattamento armonico \u00e8 lo stesso (si bemolle minore =&gt; re bemolle maggiore) ma in primo rivolto.; inoltre la prima nota di ogni terzina (mano destra) corrisponde al tema a canone ad una misura di distanza.[batt. 56-62]\nLa terza e quarta frase ripetono le prime due, ma iniziano con la relativa maggiore (re bemolle maggiore) per chiudere con la tonica del trio (si bemolle minore).\nRitorno dello scherzo.\nIl ritorno allo Scherzo iniziale (o transizione) \u00e8 preparato dalle successive 33 misure. Il tempo da tre-quarti cambia in due-quarti per presentare per tre volte una frase di 8 misure. La prima frase (misure 83 - 90) a note staccate e senza armonizzazione inizia in si bemolle minore (la tonica minore del trio) e termina nella dominante minore (fa minore); la seconda frase (misure 91 - 98) dalla dominante ritorna alla tonica, mentre il tema viene esposto dalla mano sinistra con un accompagnamento in controtempo della mano destra; la terza frase che inizia a misura 99 nella tonica minore (si bemlle minore), si presenta pi\u00f9 ricca di note con un'armonizzazione di ottave spezzate al basso e termina sul fa maggiore.[batt. 83-101]\nL'ultima frase si prolunga per altre 11 battute durante le quali viene cambiata l'armatura di chiave in si bemolle maggiore a misura 109, e il tempo in tre-quarti a misura 115. Da misura 109 a misura 113 una discesa di terze, che ricoprono 5 ottave della tastiera, porta l'armonia sul fa maggiore (semicadenza sulla dominante); quindi una scala ascendente in fa maggiore (\"Prestissimo\") si conclude con due misure di tremolo armonizzato su un accordo di nona minore (fa nona minore - per l'accordo completo manca solamente la nota do).[batt. 109-116]\nA misura 117 riprende lo scherzo con poche modifiche. La coda inizia a misura 163 come proseguimento della ripetizione dell'ultima frase. A note ribattute in staccato si succedono strettamente il si bemolle (\"forte\") e il si naturale (\"piano\") \"comprimendo (Beethoven) in pochissimo spazio con una violenza considerevole l'opposizione di due suoni che gi\u00e0 era stata formulata nel primo movimento\". Segue \"un poco ritardando\" dove un fa diesis mantiene l'armonia del si naturale che viene confermata dal \"presto\" successivo dove un \"furioso\" crescendo della nota si suonata per 15 volte si risolve in un'ennesima repentina virata sul si bemolle in \"fortissimo\". L'inciso iniziale del tema dello scherzo percorrendo lo spazio di tre ottave in ascesa chiude quasi umoristicamente il movimento.\nAnalisi del Terzo movimento.\nIl Terzo movimento della sonata ha come metro sei ottavi nella tonalit\u00e0 di base di fa diesis minore. L'indicazione agogica (o tempo) indicata \u00e8 \"\u201cAdagio e sostenuto - Appassionato e con molto sentimento\u201d\". La struttura formale \u00e8 quella classica della forma-sonata: Esposizione - Sviluppo - Ripresa.\nEsposizione.\nLEsposizione occupa le prime 69 misure, in esse si individua il primo tema (misure 1 - 26), un ponte modulante (da misura 27), un secondo gruppo tematico (da misura 42) e una breve coda (misure 61 -69).\nEsposizione dei temi.\nQuesto \"adagio\" \u00e8 considerato \"la composizione per pianoforte di Beethoven pi\u00f9 granitica e grandiosa\". Il Tema principale \u00e8 preparato da due note iniziali: la - do diesis. Quasi una modulazione da si bemolle maggiore (tonalit\u00e0 del movimento precedente) a fa diesis minore (la tonalit\u00e0 di base dell'adagio). In effetti queste due note furono aggiunte da Beethoven pochi giorni prima della pubblicazione della sonata distanziando cos\u00ec l'\"adagio\" e \"collocandolo al di sopra o dell'eroica estroversione del primo movimento o della chiassosa burla dello Scherzo\". A misura 2 inizia quindi, su un accordo della tonica (fa diesis minore), la lunga e appassionata melodia dell'\"adagio\". [batt. 1-5]\nLa tonalit\u00e0 dell'\"adagio\" (fa diesis minore) di seguito a quella dello scherzo (si bemolle maggiore) \u00e8 quasi una costante nelle ultime opere di Beethoven: ossia il passaggio al sesto grado abbassato (fa diesis = sol bemolle). Ma ancor pi\u00f9 notevole \u00e8 il passaggio armonico dopo tredici misure dall'inizio: dalla dominante maggiore (do diesis maggiore) alla sopratonica abbassata (sol maggiore) passando per un accordo di dominante minore quinta diminuita (do diesis minore quinta diminuita). Se nelle precedenti tredici misure il tema manifestava dolore, ora esprime consolazione e rinascita.[batt. 13-16]\nIl passaggio di cui sopra viene ripetuto a misura 21 e seguenti. Ripetizione che \"impedisce di considerare l'Adagio un movimento in qualche modo evocatore di infinita lamentazione, e tanto meno di disperazione\" totale. A misura 27 inizia una \"transizione modulante al tema secondario basata sul materiale del tema principale\" nella tonalit\u00e0 principale (fa diesis minore). \"Ora il ritmo si fa pi\u00f9 serrato e la scrittura appare pi\u00f9 complessa\". Sulle armonie in \"staccato\" della mano sinistra (e una voce intermedia in ritmo sincopato) appare una distesa melodia \"con grand'espressione\".[batt. 27-31]\nI cromatismi appena accennati, i trilli, i passaggi rapidi tra note \"lunghe\" e \"brevi\", le terzine contrapposte ai tempi binari, i ritardandi e altro \"richiamano alla memoria i grandi movimenti lenti dell'epoca barocca, ma anche preannunciano direttamente lo stile cantabile estremamente fiorito di Chopin\". Un crescendo \"a poco a poco\" modula la melodia verso un pedale di la (misure 39 - 41) che con un cambio di armatura di chiave e una cadenza sull'accordo di la maggiore settima (a misura 43), prepara l'ambiente tonale del secondo gruppo di temi: re maggiore (il la \u00e8 la dominante di re).\nIl secondo tema (da misura 45) in re maggiore (una terza maggiore sotto la tonalit\u00e0 d'impianto del movimento) si sviluppa su 8 battute con 4 frasi a specchio: la prima frase si presenta al basso e quindi viene ripetuta al tenore; stessa cosa per la seconda frase. Nella ripetizione inoltre la melodia viene raddoppiata all'ottava. Questa melodia \"porta uno spirito di serenit\u00e0 contemplativa al vago ma tormentoso procedere del discorso melodico precedente\".[batt. 44-47]\nUn prolungamento del tema (o codetta) fatto di scale per moto contrario (misure 53 - 56) porta direttamente alla coda dell'esposizione (misure 57 - 69): un tema \"misterioso e solenne\", quasi un \"inno accordale\", che con un rapido crescendo dinamico porta direttamente allo sviluppo dei temi finora esposti.\nSviluppo e Ripresa.\nLo sviluppo \u00e8 breve (solamente 18 battute, da misura 69 a misura 86) ed \u00e8 basato unicamente sul materiale del tema principale; tema che appare prima nella mano destra a misura 69 e poi nella sinistra a misura 73.[batt. 69-73]\nCome in altre parti della sonata, in questo sviluppo le varie linee melodiche scendono per una lunga catena di terze (in poche battute ci sono quattro cambi delle armature di chiave) fino a raggiungere il do diesis nel registro grave con un accordo di nona di dominante minore (do diesis minore nona). A questo punto rientra il tema fondamentale (Ricapitolazione) con una ricca ornamentazione in tentaduesimi.[batt. 86-88]\nLa particolare tecnica di ornamentazione usata da Beethoven in questo caso deriva dalle tecniche di variazione di Haydn: \"una figurazione caratteristica che muta continuamente il disegno per adattarsi al contorno della melodia sottostante\". A misura 104 si ha un ritorno abbreviato del tema (similmente alla misura 18 dell'esposizione) nell'armonia della settima di dominante e, sempre come nell'esposizione, dopo 9 misure e un lungo \"ritardando\", si presenta il tema della transazione verso il secondo gruppo tematico. Nell'esposizione l'armonia era quella della tonica (fa diesis minore), ora \u00e8 quella della sopradominante (re maggiore) \"conferendo un pathos ancora pi\u00f9 intenso\". [batt. 104-113]\nL'obbiettivo di questa fase \u00e8 quello di preparare l'entrata dei temi secondari nell'area della tonica (come previsto dalle norme). Quindi prima a misura 117 una modulazione alla sottodominante minore (si minore) e poi a misura 125 un cambio di armatura di chiave porta l'armonia nella tonica maggiore (fa diesis maggiore). Ed \u00e8 in questa tonalit\u00e0 che si presenta il gruppo di temi secondari a misura 129, preparato anche da un accordo di do diesis maggiore settima (settima di dominante maggiore) a conclusione della fase precedente. Di seguito (dalla misura 138) abbiamo la codetta del secondo tema e subito dopo (analogamente all'esposizione) la coda della ripresa da misura 142 fino a misura 153.\nCoda finale.\nA misura 154 ritorna il tema fondamentale, ma questa volta \u00e8 per denotare l'inizio della Coda finale. La Coda finale pu\u00f2 essere suddivisa in cinque parti. Nella prima viene presentato il tema principale (o parte di esso) subito modulato in si minore. Ma dopo due misure il tema principale si interrompe e (seconda parte della coda finale) una nuova modulazione a sol maggiore (sopratonica) fa entrare (a misura 158) il secondo tema in questa tonalit\u00e0.[batt. 154-158]\nIl secondo tema viene sviluppato per sette misure fino ad un culmine \"orchestrale\" su un accordo di settima diminuita di si diesis. Nel contempo Beethoven utilizza un procedimento chiamato \"Bebung\" \"che consiste nel ripetere pi\u00f9 volte una nota accentuandola fortemente sul tempo debole\", mentre la mano sinistra produce dei drammatici accordi spezzati. A questa fase fortemente concitata fa seguito improvvisamente il ritorno del tema principale a \"una corda\" ossia in \"pianissimo\" nella tonalit\u00e0 iniziale di fa diesis minore (terza parte della coda finale) [batt. 165-166]\nNella quarta parte della coda (misure 174 -180) c'\u00e8 il richiamo al tema della transizione (battute 27 e seguenti). Mentre nella quinta (da misura 180 fino alla fine) si fa sentire per l'ultima volta le prime due misure del tema fondamentale. Il movimento si conclude sugli arpeggi di fa diesis maggiore.\nAnalisi del Quarto movimento.\nIl quarto movimento consiste in una fuga preceduta da una libera introduzione.\nIntroduzione alla fuga.\nLintroduzione, che occupa le prime 41 misure del movimento, \u00e8 un \"Largo\" interrotto da vari andamenti. Questa parte \u00e8 decisamente aformale con continue improvvisazioni, cambi di tempo e di armonie. Nella parte iniziale sono soppresse persino le sbarre di divisione tra battuta e battuta: \"una delle tante prove dell'insofferenza del Maestro per ogni limitazione\". Lo schema di questo \"Largo\" \u00e8 caratteristico dell'ultimo periodo creativo dell'Autore: il \"recitativo\", quasi una libera improvvisazione, ma vincolato da una struttura armonica ben precisa; l'impiego della tastiera nelle zone pi\u00f9 estreme per ricreare atmosfere misteriose; arpeggi e ritmi frammentari, e altro ancora. In questa parte preparatoria alla fuga si possono individuare 4 fasi: (1) introduzione e primo interludio (misure 1 - 12); (2) secondo interludio (misure 12 - 19); (3) terzo interludio (misure 20 - 29); (4) quarto interludio e introduzione alla fuga (misure 29 - 41). In questa analisi le battute omesse da Beethoven sono state ripristinate con il metro di 4/16 secondo l'edizione critica di Alfredo Casella.\nIntroduzione e primo interludio.\nIl metro \u00e8 quattro quarti nella tonalit\u00e0 di base (= armatura di chiave) di si bemolle maggiore. L'indicazione agogica (o tempo) indicata \u00e8 \"\u201cLargo\u201d\".\nL'accordo di fa diesis maggiore conclusivo dell'Adagio precedente si trasforma in un arpeggio di fa (\"dolce\") introducendo cos\u00ec, per il momento, la tonalit\u00e0 di fa maggiore. Il fa di questo arpeggio diventer\u00e0 la nota iniziale della fuga. Un altro simile arpeggio si avr\u00e0 a misura 29 (inizio del quarto interludio) ma sulla nota la. Lo spazio armonico che quindi si crea tra il primo fa e il successivo la, viene riempito fondamentalmente dal basso che discende per terze; quindi terminato l'arpeggio sul fa, il basso discende sul re bemolle, si bemolle e sol bemolle, mentre risuonano misteriosi accordi in contrattempo. [batt. 1-6]\nIl sol bemolle nel basso fa da base ad un accordo di sol bemolle maggiore sul quale appare un primo cenno della fuga: un passaggio imitativo a tre voci lento e semplice. Questo episodio si conclude con il ritorno del basso che scende per terze: sol bemolle, mi bemolle e si naturale.[batt. 6-9]\nL'andamento del basso (discesa per terze) ricorda lo stesso procedimento nella fase di sviluppo dell'Adagio precedente, \"certamente un'attestazione di parentela altrettanto decisiva quanto quelle richieste agli esseri umani per provare una comune paternit\u00e0\".\nSecondo interludio.\nIl secondo interludio coincide con un cambio di armatura di chiave (da si bemolle a sol diesis minore). Con \"un poco pi\u00f9 vivace\" ritorna lo stile contrappuntistico del primo \"Settecento\" a quattro voci che si chiude con l'ennesima proposta del basso sul si naturale come s'era fermato alla fine del primo interludio. Ma un improvviso forte accordo di sol diesis minore arresta di colpo il fugato come a dire \"Nicht diese Tone\": lo stile bachiano va rinnovato![batt. 12-19]\nTerzo interludio.\nIl terzo interludio inizia in sol diesis minore con un \"Allegro\" di 5 misure subito arrestato bruscamente per far posto alla figurazione del basso che prosegue il suo \"viaggio\" nelle terze in discesa: sol diesis, mi, do diesis e la (punto d'arrivo). [batt. 20-28]\nQuarto interludio e introduzione alla fuga.\nNel quarto interludio il metro \u00e8 tre quarti nella tonalit\u00e0 di base (= armatura di chiave) di la maggiore. L'indicazione agogica (o tempo) indicata \u00e8 \"Tempo I\", ossia \"\u201cLargo\u201d\".\nL'arpeggio iniziale sulla nota la si trasforma in un accordo di settima di dominante (mi maggiore settima) di la che scende fino al registro pi\u00f9 grave e termina con un trillo sulla nota mi (dominante dell'armonia di base seguente: la maggiore). Inizia qui un ulteriore movimento del basso per terze in discesa (da un punto di vista intervallare), mentre la sonorit\u00e0 oscilla ora verso le note gravi, ora verso quelle acute fino a raggiungere (con un ultimo salto di quarta) il \"Prestissimo\" sul la maggiore di misura 35 (accordo che viene suonato sette volte nella mano destra e cinque in quella sinistra). [batt. 29-36]\nLe ultime cinque misure da 37 a 41 (\"Allegro risoluto\") introducono decisamente la fuga con un pedale di fa maggiore dominante di si bemolle maggiore (armonia della fuga) dove in \"nuce\" \u00e8 riconoscibile il \"soggetto\". [batt. 37-41]\nFuga.\nIl metro della Fuga \u00e8 tre quarti nella tonalit\u00e0 di base (= armatura di chiave) di si bemolle maggiore. L'indicazione dell'Autore \u00e8 \"Fuga a tre voci con alcune licenze\", infatti non si tratta di una classica fuga, bens\u00ec Beethoven asseconda la forma della fuga al suo pensiero per trovare \"nella forma pi\u00f9 tipica contrappuntistica, il suo mezzo di espressione pi\u00f9 aderente\", ma non appena si sente limitato dalla forma stessa \"egli la evolve in una visione pi\u00f9 larga e pi\u00f9 complessa che gli ha consentito alcune libert\u00e0\".\nLa struttura della forma della fuga \u00e8 combinata con il rond\u00f2 e una serie di variazioni. A parte la fuga, sia il rond\u00f2 che le variazioni sono tipiche forme tradizionali per un finale di sonata. Anche in questo movimento, come nei precedenti, ogni nuova variazione scende di una terza.\nIn questa fuga si individuano fino a sei episodi (o parti libere) inframezzati da sezioni di vario carattere compresi i ritorni del tema della fuga. L'individuazione delle varie sezioni (e episodi) non sempre \u00e8 facile e spesso i vari commentatori fanno scelte diverse una dall'altra. Generalmente ogni episodio \u00e8 diviso dall'altro dal ritorno del tema della fuga (ma non sempre); per alcuni questo ritorno segna l'inizio dell'episodio, per gli altri la fine. Altri commentatori considerano ad esempio l'interludio a misura 70 un ulteriore episodio. Alla fine queste difficolt\u00e0 dimostrano l'insofferenza di Beethoven per gli schemi troppo rigidi, e anche come le musiche del suo ultimo periodo creativo siano dotate di una \"visione pi\u00f9 larga e pi\u00f9 complessa\".\nEsposizione della fuga.\nIl tema (o soggetto della fuga) inizia con un salto di decima (fa sotto il do centrale - la sopra il do centrale) seguito da un trillo fortemente accentato sul tempo debole della battuta; quindi tre arpeggi in discese a intervallo di terza (sib - sol - mi b) preparano di seguito sei misure di quartine di semicrome.[batt. 1-5]\nLa \"Risposta\" (o seconda voce) si presenta a misura 11 ed \u00e8 esposta nella tonalit\u00e0 della dominante (fa maggiore). Il controsoggetto (in proseguimento della prima voce) conferma, con l'energico salto di ottava, lo spirito aggressivo introdotto dal tema della fuga. Anche il controsoggetto si presenta con una discesa di terze. [batt. 11-15]\nCon l'ultima entrata del tema (terza voce), a misura 20, si ritorna alla tonica (si bemolle maggiore), mentre in proseguimento della seconda voce appare il secondo controsoggetto, anche questo con un spiccato carattere sincopato come il primo.[batt. 20-24]\nPrimo episodio.\nDopo la conclusione dell'esposizione dell'ultima voce della fuga (misura 23) appare il primo episodio. Le prime 8 misure non sono altro che il proseguimento del tema della fuga. A misura 32 riprende la \"sezione centrale della fuga\", ossia il tema della fuga stessa ma con l'accento del soggetto spostato: il soggetto non inizia sul primo quarto ma sul terzo, mentre l'armonia si sposta dalla dominante (fa maggiore) verso la mediante (re bemolle maggiore) per modulare definitivamente alla sensibile, ossia la bemolle maggiore (il re bemolle \u00e8 la dominante di la bemolle): a misura 38 la nuova armatura di chiave \u00e8 formata da 4 bemolle (la bemolle maggiore).\nSecondo episodio.\nNella conclusione del primo episodio ritorna il tema ancora una volta con gli accenti spostati: ora inizia sul secondo quarto mentre viene confermata la tonalit\u00e0 di la bemolle maggiore. Dopo poche battute inizia il secondo episodio.[batt. 50-57]\nAl centro del secondo episodio con un cambio di armatura di chiave (sol bemolle maggiore - la sopradominante rispetto alla tonica di partenza) a misura 70 e con un salto di decima arpeggiato (sul sol bemolle maggiore) inizia un \"interludio\" (o episodio indipendente). Dopo nove battute (a misura 79) riappare il tema per aggravamento (le note durano il doppio) trasposto ad una terza sotto la tonalit\u00e0 d'impostazione dell'interludio (mi bemolle minore).[batt. 69-83]\nTerzo episodio.\nNell'interludio (parte finale del secondo episodio) si raggiunge un primo \"possente momento culminante\": a misura 97 il tema appare in \"forma di stretto\" (in rapida successione) e raggiunte una prima volta il do pi\u00f9 basso della tastiera (la nota pi\u00f9 grave del pianoforte dell'epoca). Inizia quindi il terzo episodio a misura 102 dove \"il basso sale in un passaggio di trilli di straordinaria violenza, per note che sono ciascuna la dominante della successiva (do, fa, si bemolle, mi bemolle)\". In questa fase \"si verificano le combinazioni sonore pi\u00f9 rivoluzionarie che la musica europea doveva conoscere fino ai giorni di Sch\u00f6nberg\". Si raggiunge cos\u00ec il la bemolle maggiore (altro cambio in armatura di chiave) tonalit\u00e0 in cui viene elaborato ulteriormente il materiale dell'interludio (parte centrale del terzo episodio) che originariamente era in sol bemolle maggiore.[batt. 96-112]\nDa misura 115 a misura 137 viene ripreso il materiale dell'interludio. Un precedente cambio dell'armatura di chiave (a misura 135) introduce la tonalit\u00e0 di si (o do bemolle) minore; in questo ambiente armonico appare una nuova versione del tema della fuga per moto retrogrado (o versione cancrizzante ossia il tema inizia con l'ultima nota) nella mano sinistra e contemporaneamente la mano destra presenta come controsoggetto un nuovo tema cantabile.[batt. 139-145]\nQuarto episodio.\nLa parte centrale del quarto episodio (iniziata a misura 165) \u00e8 dedicata all'elaborazione dell'episodio derivato dal \"cancrizans\". A misura 181 nell'armonia di re maggiore si ha un ritorno del tema della fuga nella sua forma originale, mentre a misura 193 il tema viene sviluppato per moto contrario o inversione (se prima le semicrome scendevano, ora salgono; e il salto iniziale di decima verso l'alto ora si inverte in una discesa di decima). L'armonia ora \u00e8 sol maggiore (quindi una terza sotto la tonica).[batt. 193-197]\nUn breve ritorno del tema (sempre in forma inversa) a misura 208, segna la fine del quarto episodio e l'inizio del quinto.\nQuinto episodio.\nIl quinto episodio (misura 211) si apre con un breve sviluppo degli arpeggi di biscrome del tema per moto contrario. In questa fase un ulteriore cambio dell'armatura di chiave, mi bemolle maggiore a misura 215, fa scendere ulteriormente l'armonia di un'altra terza (dalla tonica). La dinamica si accresce finch\u00e9 \"un vortice di decime ascendenti e discendenti si arresta su un accordo di la maggiore\", dominante di re maggiore (armonia del prossimo episodio) una terza dalla tonica (si bemolle). [batt. 227-234]\nLa \"cesura\" non potrebbe essere pi\u00f9 evidente, e infatti quello che segue (\"una corda - sempre dolce e cantabile\") \u00e8 \"un soggetto assolutamente nuovo, calmo e soavemente scorrevole\". La scrittura di questo brano \u00e8 sempre a tre voci e anche questo \u00e8 strutturato per terze discendenti.[batt. 235-243]\nA misura 264 dopo una modulazione ricompare la tonica di base (si bemolle maggiore) e il tema della fuga in una doppia fuga in quanto continua ad essere presente anche il \"dolce\" tema in re maggiore. [batt. 264-268]\nA misura 279 il tema della fuga si presenta da solo: uno stretto contemporaneamente per moto retto e moto contrario. I due soggetti sono suonati a distanza di un quarto, prima alla dominante fa (misura 279) e poi alla tonica si bemolle (misura 285).[batt. 279-287]\nSesto episodio e Finale.\nL'ultimo episodio (misure 289 - 317) riprende (ed elabora per l'ultima volta) i vari elementi del tema della fuga prima della \"perorazione finale\". Per alcuni commentatori il sesto episodio rientra gi\u00e0 nella \"perorazione finale\". In questo finale (da misura 318) \"il soggetto viene continuamente frammentato in una libera fantasia di agitazione crescente\". Ad esempio a misura 330 la forma originale e la sua inversione sono suonate simultaneamente. Una cesura (in realt\u00e0 si tratta di una cadenza assolutamente improvvisa e inattesa) a misura 353 indica l'inizio della \"Coda finale\" dove un pedale doppio (trillo) sia di tonica che di dominante prepara una breve apparizione del tema nella tonalit\u00e0 \"napoletana\" di do bemolle (a misura 359). Il rallentamento drammatico delle ultime 12 battute \u00e8 scritto esplicitamente da Beethoven facendo suonare il tema come se il tempo fosse 4/4.[batt. 357-377]"}
{"id": "1322393", "revid": "80339", "url": "https://it.wikipedia.org/wiki?curid=1322393", "title": "Aleksej Kosygin", "text": ""}
{"id": "1322395", "revid": "339392", "url": "https://it.wikipedia.org/wiki?curid=1322395", "title": "Mata Utu", "text": ""}
{"id": "1322401", "revid": "2008158", "url": "https://it.wikipedia.org/wiki?curid=1322401", "title": "Carnegie Museum of Art", "text": "Il Carnegie Museum of Art \u00e8 un museo di arte antica, moderna ed contemporanea a Pittsburgh, in Pennsylvania.\nCollezione.\nIl museo espone opere di artisti quali Pierre Bonnard, Georges Braque, Paul C\u00e9zanne, Edgar Degas, Fernand L\u00e9ger, Paul Klee, Henri Matisse, Piet Mondrian, Claude Monet, Pablo Picasso, Camille Pissarro, Jackson Pollock, Pierre-Auguste Renoir, Vincent van Gogh ed Edward Hopper."}
{"id": "1322404", "revid": "287204", "url": "https://it.wikipedia.org/wiki?curid=1322404", "title": "Cheryl Studer", "text": "Biografia.\nI primi studi.\nGiovanissima, studi\u00f2 pianoforte e viola. A dodici anni, dopo l'ascolto dell'album \u00abLa Callas \u00e0 Paris\u00bb, decise di diventare una cantante lirica, prendendo lezioni di canto nella sua citt\u00e0 natale e poi nel Conservatorio di Oberlin, presso Cleveland. Con il trasferimento della famiglia nel Tennessee, continu\u00f2 gli studi all'Universit\u00e0 di Knoxville.\nFu notata nel 1975 dal maestro Leonard Bernstein, che le offr\u00ec una borsa di studio triennale per studiare con Phyllis Curtin nel Centro musicale Berkshire, a Tanglewood, dove debutt\u00f2 nel 1976 nella Passione secondo Matteo di Bach con l'Orchestra sinfonica di Boston diretta da Seiji Ozawa, il quale la invit\u00f2 a partecipare a una serie di concerti nella Symphony Hall durante la stagione 1978-1979. Nel 1978 fece la sua prima apparizione per il Metropolitan Opera House di New York nel National Council Concert.\nNell'estate del 1979 s'iscrisse all'Istituto Schubert di Baden, presso Vienna, seguendo un corso per studenti stranieri dell'arte del Lied; tra i suoi maestri erano Irmgard Seefried, Brigitte Fassbaender e Hans Hotter, che la convinse a trattenersi in Austria per studiare nella \"Hochschule f\u00fcr Musik und darstellende Kunst\" di Vienna.\nLa carriera internazionale.\nL'anno dopo, il maestro Wolfgang Sawallisch le offr\u00ec un contratto come membro permanente dell'Opera di Stato di Monaco di Baviera, che lasci\u00f2 nel 1982 per far parte del Teatro statale di Darmstadt, passando nel 1984 nella Deutsche Oper di Berlino.\nDebutt\u00f2 negli Stati Uniti nel ruolo di Micaela nella \"Carmen\" di Bizet nel 1984 con l'Opera Lirica di Chicago. Un successo internazionale fu la sua interpretazione di Elisabeth nel \"Tannh\u00e4user\" di Wagner al Festival di Bayreuth del 1985, diretta da Giuseppe Sinopoli.\nSoprano molto versatile, ha da allora cantato nei maggiori teatri del mondo: nel Gran Teatre del Liceu di Barcellona, nel 1986 come Freia, ne \"L'oro del Reno\", nello stesso anno all'Op\u00e9ra de Paris come Pamina ne \"Il flauto magico\", nel 1986 a San Francisco come Eva ne \"I maestri cantori di Norimberga\", al Covent Garden nel 1987 come Elisabeth, a La Scala nel 1987 come Donna Anna nel \"Don Giovanni\" di Mozart, nel 1989 come Chrysothemis nell\"Elektra\" di Richard Strauss sia all'Opera di Vienna che nel Festival di Salisburgo.\nAl suo attivo due inaugurazioni di stagione alla Scala con Riccardo Muti: \"Guglielmo Tell\" nel 1988 e \"I vespri siciliani\" nel 1989. Con Muti alla Scala cant\u00f2 in seguito anche \"Attila\"."}
{"id": "1322405", "revid": "125690087", "url": "https://it.wikipedia.org/wiki?curid=1322405", "title": "Discografia di Adriano Celentano", "text": "Discografia del cantante Adriano Celentano.\nCanzoni scritte da Adriano Celentano per altri interpreti.\nSpesso, nel firmare le canzoni scritte per altri artisti, Celentano ha usato lo pseudonimo \"Adricel\".\nDuetti pubblicati.\nIl brano \"Voglio stare al sole\", unico singolo ad essere uscito in CD, doveva inizialmente essere un duetto con Ambra Angiolini. La proposta di Celentano non si realizz\u00f2 e l'uscita del CD fu anticipata in esclusiva nazionale dall'emittente Rtl."}
{"id": "1322407", "revid": "1543377", "url": "https://it.wikipedia.org/wiki?curid=1322407", "title": "Kerrier", "text": "Kerrier (lingua cornica \"Keryer\") \u00e8 stato un distretto locale della Cornovaglia, Inghilterra, Regno Unito, con sede a Camborne.\nIl distretto fu creato con il Local Government Act 1972, il 1\u00ba aprile, 1974 dalla fusione del municipal borough di Helston con il Distretto rurale di Kerrier e il Distretto urbano di Camborne-Redruth. \u00c8 stato abolito nel 2009 con le modifiche alla suddivisione amministrativa in Inghilterra.\nParrocchie.\nKerrier comprendeva 27 parrocchie"}
{"id": "1322412", "revid": "767487", "url": "https://it.wikipedia.org/wiki?curid=1322412", "title": "Pubblicazioni", "text": "Con il termine di pubblicazioni si intende l'affissione alla porta della casa comunale e della parrocchia (in caso di matrimonio concordatario) di un atto che indica le generalit\u00e0 e la professione dei nubendi (coloro che intendono sposarsi) e dei loro genitori e il luogo in cui il matrimonio sar\u00e0 celebrato. La pubblicazione va richiesta all'ufficiale di stato civile del luogo di residenza di uno dei coniugi e avviene nei comuni di residenza degli sposi. Le pubblicazioni precedono il matrimonio e servono per accertare la mancanza di impedimenti matrimoniali. Il matrimonio non pu\u00f2 essere celebrato prima di 4 giorni dall'avvenuta pubblicazione e va comunque celebrato entro i 180 giorni successivi."}
{"id": "1322413", "revid": "30610", "url": "https://it.wikipedia.org/wiki?curid=1322413", "title": "Fibrocellula", "text": "La fibrocellula (anche chiamata fibra muscolare, miocita o miocellula) \u00e8 l'elemento caratteristico del tessuto muscolare, di forma allungata, fusiforme, in grado di accorciare la propria lunghezza in seguito ad uno stimolo nervoso. Il citoplasma della fibrocellula, detto sarcoplasma, \u00e8 occupato in gran parte dalle miofibrille (o strutture fibrillari).\nStruttura.\nLe miofibrille sono chimicamente formate da filamenti di sostanze proteiche (actina e miosina).\nLa disposizione intracellulare delle miofibrille determina il tipo di fibrocellula: liscia o striata.\nNella fibrocellula striata le miofibrille presentano un alternarsi di bande chiare o \"bande I\" (filamenti di actina) e di bande scure o \"bande A\" (filamenti di miosina) che conferiscono alla fibrocellula un aspetto appunto striato; paralleli alle miofibrille si trovano numerosi mitocondri in file ordinate. Lo spazio residuo \u00e8 occupato in gran parte dal reticolo sarcoplasmatico (versione specializzata del reticolo endoplasmatico). Ogni banda I \u00e8 divisa da una piccola banda Z o \"linea Z\". La struttura filamentosa della miosina \u00e8 pi\u00f9 grossa di quella dell'actina. L'unit\u00e0 fondamentale della miofibrilla \u00e8 il sarcomero cio\u00e8 la parte compresa fra 2 linee Z.\nL'actina presente nelle miofibrille \u00e8 costituita da 2 filamenti di \"actina F\" attorcigliati tra loro ed \u00e8 associata ad altre 2 proteine: la tropomiosina, alloggiata nel solco tra i 2 filamenti di actina, e la troponina, legata a sua volta alla tropomiosina.\nLa molecola di miosina \u00e8 formata da una parte filamentosa e da una testa globulare unite tra loro da una porzione flessibile. I filamenti di miosina sono formati da pi\u00f9 molecole associate in fasci in cui le teste sporgono all'esterno.\nMeccanismo della contrazione delle fibrocellule.\nNel citoplasma \u00e8 da notare la struttura chiamata tubulo T (invaginazione del sarcolemma) e il reticolo endoplasmatico liscio (reticolo sarcoplasmatico) molto sviluppato che costituisce la cosiddetta \"triade\", con funzione di rilascio e di assorbimento di ioni calcio, i quali permettono il fenomeno contrattile. Esso ha inizio nel momento in cui arriva alla fibrocellula l'impulso nervoso. I neuroni trasportano tale impulso sino al sarcolemma. Si ha cos\u00ec un'onda di depolarizzazione che crea una liberazione di calcio dal sarcolemma in grado di attivare la miosina che a sua volta, con un meccanismo enzimatico, induce nei mitocondri la trasformazione di ATP in ADP.\nLa consequenziale liberazione di energia favorisce lo scivolamento dei filamenti di actina fra quelli di miosina determinando cos\u00ec la vera e propria contrazione.\nReclutamento.\nLe fibrocellule vengono eccitate dalle unit\u00e0 neuromotorie a determinate frequenze di stimolazione (reclutamento temporale), dove maggiore \u00e8 la frequenza di stimolazione e maggiore sar\u00e0 la forza esercitata dalla stessa, inoltre la precisione nel controllare la forza di un muscolo dipende anche dal numero di fibre muscolari associate per unit\u00e0 motoria, dove un'elevata associazione porta a rapidi incrementi di forza, ma a un controllo non ottimale della stessa, mentre con poche fibre associate per ogni unit\u00e0 si permette un controllo molto preciso, in quanto possono essere attivati solo alcuni neuromotori (reclutamento spaziale), permettendo l'eccitazione di solo una porzione delle fibrocellule che compongono un muscolo.&lt;br&gt;\nIn ambito pragmatico il reclutamento spaziale viene descritto con la legge di Henneman, che descrive come vengono eccitate le varie fribrocellule al variare del carico, anche se non sempre aderente alla realt\u00e0 dei fatti, soprattutto in particolari situazioni operative, invece per quanto concerne il reclutamento temporale, maggiore \u00e8 la rapidit\u00e0 e la forza richiesta e maggiore \u00e8 la frequenza con cui avviene lo stimolo."}
{"id": "1322416", "revid": "1543377", "url": "https://it.wikipedia.org/wiki?curid=1322416", "title": "Restormel", "text": "Restormel \u00e8 stato un borough della Cornovaglia, Inghilterra, Regno Unito, con sede a St Austell.\nIl borough, che prende il nome dal Restormel Castle, fu creato con il Local Government Act 1972, il 1\u00ba aprile 1974, dalla fusione del municipal borough di St. Austell with Fowey con il Distretto rurale di St Austell e il Distretto urbano di Newquay. \u00c8 stato abolito nel 2009 con le modifiche alla suddivisione amministrativa in Inghilterra.\nParrocchie.\nRestormel comprendeva 27 parrocchie"}
{"id": "1322417", "revid": "106356", "url": "https://it.wikipedia.org/wiki?curid=1322417", "title": "What The Game's Been Missing!", "text": ""}
{"id": "1322421", "revid": "767487", "url": "https://it.wikipedia.org/wiki?curid=1322421", "title": "Re-Animator", "text": "Re-Animator \u00e8 un film del 1985 diretto da Stuart Gordon. \u00c8 un film horror fantascientifico tratto dal racconto del 1922 \"Herbert West rianimatore\" dello scrittore statunitense Howard Phillips Lovecraft. Del film \u00e8 stato girato un seguito, \"Re-Animator 2\" (1991); un terzo film della serie \u00e8 \"Beyond Re-Animator\" (2003).\nTrama.\nHerbert West \u00e8 un ambizioso e un po' folle studente di medicina che inventa un siero per resuscitare i morti. I cadaveri ritornano in vita, ma non sono controllabili, trasformandosi in mostri che iniziano a uccidere.\nDistribuzione.\nQuando il film usc\u00ec in sala la sua durata era di 86 minuti ca. Successivamente venne distribuito Home video in entrambe le edizioni: censurata e non censurata. Nella prima, alcune scene di sesso e di gore furono tagliate oppure leggermente sfocate. Diverse situazioni, all'interno della pellicola, vennero cambiate in favore di una sottotrama che porta il film a durare quasi dieci minuti in pi\u00f9 della versione del regista. Il Dr. Hill qui riesce ad ipnotizzare chiunque li capiti a tiro. Inoltre, sempre in quella censurata, \u00e8 stata aggiunta una breve scena che mostra Herbert West che si inietta piccole quantit\u00e0 di reagente per rimanere sveglio e energizzato: questo potrebbe aver influenzato il suo pensiero durante il corso del film.\nSuccessivamente venne editata una versione chiamata \"Integral\", della durata di quasi 105 minuti, in cui le stesse scene aggiunte nella R-rated (censurata) vennero incorporate nella Unrated (non censurata).\nNonostante tutto, il regista Stuart Gordon continua a preferire la sua versione: quella uscita nei cinema, non censurata e pi\u00f9 corta.\nRemake.\nUn film che proseguisse la serie era stato sviluppato da Stuart Gordon e vedeva la trama ruotare intorno alla Casa bianca invasa dagli zombie. Il progetto \u00e8 stato poi abbandonato in favore di un rifacimento in digitale 3D con Gordon alla regia, proposto da Brian Yuzna, produttore della serie originale, che anche qui parteciper\u00e0 in quel ruolo di esecutivo."}
{"id": "1322424", "revid": "404338", "url": "https://it.wikipedia.org/wiki?curid=1322424", "title": "Alleanza Atlantica", "text": ""}
{"id": "1322431", "revid": "110157", "url": "https://it.wikipedia.org/wiki?curid=1322431", "title": "Baltimore Museum of Art", "text": "Il Baltimore Museum of Art (BMA) \u00e8 un museo di arte antica, arte moderna ed arte contemporanea fondato nel 1914, e si trova in Art Musen Drive a Baltimora negli Stati Uniti. \u00c8 situato tra il Charles Village e il quartiere di Remington, adiacente al campus della Johns Hopkins University, sebbene il museo sia un'istituzione indipendente e non affiliate all'universit\u00e0.\nIl museo espone opere di: Paul C\u00e9zanne, Edgar Degas, Paul Gauguin, Henri Matisse, Joan Mir\u00f3, Piet Mondrian, Pablo Picasso, Giambattista Pittoni, Jackson Pollock, Georges-Pierre Seurat, Henri de Toulouse-Lautrec, Vincent van Gogh, Andy Warhol, ecc. I pezzi pi\u00f9 importanti fanno parte della Cone Collection."}
{"id": "1322439", "revid": "1652635", "url": "https://it.wikipedia.org/wiki?curid=1322439", "title": "Parlamento della Moldavia", "text": "Il Parlamento della Repubblica di Moldavia (in moldavo: \"Parlamentul Republicii Moldova\") \u00e8 un'assemblea monocamerale con 101 seggi. I suoi membri sono eletti con voto popolare ogni quattro anni. Il Parlamento, dopo la sua elezione, elegge a sua volta un Presidente, che agisce da Capo di Stato. Il Presidente nomina un Primo ministro come capo del governo, che a sua volta nomina un governo, soggetto all'approvazione del Parlamento.\nCorpo del Parlamento.\nIl corpo operante del Parlamento viene formato prendendo in considerazione la rappresentazione proporzionale delle fazioni nel corpo legislativo. Il Presidente e il Vice sono membri ex officio. Il numero di membri del Corpo viene determinato per decisione del Parlamento.\nApparati.\nLo staff del Parlamento assicura assistenza organizzativa, informativa e tecnologica all'attivit\u00e0 del Parlamento e ai suoi Comitati, ai gruppi parlamentari e ai deputati. La struttura del personale del Parlamento \u00e8 approvata dal Parlamento stesso.\nProcedura legislativa.\nSecondo la Costituzione, adottata il 29 luglio 1994, il Parlamento \u00e8 il supremo organo rappresentativo e l'unica autorit\u00e0 legislativa del Paese. Il diritto di iniziativa legislativa appartiene ai Membri del Parlamento, al Presidente della Moldavia e al governo. Nell'esercizio di questo diritto, i membri del Parlamento e il Presidente presentano al Parlamento le proposte di legge, mentre il Governo presenta solo richieste scritte."}
{"id": "1322441", "revid": "1543377", "url": "https://it.wikipedia.org/wiki?curid=1322441", "title": "Mary Cassatt", "text": "Visse molto tempo in Francia dove divent\u00f2 amica e allieva di Degas, esponendo poi le proprie opere insieme a quelle degli artisti del movimento impressionista.\nCassatt realizz\u00f2 molti dipinti che ritraggono la vita sociale e privata delle donne della sua epoca, ponendo una particolare attenzione all'intimo legame che si realizza tra le madri e i loro bambini.\nInfanzia e giovinezza.\nNacque ad Allegheny City, in Pennsylvania, localit\u00e0 attualmente diventata parte dell'allora vicina Pittsburgh. Viene al mondo in una famiglia molto benestante e colta: suo padre, Robert Simpson Cassat (in seguito trasformato in Cassatt) \u00e8 un ricco agente di cambio e mediatore di terreni mentre sua madre, Katherine Kelso Johnston, proviene da una famiglia di banchieri molto ricchi. Il cognome originale dei suoi avi era \"Cossart\" Mary \u00e8 lontana cugina dell'artista Robert Henri. Ha sei tra fratelli e sorelle, due dei quali muoiono durante l'infanzia. La famiglia si trasferisce verso la costa orientale, prima a Lancaster, poi nella zona di Filadelfia, dove Mary inizia a frequentare la scuola all'et\u00e0 di sei anni.\nCresce in un ambiente che considera i viaggi come parte integrante della formazione; trascorre cinque anni in Europa, visitando molte delle capitali del continente, tra cui Londra, Parigi e Berlino. Mentre si trova all'estero impara il tedesco e il francese e prende le prime lezioni di musica e disegno. Il suo primo incontro con gli artisti francesi Ingres, Delacroix, Corot e Courbet avviene probabilmente durante l'Esposizione universale di Parigi del 1855. All'esposizione sono presenti con le loro opere anche Degas e Pissarro, che diventeranno colleghi e mentori della Cassatt.\nNonostante la famiglia si opponga alla sua decisione di diventare un'artista professionista, Mary Cassatt inizia a studiare pittura presso la \"Pennsylvania Academy of the Fine Arts\" di Filadelfia quando ha solo quindici anni. Parte delle preoccupazioni dei suoi genitori probabilmente sono dovute al timore della possibilit\u00e0 che Mary finisca in contatto con idee di tipo femminista, nonch\u00e9 con lo stile di vita \"boh\u00e9mien\" di alcuni degli studenti maschi. Anche se almeno un quinto degli allievi \u00e8 composto da ragazze, la maggior parte di loro intende l'arte solo come una conoscenza in pi\u00f9 che pu\u00f2 arricchire la loro vita sociale: solo poche, come Mary, sono determinate a farne la propria professione. Cassatt continua gli studi durante il periodo della guerra di secessione. Tra i suoi compagni di corso c'\u00e8 Thomas Eakins, che in seguito diventer\u00e0 un direttore dell'Accademia piuttosto discusso.\nInsofferente ai ritmi lenti degli studi e all'atteggiamento di superiorit\u00e0 nei suoi confronti degli studenti maschi e degli insegnanti, decide di studiare i grandi maestri europei da sola. Mary sceglie quindi di interrompere il corso (che all'epoca comunque non garantiva alcun titolo) e, superando le obiezioni del padre, nel 1866 si trasferisce a Parigi, accompagnata dalla madre e da alcune amiche di famiglia. Dato che le donne non possono frequentare l'\u00c9cole des Beaux-Arts, prende lezioni private dagli insegnanti della scuola e viene accettata come allieva da Jean-L\u00e9on G\u00e9r\u00f4me, molto conosciuto per la sua raffinatissima tecnica di stampo accademico e i suoi dipinti ispirati a tematiche esotiche. Pochi mesi dopo G\u00e9r\u00f4me accetta come proprio allievo anche Eakins.\nCassatt inoltre esercita ulteriormente le proprie tecniche e capacit\u00e0 recandosi quotidianamente al museo del Louvre a copiare le opere esposte (dopo aver ottenuto un regolare permesso, procedura resasi necessaria per tenere sotto controllo il numero dei \"copisti\", di solito donne sottopagate, che affollano le sale per fare copie dei quadri e venderle). Il museo funge anche da luogo di incontro per le studentesse d'arte francesi e statunitensi alle quali, come alla Cassatt, non \u00e8 consentito frequentare i \"caf\u00e9\", dove invece si radunano gli esponenti dell'avanguardia dell'epoca. Proprio in questo modo la sua amica e collega Elizabeth Jane Gardner incontra e finisce per sposare il celebre pittore dell'Accademia William-Adolphe Bouguereau.\nVerso la fine del 1866 entra a far parte del gruppo di allievi di Charles Chaplin, un noto artista di genere. Nel 1868 studia anche sotto la guida di Thomas Couture, pittore soprattutto di soggetti romantici e paesaggi urbani. Questi accompagnano spesso i propri studenti a gite in campagna, dove eseguono disegni dal vivo, specialmente dei contadini mentre si recano al lavoro. Sempre nel 1868 uno dei dipinti di Mary, da lei presentato con il nome di Mary Stevenson, \"Un suonatore di mandolino\", viene accettato dalla giuria che effettua la selezione per il Salon di Parigi. L'opera segue lo stile romantico di Corot e Couture, ed \u00e8 uno dei suoi soli due dipinti del primo decennio della carriera di cui si abbia oggi notizia.\nLa scena artistica francese sta profondamente mutando, poich\u00e9 artisti delle idee radicali come Courbet e Manet tentano di distaccarsi dalla tradizione accademica comunemente accettata; negli stessi anni si stanno affacciando sulla scena gli impressionisti. Eliza Haldman, un'amica della Cassatt in una lettera ai familiari scrive che gli artisti \"stanno abbandonando lo stile dell'Accademia e ognuno cerca una nuova via, di conseguenza proprio adesso c'\u00e8 una gran confusione\". Mary Cassatt, invece, continua a lavorare secondo lo stile tradizionale, presentando i propri lavori al Salon per oltre dieci anni, ma con crescente frustrazione personale.\nRientrata negli Stati Uniti verso la fine dell'estate del 1870 - dal momento che stava scoppiando la guerra franco-prussiana - la Cassatt va a vivere con la famiglia ad Altoona. Il padre continua ad opporsi alla carriera che si \u00e8 scelta, e si limita a finanziare le sue esigenze di base, ma non il materiale per poter dipingere. Riesce ad esporre due dipinti in una galleria d'arte di New York, dove trova molti ammiratori ma nessun acquirente. Nella residenza estiva della famiglia si trova quindi anche a corto di colori e prende in considerazione l'idea di abbandonare l'arte, poich\u00e9 \u00e8 decisa a riuscire a condurre una vita economicamente indipendente. In una lettera del luglio 1871 scrive: \"Ho lasciato il mio studio e abbandonato il ritratto di mio padre, non ho toccato un pennello per sei settimane e non lo far\u00f2 pi\u00f9 fino a che non vedr\u00f2 qualche possibilit\u00e0 di tornare in Europa. Sono molto impaziente di andare ad ovest il prossimo autunno e trovare un lavoro, ma non ho ancora deciso dove\". Va a Chicago in cerca di fortuna, ma finisce per perdere molti dei suoi dipinti nel grande incendio del 1871. Poco tempo dopo il suo lavoro attira l'attenzione dell'arcivescovo di Pittsburgh che le commissiona due copie di dipinti del Correggio che si trovano a Parma, in Italia e le anticipa una somma di denaro sufficiente per coprire le spese di viaggio e parte del soggiorno. In preda all'eccitazione scrive: \"O, come sono bramosa di mettermi al lavoro, le dita mi prudono e gli occhi mi si inumidiscono al pensiero di vedere nuovamente un bel dipinto.\" Parte quindi di nuovo per l'Europa insieme a Emily Sartain, una giovane artista come lei, proveniente da una famiglia di artisti di Filadelfia.\nL'incontro con l'impressionismo.\nNell'autunno 1871, solo pochi mesi dopo il suo ritorno in Europa, le prospettive per Mary Cassatt migliorano decisamente. Il suo \"Due donne che lanciano fiori durante il Carnevale\" ottiene una buona accoglienza al Salon del 1872 e trova un acquirente. Trova un'accoglienza ancor pi\u00f9 calorosa a Parma, dove viene sostenuta e incoraggiata dalla comunit\u00e0 artistica locale: \"Tutta Parma parla di Miss Cassatt e tutti sono impazienti di conoscerla\".\nDopo aver portato a termine il lavoro affidatole dall'arcivescovo, Mary fa un viaggio a Madrid e Siviglia, dove realizza un gruppo di dipinti dal soggetto tipicamente spagnolo, tra cui \"Ballerina spagnola che indossa una mantilla di pizzi\" (1873). Nel 1874 decide di fissare la propria residenza in Francia. Viene raggiunta dalla sorella Lydia e condivide un appartamento con lei. Cassatt continua a criticare la politica del Salon e il gusto convenzionale che resta prevalente in quell'istituzione. I suoi commenti sono piuttosto schietti, come riporta la Sartain, che scrive: \"le sue critiche sono sempre taglienti e sarcastiche, snobba tutta l'arte moderna, disprezza i dipinti che si trovano al Salon di Cabanel, Bonnat e di tutti i nomi che siamo abituati a rispettare\". Mary vede che le opere delle artiste sono spesso tolte e rifiutate con disprezzo, a meno che l'artista stessa non abbia un amico o un protettore all'interno della giuria, e lei non \u00e8 disposta a flirtare con i giurati per ottenerne favori. Il suo cinismo cresce quando uno dei due dipinti che ha proposto nel 1875 viene respinto dalla giuria solo per essere ammesso l'anno successivo dopo che ne aveva reso pi\u00f9 scuro il fondale. Litiga con la Sartain che pensa che Mary parli troppo e sia troppo egocentrica, e alla fine le due amiche dividono le loro strade. Cassatt decide che \u00e8 meglio allontanarsi dalla pittura di genere e dedicarsi a soggetti pi\u00f9 alla moda, per cercare di attirare commissioni per ritratti da parte della comunit\u00e0 statunitense all'estero, ma il tentativo inizialmente d\u00e0 pochi frutti.\nNel 1877 entrambe le sue opere vengono rifiutate e per la prima volta dopo sette anni non ha alcun dipinto esposto al Salon. In questo momento molto critico della sua carriera viene invitata da Edgar Degas a mostrare i suoi lavori agli impressionisti, un gruppo di artisti che ha iniziato nel 1874 ad organizzare delle mostre indipendenti delle loro opere, con buon successo di pubblico. Gli impressionisti (noti anche come gli \"Indipendenti\" o \"Intransigenti\") non si riconoscono in alcun \"manifesto\" formale, e differiscono notevolmente tra loro sia per i temi trattati che per la tecnica impiegata. Tendono a preferire la pittura all'aria aperta e ad applicare il colore con singole pennellate, mischiando poco i colori prima di metterli sulla tela, tecnica che permette all'occhio di percepire il risultato in maniera \"impressionistica\". Il gruppo \u00e8 nel mirino della critica ufficiale gi\u00e0 da diversi anni. Henry Bacon, un amico di famiglia dei Cassatt, pensa che gli impressionisti siano cos\u00ec radicali nella loro pittura da essere \"afflitti da qualche malattia della vista finora sconosciuta\". Tra gli Impressionisti c'\u00e8 gi\u00e0 un'artista donna, Berthe Morisot, che diventa amica oltre che collega di Mary.\nCassatt ammira Degas, i cui pastelli l'hanno profondamente colpita quando li ha visti nel 1875 nella vetrina di un gallerista. In seguito ricorder\u00e0: \"Ero solita schiacciare il naso contro quella vetrina e assorbirne tutto quello che potevo della sua arte. Questo ha cambiato la mia vita. In quel momento ho visto l'arte come volevo che fosse.\" Accetta quindi l'invito di Degas con entusiasmo e comincia a preparare dipinti per la successiva esposizione impressionista, in programma per il 1878 e che, dopo un rinvio dovuto all'esposizione universale, inizia il 10 aprile 1879. Con gli impressionisti si sente a proprio agio e aderisce alla loro causa con passione, dichiarando \"stiamo sostenendo una lotta impari e dobbiamo radunare tutte le forze\". Dato che non pu\u00f2 frequentare i \"caf\u00e9\" come i colleghi senza attirare attenzioni sgradevoli, li incontra in privato e alle mostre. Conta di raggiungere il successo commerciale, vendendo i dipinti ai parigini sofisticati che prediligono l'avanguardia. Nei due anni trascorsi il suo stile ha guadagnato in spontaneit\u00e0. Mentre prima lavorava sempre in uno studio, ora ha preso l'abitudine di portare con s\u00e9 un album per gli schizzi quando si trova all'aria aperta o a teatro, e di abbozzarvi le scene che vede.\nNel 1877 viene raggiunta a Parigi dai suoi genitori, che ritornano con la sorella Lydia. Mary apprezza la loro compagnia, dal momento che n\u00e9 lei n\u00e9 Lydia si sono sposate. Mary ha ben presto stabilito che il matrimonio sarebbe stato incompatibile con la carriera. Lydia, che ha spesso fatto da modella per la sorella, \u00e8 per\u00f2 spesso malata e la sua morte, nel 1882, lascia Mary per un certo periodo incapace di lavorare per il dolore.\nIl padre insiste a sostenere che i costi per lo studio e le sue spese dovrebbero essere coperti dalla vendite, che per\u00f2 sono ancora magre. Spaventata dall'idea di dover dipingere opere di scarso valore per far quadrare i conti, Mary si impegna a fondo per realizzare quadri di qualit\u00e0 per la successiva esposizione impressionista. Tre dei suoi migliori lavori del 1878 sono \"Ritratto dell'artista\" (autoritratto), \"Bimba su una poltrona blu\" e \"Leggendo le Figaro\" (ritratto di sua madre).\nDegas esercita una notevole influenza su Mary, che diventa molto abile nell'uso dei pastelli, finendo per realizzare molti dei suoi lavori pi\u00f9 importanti con questa tecnica. Degas le fa anche realizzare le prime opere all'acquaforte, tecnica nella quale \u00e8 riconosciuto un maestro. I due lavorano fianco a fianco per un certo periodo, e la tecnica di disegno di Mary migliora notevolmente sotto la guida dell'artista francese. Lui la ritrae in una serie di incisioni all'acquaforte che immortalano le loro visite al Louvre. Lei prova dei sentimenti molto forti nei suoi confronti, ma ha imparato a non aspettarsi troppo dalla sua natura volubile e capricciosa. Il sofisticato ed elegante Degas, allora quarantacinquenne, diventa cos\u00ec ospite frequente e gradito delle serate a casa Cassatt.\nL'esposizione impressionista del 1879 ottiene il successo maggiore tra quelle fino ad allora organizzate, nonostante le assenze di Renoir, Sisley, Manet e C\u00e9zanne, che stavano cercando ancora una volta di ottenere il riconoscimento del Salon. Grazie agli sforzi di Gustave Caillebotte, che ha organizzato e finanziato la mostra, il gruppo di artisti riesce ad ottenere un buon guadagno e a vendere molti dipinti, anche se le critiche continuano ad essere dure come al solito. La \"Revue des Deux Mondes\" scrive: \"Il Sig. Degas e la Signorina Cassatt sono tuttavia i soli artisti che si distinguono... e che offrono qualche motivo di richiamo e giustificazione in una pretenziosa esposizione di allestimenti per vetrine e scarabocchi infantili.\"\nMary espone undici lavori, tra i quali \"La Loge\". Anche se alcuni critici sostengono che i colori da lei usati siano troppo accesi e che i suoi ritratti siano eseguiti in maniera troppo accurata per compiacere i committenti, il suo lavoro non viene massacrato come quello di Monet, all'epoca considerato il peggiore tra tutti gli Impressionisti. La pittrice impiega la sua parte dei guadagni per acquistare per s\u00e9 un'opera di Degas e una di Monet. Continua ad esporre alle successive mostre degli Impressionisti del 1880 e del 1881, rimanendo parte attiva del circolo fino al 1886. In quell'anno Mary prepara due dipinti per la prima esposizione impressionista negli Stati Uniti, organizzata dal mercante d'arte Paul Durand-Ruel. La sua amica Louisine Elder nel 1883 aveva sposato Harry Havemeyer e, su consiglio di Mary, la coppia inizia a collezionare opere impressioniste. Gran parte della loro vasta collezione oggi si trova al Met di New York. In questo periodo realizza diversi ritratti dei membri della sua famiglia, uno dei pi\u00f9 noti dei quali \u00e8 \"Ritratto di Alexander Cassatt e di suo figlio Robert Kelso\" (1885).\nIl suo stile si evolve e si distacca dall'impressionismo in favore di un approccio alla pittura pi\u00f9 semplice e diretto. Mary inizia anche ad esporre le proprie opere nelle gallerie di New York. Dopo il 1886 non si identifica pi\u00f9 con alcun movimento artistico, sperimentando invece una variet\u00e0 di tecniche diverse.\nIl prosieguo della carriera.\nLa popolarit\u00e0 di Mary Cassatt \u00e8 principalmente dovuta ad una lunga serie di dipinti e stampe sul tema della madre con il figlio, realizzate con un tratto rigoroso, in cui i soggetti sono visti con tenerezza ma senza mai sconfinare nell'eccessivo sentimentalismo. La sua prima opera con tale tema di cui conosciamo la data \u00e8 la puntasecca \"Gardner Held by His Mother\" (una copia datata \"gennaio/88\" si trova alla New York Public Library), anche se in precedenza aveva gi\u00e0 dipinto qualche opera simile. Alcuni di questi lavori ritraggono i suoi parenti, amici o clienti, anche se negli anni successivi generalmente si serve di modelli professionisti per realizzare composizioni che spesso ricordano le \"Madonne con il bambino\" tipiche del Rinascimento italiano. Dopo il 1900 si concentra quasi esclusivamente su questo tipo di soggetto.\nNel 1891 realizza una serie di stampe a puntasecca e acquatinta originali e colorate, tra cui \"Woman Bathing\" e \"The Coiffure\", ispirate alle opere dei maestri giapponesi che erano state esposte a Parigi l'anno precedente. Mary \u00e8 attratta dalla semplicit\u00e0 e dalla trasparenza delle forme dell'arte giapponese e dall'abilit\u00e0 con cui vengono impiegati i gruppi di colori. Interpretandoli a suo modo, si serve soprattutto di colori a pastello delicati e luminosi, evitando invece il nero (un colore \"proibito\" tra gli impressionisti). A. Breeskin, dello Smithsonian Institution, osserva che queste stampe a colori \"adesso si presentano come la sua produzione pi\u00f9 originale... aggiungendo un nuovo capitolo alla storia delle arti grafiche... tecnicamente, come stampe a colori, non sono mai state superate.\"\nIl decennio che va dal 1890 al 1900 \u00e8 il momento pi\u00f9 creativo della carriera di Mary, e quello in cui lavora di pi\u00f9. \u00c8 molto maturata ed ha imparato a manifestare le proprie opinioni in maniera pi\u00f9 diplomatica e meno tagliente. Diventa anche un modello per dei giovani artisti statunitensi che chiedono i suoi consigli. Tra questi Lucy A. Bacon, che Mary presenta a Camille Pissarro. Anche se il gruppo degli Impressionisti si \u00e8 ormai sciolto, Mary resta comunque in contatto con alcuni di loro, tra cui Renoir, Monet e Pissarro. Con l'arrivo del nuovo secolo diventa la consigliera di parecchi tra i principali collezionisti d'arte, ponendo come condizione che alla fine questi donassero le loro acquisizioni ai musei statunitensi. Anche se i suoi consigli sono ritenuti preziosi dai collezionisti, nel suo paese un vero riconoscimento del valore della sua arte tarda ad arrivare. Anche tra i membri della sua famiglia non \u00e8 molto considerata ed \u00e8 messa completamente in ombra dalla fama di suo fratello.\nIl fratello di Mary, Alexander Cassatt (presidente delle Ferrovie della Pennsylvania dal 1899 fino alla sua morte) scompare nel 1906. Mary ne resta scossa, poich\u00e9 erano molto legati, ma continua comunque ad essere molto attiva fino al 1910. In questi anni nel suo lavoro si nota un crescente sentimentalismo; le sue opere sono popolari tra il pubblico e tra la critica, ma non sperimenta pi\u00f9 nuove strade, e i suoi colleghi impressionisti, che una volta la stimolavano con le loro critiche, muoiono uno dopo l'altro. Non apprezza affatto le nuove correnti artistiche come il post-impressionismo, il fauvismo e il cubismo.\nUn viaggio in Egitto fatto nel 1910 entusiasma Mary grazie alla bellezza delle antiche opere d'arte che vede, ma subito dopo l'artista viene colta da una crisi creativa; non solo stanchissima per il viaggio, si dichiara anche \"schiacciata dalla potenza della sua arte\" dicendo \"Ho lottato contro di lei, ma mi ha conquistato, \u00e8 senza dubbio la pi\u00f9 grande forma d'arte che il passato ci abbia lasciato... come possono le mie deboli mani dipingere l'effetto che ha avuto su di me.\" Nel 1911 si ammala di diabete, reumatismi, nevralgia e cataratta: per un periodo non rallenta il suo lavoro, ma dopo il 1914 \u00e8 costretta a smettere di dipingere perch\u00e9 \u00e8 diventata quasi cieca. Ha comunque la forza di abbracciare la causa del voto alle donne e, nel 1915, presenta 18 opere ad un'esposizione organizzata per supportare il movimento.\nMuore il 14 giugno 1926 a Ch\u00e2teau de Beaufresne, vicino a Parigi, e viene sepolta nella tomba di famiglia a Mesnil-Th\u00e9ribus.\nIn segno di riconoscimento per il suo contributo alle arti la Francia, nel 1904, l'aveva premiata con la Legion d'onore.\nAlla sua figura \u00e8 stata dedicata un film tv \"\" di Richard Mozer (1999)."}
{"id": "1322452", "revid": "36426", "url": "https://it.wikipedia.org/wiki?curid=1322452", "title": "Civico museo d'arte contemporanea", "text": ""}
{"id": "1322459", "revid": "110157", "url": "https://it.wikipedia.org/wiki?curid=1322459", "title": "Hallraker", "text": "Hallraker \u00e8 il secondo live pubblicato dalla punk band californiana Descendents, edito nel 1989 dalla SST Records"}
{"id": "1322461", "revid": "1363832", "url": "https://it.wikipedia.org/wiki?curid=1322461", "title": "Pollock-Krasner House di Long Island", "text": "La Pollock-Krasner House and Study Center era la casa del pittore Jackson Pollock e si trova in Fireplace Road 830 ad East Hampton a Long Island (New York). Nel 1994 \u00e8 stata inserita nel National Register of Historic Places e nel National Historic Landmark."}
{"id": "1322469", "revid": "57342", "url": "https://it.wikipedia.org/wiki?curid=1322469", "title": "John Constable", "text": "Nato nel Suffolk, Constable \u00e8 principalmente noto per i suoi dipinti ritraenti Dedham Vale, area di campagna collocata nelle immediate vicinanze del suo villaggio natio. Tra le sue opere pi\u00f9 celebri si ricordano in particolare \"Il carro da fieno\" e \"La cattedrale di Salisbury vista dai terreni del vescovo\".\nBiografia.\nFanciullezza e giovinezza.\nJohn Constable nacque l'11 giugno 1776 a East Bergholt, un villaggio nel Suffolk, figlio di Golding e Ann Constable. Suo padre era un facoltoso mercante di cereali, proprietario di due mulini ad acqua, uno a Flaftford e l'altro a Dedham, lungo il corso del fiume Stour, e gestiva un'attivit\u00e0 di trasporti con chiatte trainate da cavalli; essendo suo fratello maggiore mentalmente ritardato, John, come secondogenito, era destinato a divenire il naturale successore nell'azienda del padre. Dopo un breve periodo al collegio di Lavenham, prosegu\u00ec gli studi a Dedham, per poi lasciare la scuola e iniziare a lavorare nell'impresa agricola paterna; ben presto, tuttavia, egli inizi\u00f2 a palesare una sincera vocazione artistica, sollecitata anche dall'amicizia con John Dunthorne, pittore dilettante con il quale dipinse quadri \"en plein air\".\nEssendo cresciuto nella verde e tranquilla campagna inglese l'amore per la natura ed il paesaggio gli venne quasi naturale, tanto che nella giovent\u00f9 Constable esegu\u00ec numerosi schizzi amatoriali degli scenari bucolici del Suffolk e dell'Essex. Egli stesso avrebbe poi esclamato: \u00absono queste scene ad avermi reso pittore, e ne sono grato!\u00bb, riconoscendo il suo amore incondizionato per \u00abil suono dell'acqua che sfugge alle dighe dei mulini, i salici, le vecchie assi fradicie, i luoghi paludosi e le costruzioni in mattoni\u00bb. Nel 1795 strinse amicizia con Sir George Beaumont, un influente collezionista con un gusto contagioso per la pittura che lo incoraggi\u00f2 a coltivare la propria ispirazione: fu proprio il sodalizio con Beaumont, e l'amore per il paesaggio, a persuadere Constable ad abbracciare definitivamente gli studi pittorici.\nIl padre fu piuttosto deluso di non poter contare su John per la conduzione dei mulini (al loro esercizio alla fine subentr\u00f2 Abram, il fratello minore); ci\u00f2 malgrado, non ne ostacol\u00f2 la vocazione pittorica, bens\u00ec accett\u00f2 di tutelarlo durante gli anni di studio a Londra con dei generosi aiuti finanziari. La prima formazione pittorica di Constable avvenne sotto la guida di John Thomas Smith, artista stravagante e coinvolto in diverse disavventure giudiziarie: egli, tuttavia, si rivel\u00f2 ugualmente in grado di trasmettergli i primi rudimenti del mestiere, con i quali Constable riusc\u00ec ad essere ammesso nella Royal Academy nel 1799. In questi anni formativi si esercit\u00f2 a lungo sui grandi maestri, mostrandosi assai sensibile all'opera di Thomas Gainsborough, il suo primo modello, ma anche ai paesaggi classicisti di Poussin, Lorrain, Rubens, Rembrandt e Jacob van Ruisdael. I frutti di tanto arricchimento non poterono tardare: nel 1802, ritornato nel Suffolk, Constable inizi\u00f2 a dipingere le prime opere di indiscusso valore. Sono i bozzetti a olio, eseguiti all'aperto, ritraenti le rive dello Stour e le campagne di Dedham, i luoghi dove trascorse la fanciullezza e che rimasero per tutta la sua carriera pittorica i suoi soggetti preferiti\nMaturit\u00e0.\nNel 1809 Constable si invagh\u00ec perdutamente di una delle sue amiche di giovent\u00f9, Maria Elizabeth Bicknell: la simpatia si trasform\u00f2 ben presto in intimit\u00e0, anche se la relazione fu apertamente contrastata dai genitori di lei, che disprezzavano Constable a causa delle sue ristrettezze economiche e del suo scarso prestigio sociale. Fu solo nell'ottobre 1816 - con la morte dei genitori dell'artista e la riscossione dell'eredit\u00e0 - che i due poterono celebrare le nozze, che si riveleranno molto felici e saranno coronate anche dalla nascita di sette figli.\nLa situazione economica di Constable, tuttavia, non si consolid\u00f2 affatto: egli, infatti, non riusciva a vendere i suoi dipinti, e per guadagnarsi da vivere si dedic\u00f2 anche alla ritrattistica e alla pittura religiosa, generi che per\u00f2 egli guard\u00f2 sempre con disprezzo. Fu nel 1819 che il pittore consacr\u00f2 la propria affermazione professionale con l'associazione alla Royal Academy e la vendita del suo primo quadro importante, \"The White Horse\", primo di una lunga serie di \"six footers\", ovvero di ambiziosi dipinti a larga scala eseguiti con l'intento di avere un grande impatto sul pubblico.\nNegli anni 1820 Constable lavor\u00f2 instancabilmente. Nel 1821 espose alla Royal Academy \"Il carro da fieno\", un olio su tela raffigurante uno scenario di campagna quieto e idilliaco, in cui l'uomo, gli animali, la natura e gli elementi artificiali convivono in una serena armonia: pur non incontrando il favore degli ambienti accademici, l'opera riscosse uno sfolgorante successo, sancito dagli entusiastici apprezzamenti di Th\u00e9odore G\u00e9ricault e dei pittori di Barbizon e dalla vincita della medaglia d'oro al Salon di Parigi, dove fu esposta nel 1824. A questo dipinto Constable fece seguire il \"Cavallo al salto\", il \"Campo di grano\" e altre pitture che non fecero che consolidare la sua notoriet\u00e0 europea.\nA partire dal 1827, tuttavia, i successi del Constable furono intermittenti. La Bicknell, infatti, inizi\u00f2 ad avvertire i primi sintomi della tubercolosi: Constable, pertanto, decise di trasferirsi con la famiglia prima a Hampstead e poi a Brighton, con la speranza che il clima pi\u00f9 mite e salubre potesse giovare alla salute della moglie. In queste due localit\u00e0 egli ebbe l'opportunit\u00e0 di eseguire numerosi studi di cieli e ariose composizioni paesistiche e marine: la salute della Bicknell, tuttavia, non miglior\u00f2 affatto nonostante le amorevoli cure del marito. La settima gravidanza fiacc\u00f2 definitivamente la sua salute, ed ella mor\u00ec il 23 novembre 1828, lasciando Constable nella disperazione pi\u00f9 cupa. Questo, infatti, fu un colpo dal quale non si sarebbe mai pi\u00f9 ripreso e che avrebbe avuto conseguenze anche sul piano salutare e fisico: neanche la nomina a membro effettivo della Royal Academy del 1829 riusc\u00ec a sollevarlo dalla sua profonda prostrazione.\nCi\u00f2 malgrado, egli continu\u00f2 a lavorare alacremente, eseguendo una serie di dipinti destinati a rimanere celebri, quali il \"Castello di Hadleigh\" (1831), \"La cattedrale di Salisbury vista dai prati\" (1831), \"L'apertura del ponte di Waterloo\" (1832), e \"Il podere nella valle\" (1835). John Constable, infine, si spense la notte del 31 marzo 1837 a Londra, stroncato da un infarto: sinceramente pianto dai suoi contemporanei, fu sepolto nella stessa tomba dell'amata Maria al cimitero di Hampstead\nStile.\nJohn Constable \u00e8 considerato, insieme a William Turner, uno dei massimi esponenti del paesaggismo inglese. Pur essendo debitore della precedente tradizione paesaggistica, Constable rivel\u00f2 un sentimento nuovo, ripudiando i paesaggi ideali o immaginari e assumendo come soggetto gli scenari bucolici e idilliaci offerti dalle sue terre natie. La produzione artistica di Constable, incentrata quasi totalmente sul tema del paesaggio, \u00e8 infatti animata da cieli sconfinati, nuvole in moto, alberi frondosi, mulini scroscianti d\u2019acqua e altri elementi correlati alla sfera della natura.\nConstable era fortemente convinto della natura scientifica della pittura. Ci\u00f2 si pu\u00f2 evincere da alcune lettere che scrisse il pittore e che vennero pubblicate all'interno di un libro intitolato \"John Constable's Discourses\" di R. B. Beckett. In una delle sue lettere scrisse \"la pittura \u00e8 una scienza, dovrebbe essere coltivata come se fosse un'indagine sulle leggi della natura\". Constable \u00e8 un artista che di fronte al soggetto da rappresentare si pone con la curiosit\u00e0 di uno scienziato, considerando la natura il campo della sua sperimentazione. Egli assimila la pittura ad una ricerca scientifica sulle leggi della natura, nella quale i quadri risultano essere nient'altro che esperimenti.\nI paesaggi da lui rappresentati, che sono quelli della sua infanzia, vengono indagati e perlustrati in ogni pi\u00f9 insignificante particolare. Ci\u00f2 che caratterizza la sua pittura \u00e8 proprio la capacit\u00e0 di indagare gli elementi visivi che formano il paesaggio. Questo suo approccio scientifico nei confronti della natura e della pittura, risulter\u00e0 essere fondamentale per i suoi studi sulle nuvole.\nLa natura, in realt\u00e0, era un soggetto assai caro agli artisti dell'Ottocento: Caspar David Friedrich, per esempio, si interessava a scoprire il lato mistico, simbolico, visionario della natura e a trovarvi la potenza imperiosa che spaventa e atterrisce l'uomo. Constable, invece, si accost\u00f2 alla natura con animo diverso, preoccupandosi piuttosto di scoprirvi angoli piacevoli ed accoglienti, in cui gli elementi naturali e quelli artificiali coesistono armonicamente, confrontandosi in un sereno equilibrio. Questi quadri, pur essendo assai distanti dalla poetica del sublime di Friedrich, erano resi con grandissima intensit\u00e0 lirica, tanto che Constable si pu\u00f2 considerare a pieno diritto un pittore romantico.\nTra gli elementi naturali prediletti da Constable vi era il cielo, tema al quale dedic\u00f2 centinaia di tele. Nel 1803, Constable intraprese un viaggio per mare da Londra a Deal a bordo di una nave da commercio con le Indie Orientali. Fu proprio in questo periodo che Constable cominci\u00f2 ad effettuare i vari studi sul cielo e sugli effetti delle nuvole. Queste ultime sono elementi costitutivi del paesaggio britannico e si presentano in forme infinite e con innumerevoli variazioni cromatiche e luministiche: soffermandosi su queste qualit\u00e0, Constable fu in grado di dare vita ai suoi banchi di nuvole, rendendoli interpreti di una Natura che poteva essere al contempo dolcissima madre e terribile matrigna, in pieno accordo con la sensibilit\u00e0 romantica.\nPer avere una precisa documentazione dell'aspetto del cielo e delle molteplici condizioni atmosferiche, decise di registrare in appunti o direttamente dietro gli schizzi le varie osservazioni dei fenomeni. Per una maggiore conoscenza degli effetti atmosferici, effettuava un costante studio dello stesso soggetto in diverse stagioni e parti del giorno. Egli sapeva cogliere eloquenti istanti atmosferici, dipingendo con la medesima abilit\u00e0 nubi bianche e leggere illuminate dal Sole e cieli plumbei carichi di atroci presagi temporaleschi. In merito ai suoi studi di nuvole Constable si espresse\nConstable non fu il solo ad eseguire studi di nuvole: infatti nello stesso periodo anche Turner si ciment\u00f2 negli abbozzi di cielo, precisamente a Valenciennes, in Francia. Ci\u00f2 che contraddistingue Constable \u00e8 che fu il solo ad aggiungere la data, l'ora, la direzione e la forza del vento nel retro degli schizzi. La luce che prediligeva era quella di mezzogiorno, con il sole abbastanza alto da rimanere fuori dalla tela, e con nubi sparse per esercitarsi nelle luci e nelle ombre. Prediligeva, inoltre, la terra bagnata, che permetteva di poter creare effetti di luce vibrante e scintillante. \nDal punto di vista tecnico, Constable applicava il colore direttamente sulla tela con pennellate veloci e intense, senza affidarsi, quindi, ad un disegno compositivo, modellando vigorosamente i volumi e i colori cos\u00ec da dare vita a un forte contrasto tra la vivacit\u00e0 della luce e le ombre, da lui definito \u00abchiaroscuro naturale\u00bb. Egli attribu\u00ec molta importanza al chiaroscuro della natura. Constable cercava prevalentemente la luce naturale, ombreggiata dalle nubi o riflessa dall'acqua.\nIl chiaroscuro \u00e8 sempre presente in ogni suo lavoro, in quanto rappresenta una delle sue peculiarit\u00e0 fondamentali. Fu lo stesso Constable a dichiarare l'importanza di questa tecnica, come si evince da alcune delle lettere che sono pervenute oggi grazie a Charles Robert Leslie, amico intimo dell'artista, che decise di pubblicare nel libro Memoirs of the life of John Constable, considerata la prima vera e propria biografia dell'artista. In particolar modo in una lettera scrisse allo stesso Leslie \"sono sempre stato convinto che i miei dipinti avrebbero dovuto avere il chiaroscuro\", facendo intuire l'importanza di questa tecnica. Per Constable, quindi, l'effetto del chiaroscuro era da ottenere ad ogni costo al fine di rendere pi\u00f9 reale l'avvolgimento atmosferico.\nIl naturalismo di Constable era anche comprendere appieno le leggi e le dinamiche che governavano la natura. Constable aboliva l'idea della pittura di paesaggio come una mera imitazione della natura, in quanto lo scopo dell'artista era quello di tendere a scoprire lo spirito della natura stessa, andando al di l\u00e0 del suo aspetto esteriore. Penetrare nei meandri di essa, in tutto ci\u00f2 che si trova sotto la sua superficie, voleva significare entrare in contatto con la natura, comprenderla in tutta la sua straordinariet\u00e0 e rendersi partecipe dello slancio creativo. Solo in questo modo si poteva andare oltre la semplice imitazione, arrivando a creare come la natura stessa. Nei suoi dipinti, quindi, non vi \u00e8 tanto la contemplazione, quanto l'adesione e l'identificazione dell'artista nel paesaggio naturale."}
{"id": "1322470", "revid": "827882", "url": "https://it.wikipedia.org/wiki?curid=1322470", "title": "Fender Mustang Bass", "text": "Il Fender Mustang Bass \u00e8 un modello di basso elettrico prodotto dalla Fender. Il modello Mustang Bass \u00e8 stato introdotto nel 1964.\nIL Mustang Bass ha una scala \u2013 distanza tra il ponte e il capotasto \u2013 da 30\u00a0pollici (circa ), un singolo split pick-up (simile a quello del Precision Bass), una manopola del volume e una del tono. I colori standard sono il rosso e il bianco."}
{"id": "1322476", "revid": "767487", "url": "https://it.wikipedia.org/wiki?curid=1322476", "title": "Re-Animator 2", "text": "Re-Animator 2 (\"Bride of Re-animator\") \u00e8 un film horror fantascientifico del 1990 diretto e prodotto da Brian Yuzna. \u00c8 un sequel di film \"Re-Animator\" (1985), ispirato al racconto \"Herbert West rianimatore\" dello scrittore statunitense Howard Phillips Lovecraft. La serie di film ha avuto un ulteriore terzo capitolo con \"Beyond Re-Animator\" del 2003.\nTrama.\nIl malefico dottor Herbert West, con il collega Dan Cain, dopo i disastri dei loro esperimenti lavorano in un ospedale in Per\u00f9, durante la dittatura del 1991. Utilizzando i cadaveri per i loro esperimenti, scoprono una sostanza in grado di ridare vita non solo ai morti, ma persino alle singole parti di un cadavere. Tornati nel Massachusetts, i due tentano di ridare vita alla fidanzata morta di Cain, di cui \u00e8 stato conservato il cuore."}
{"id": "1322477", "revid": "4711", "url": "https://it.wikipedia.org/wiki?curid=1322477", "title": "Thomas Sivok", "text": ""}
{"id": "1322478", "revid": "1222", "url": "https://it.wikipedia.org/wiki?curid=1322478", "title": "Hedw.", "text": ""}
{"id": "1322479", "revid": "125897812", "url": "https://it.wikipedia.org/wiki?curid=1322479", "title": "Maxi Mor\u00e1lez", "text": "Caratteristiche tecniche.\nGiocatore offensivo, pu\u00f2 ricoprire sia il ruolo di trequartista che quello di seconda punta.\nDefinito dagli argentini \"El Nano\" per via dei suoi 157 centimetri registrati alla visita medica, \u00e8 un destro naturale e fa delle sue qualit\u00e0 migliori la rapidit\u00e0 e la tecnica, oltre all'astuzia e alla fantasia nella trequarti di campo. Ha un 39 di piede ed \u00e8 dotato di un ottimo tocco di palla.\n\u00c8 soprannominato anche \"El Frasquito\" (\"il barattolino\"), per i suoi dribbling secchi e il suo tiro che richiama lo stappo di un barattolo.\nCarriera.\nClub.\nGli inizi in Argentina e la parentesi in Russia.\nMoralez inizia la sua carriera professionistica nel Racing Avellaneda durante il Campionato argentino di Clausura 2005, debuttando nella partita del 12 giugno contro il Col\u00f3n (2-2). Sotto la guida di Simeone nel 2006 diventa titolare sia nella squadra di Avellaneda che nella Nazionale Under-20 di calcio dell'Argentina. Nell'agosto del 2007 si trasferisce a titolo definitivo nella Premier League russa, tra le file del FK Mosca per un importo di circa 7 milioni di dollari.\nNel campionato russo disputa 6 partite senza siglare alcuna rete e dopo sei mesi ritorna al Racing Avellaneda in prestito. Nella stagione 2007-2008 aiuta la sua squadra nei play-out di Primera Division contro il Belgrano siglando la rete che ha permesso al Racing di rimanere nel massimo campionato argentino. Nel gennaio del 2009 viene acquistato a titolo definitivo dal V\u00e9lez S\u00e1rsfield per 1,92 milioni di euro. Durante i suoi primi sei mesi aiuta la squadra a conquistare il Campionato di Clausura 2009 disputando 14 partite e segnando 5 reti. Proprio un suo gol ha regalato il titolo alla squadra di Buenos Aires, nello scontro diretto contro l'Hurac\u00e1n (1-0 per il V\u00e9lez). Nella torneo di Apertura seguente \u00e8 il miglior marcatore della squadra con 5 reti (insieme a Jonathan Cristaldo).\nIl 5 marzo 2011 rinnova il suo contratto col \"Fortin\" fino al 2013. Durante questo semestre vince il suo secondo campionato di Clausura con il club giocando 14 partite e segnando 4 gol. In questa stessa stagione disputa 11 partite su 12 di Coppa Libertadores segnando 5 reti. Il 26 luglio il giocatore dichiara che la stagione successiva lascer\u00e0 la squadra argentina per accasarsi alla squadra italiana dell'.\nAtalanta.\nGiunto in Italia, per la sua prima stagione in \"nerazzurro\" indossa la maglia numero 11. Il giocatore \u00e8 stato acquistato dal club argentino per poco meno di 7 milioni di dollari (meno di 5 milioni di euro), stipulando un contratto quinquennale. Nella stagione 2011-2012 risulta essere il calciatore pi\u00f9 basso della serie A italiana con 159\u00a0cm.\nEsordisce con la nuova maglia il 21 agosto 2011 nell'incontro valido per il terzo turno di Coppa Italia in cui la squadra bergamasca ha affrontato il . In questa partita segna il gol del momentaneo pareggio (la partita finir\u00e0 4-3 per gli umbri).\nL'11 settembre 2011 esordisce in Serie A nell'incontro che ha visto affrontare all'Atalanta il Genoa a Marassi. Nella stessa partita, che finir\u00e0 2-2, realizza una doppietta. Poche giornate dopo, nella partita esterna vinta 1-2 con il Parma, mette a segno un'altra doppietta con cui sale a quota 4 reti. Segna altri due gol contro Palermo e Chievo Verona, conconludendo la stagione con 7 reti in 35 gare totali.\nNella stagione 2012-2013 non riesce a riconfermarsi, andando in rete una sola volta, il 26 settembre 2012 nella gara persa per 2-1 con il Catania, in 31 partite.\nNella stagione 2013-2014 torna invece ai livelli della sua prima stagione in Italia, segnando il suo primo gol in campionato ancora contro il Chievo nella vittoria esterna del 5 ottobre 2013, consegnando la vittoria ai suoi (1-0). Il 22 dicembre realizza il gol che conclude l'imbattibilit\u00e0 di Gianluigi Buffon, portiere della Juventus, che durava da 745 minuti; la Juventus, per\u00f2, vincer\u00e0 per 4-1. Chiude la stagione con un bottino di 5 reti in 32 presenze in campionato, venendo riconfermato in squadra anche per la stagione 2014-2015, nel corso della quale segna 4 reti nel girone d'andata. Segna poi un'ulteriore rete nel girone di ritorno, chiudendo la stagione come terzo miglior marcatore dei bergamaschi con 5 reti (dietro a Pinilla con 6 e a Denis con 8 reti), risultando decisivo per la salvezza della sua squadra.\nInizia la stagione 2015-2016 segnando una rete nel terzo turno di Coppa Italia contro il Cittadella; segna il suo primo gol stagionale in campionato il 20 settembre 2015 nella partita casalinga pareggiata 1-1 contro l'Hellas Verona.\nQuel gol corrisponde anche all'ultimo siglato in maglia nerazzurra, dal momento che nella successiva sessione di calciomercato viene ceduto, dopo complessive 148 presenze (142 in Serie A e 6 in Coppa Italia) e 20 gol (18 in Serie A e 2 in Coppa Italia).\nLeon.\nIl 31 dicembre 2015 viene acquistato a titolo definitivo per 4 milioni di dollari (circa 3,7 milioni di euro) dal Leon, formazione della massima serie messicana.\nIl 9 gennaio esordisce con la nuova maglia subentrando nella ripresa nell'incontro vinto 2-0 contro il Santos Laguna valido per la prima giornata del campionato di Clausura 2016. La giornata successiva sigla la prima rete con la nuova maglia, segnando il gol del definitivo 3 a 1 contro il Veracruz. Chiude la sua prima stagione in Messico con 4 reti in 18 presenze in campionato ed una rete in 2 presenze in Coppa del Messico.\nNew York City.\nIl 15 febbraio 2017 viene annunciato il suo ingaggio per 3 milioni di euro con un contratto triennale da parte del , club della MLS. Segna il suo primo gol con la nuova maglia il 12 marzo 2017, nella vittoria casalinga per 4-0 contro il D. C. United.\nL'11 dicembre 2021, nell'incontro finale della stagione di Major League Soccer, Moralez segna uno dei calci di rigore che consentono alla sua squadra di battere i con un punteggio totale di 4-2 e vincere il primo titolo nazionale della sua storia.\nNazionale.\nNel 2007 \u00e8 stato convocato nella squadra Under-20 dell'Argentina per il campionato sudamericano Under--20 in Paraguay. Qualche mese dopo ha aiutato la squadra dei giovani \"albiceleste\" a vincere il Mondiale Under-20 disputatosi in Canada. Durante quella rassegna ha ottenuto la \"Silver ball\" come secondo miglior giocatore e la \"Bronze shoe\" come terzo miglior marcatore.\nIl 15 novembre 2010 viene convocato per la prima volta in nazionale maggiore dall'allora allenatore Sergio Batista. Ha fatto il suo debutto in ambito internazionale il 16 marzo 2011 nell'amichevole vinta per 4-1 dall'Argentina contro il Venezuela.\nStatistiche.\nPresenze e reti nei club.\n\"Statistiche aggiornate al 14 dicembre 2021.\""}
{"id": "1322483", "revid": "1543377", "url": "https://it.wikipedia.org/wiki?curid=1322483", "title": "Caradon", "text": "Caradon \u00e8 stato un distretto locale della Cornovaglia, Inghilterra, Regno Unito, con sede a Liskeard.\nIl distretto fu creato con il Local Government Act 1972, il 1\u00ba aprile, 1974 dalla fusione dei municipal borough di Liskeard e Saltash con i distretti urbani di Looe e Torpoint e il Distretto rurale di Liskeard e St Germans. \u00c8 stato abolito nel 2009 con le modifiche alla suddivisione amministrativa in Inghilterra.\nDeve il suo nome alle Caradon Hill, principale elemento naturale dell'area."}
{"id": "1322484", "revid": "2730", "url": "https://it.wikipedia.org/wiki?curid=1322484", "title": "Ernests Gulbis", "text": "Biografia.\n\u00c8 figlio unico della coppia formata da Ainars Gulbis, magnate dei media e dell'energia, e da Milena Pucite, una famosa attrice teatrale e cinematografica, con la quale ha anche recitato all'et\u00e0 di 6 anni.\nCarriera.\nHa partecipato a qualche torneo juniores, poi \u00e8 passato presto al professionismo allenato da Nikola Pili\u0107. Fra i suoi maggiori successi, si ricorda la partecipazione agli ottavi agli US Open 2007 dove ha sconfitto il top-10 Tommy Robredo prima di perdere da Carlos Moy\u00e1 (periodo in cui si ritrova tra i primi cento in graduatoria). Il 10 settembre 2007 ha raggiunto la posizione numero 46 a livello ATP.\nNel 2008 ha raggiunto i quarti di finale al Roland Garros, a Wimbledon invece \u00e8 eliminato al secondo turno dal poi vincitore Rafael Nadal, riuscendo a togliergli un set, impresa riuscita solo allo svizzero Roger Federer per due volte durante la finale. Il 28 febbraio 2010 si aggiudica il primo titolo ATP a Delray Beach, sconfiggendo in finale il bombardiere croato Ivo Karlovi\u0107.\nIl 27 aprile dello stesso anno batte, al secondo turno degli Internazionali d'Italia, abbastanza sorprendentemente il n. 1 del mondo Roger Federer in tre set 2-6, 6-1, 7-5. Nel torneo romano Gulbis riesce ad arrivare fino alla semifinale in cui viene sconfitto in 2h 47' dallo spagnolo Rafael Nadal (n. 3 del mondo) con il punteggio di 6-4, 3-6, 6-4. Raggiunge in seguito anche i quarti di finale al Master 1000 di Madrid, superato in tre set tirati da Federer. Il 31 luglio 2011 vince il torneo di Los Angeles: successo in finale su Mardy Fish (n. 9) con lo score di 5-7, 6-4, 6-4.\n2013.\nA inizio 2013, in seguito alla sconfitta nel torneo di Bergamo contro il polacco Przysiezny (6-4 7-6) Gulbis (che a fine 2012 era sprofondato addirittura alla posizione n.159 del Ranking) incomincia a pensare di potersi ritirare dalle attivit\u00e0 agonistiche; dopo quel match per\u00f2 Il 3 marzo 2013 torna a vincere un torneo, bissando il successo di tre anni prima, a Delray Beach, dopo aver sconfitto in semifinale il tedesco Tommy Haas, n. 19 del mondo, con il punteggio di 6-3 4-6 7-6(2), e in finale il francese \u00c9douard Roger-Vasselin, con il punteggio di 7-6(3) 6-3.\nGioca molto bene a Indian Wells dove viene sconfitto da Rafael Nadal 4-6, 6-4, 7-5 agli ottavi di finale e ripete la sua ottima prestazione due mesi dopo, a Roma, dove viene sconfitto sempre da Nadal agli ottavi di finale con il punteggio di 1-6, 7-5, 6-4; in entrambi i casi Nadal \u00e8 stato il vincitore del torneo. Al torneo Master 1000 di Montr\u00e9al raggiunge i quarti di finale, sconfiggendo il n. 2 del mondo e fresco vincitore di Wimbledon Andy Murray, con il netto punteggio di 6-4, 6-3.\nCede per\u00f2 nel match successivo a Milos Raonic in tre equilibrati set (7-6, 4-6, 6-4). Il 22 settembre 2013, sconfiggendo Guillermo Garc\u00eda L\u00f3pez, ottiene il quarto titolo in carriera (secondo stagionale), il primo a San Pietroburgo, con il punteggio di 3-6, 6-4, 6-0. Chiude l'anno da n. 24 del mondo, ben 127 posizioni pi\u00f9 in alto rispetto al 2012.\n2014.\nIncomincia l'anno cedendo nei quarti di finale di Doha al futuro vincitore Nadal. Agli Australian Open non va oltre il secondo turno (sconfitta in tre set da Sam Querrey), mentre raggiunge la semifinale dell'ATP 500 di Rotterdam, prima di perdere da Berdych in due set. Vince il quinto titolo in carriera a Marsiglia dove sconfigge in finale Jo-Wilfried Tsonga con il punteggio di 7-65, 6-4. Il 24 maggio conquista il suo sesto titolo ATP superando in finale, a Nizza, Federico Delbonis in due set (6-1, 7-6). Agli Open di Francia 2014 sconfigge per la seconda volta in carriera lo svizzero Roger Federer in 5 set lottatissimi (6-7, 7-6, 6-2, 4-6, 6-3), tornando nei quarti di finale di un torneo dello Slam dopo sei anni, e proprio nei quarti annichilisce Tom\u00e1\u0161 Berdych in tre set (6-3, 6-2, 6-4) raggiungendo, per la prima volta, le semifinali in uno Slam. Nelle semifinali impatta contro Novak \u0110okovi\u0107, pur vincendo un set, che lo sconfigge 6-3 6-3 3-6 6-3. Al termine del torneo ottiene il suo best ranking al n.10 della classifica ATP, ma non riuscir\u00e0 a confermare gli ottimi risultati della prima met\u00e0 della stagione, collezionando molte uscite ai primi turni, eccezion fatta per le semifinali raggiunte a Kuala Lumpur e Mosca. Chiude la stagione con la sconfitta al primo turno di Basilea per mano di una delle maggiori promesse del tennis croato e mondiale, Borna \u0106ori\u0107.\n2015.\nAlla Rogers Cup 2015 raggiunge i quarti di finale, perdendo in tre set contro Novak Djokovic.\n2016.\nAgli Open di Francia 2016 raggiunge il quarto turno, venendo sconfitto in quattro set da David Goffin.\n2017.\nA Wimbledon 2017 raggiunge per la seconda volta in carriera, da numero 589, il terzo turno, perdendo contro Novak Djokovic. \n2018.\nErnests, dopo una serie di scarsi risultati, riesce a disputare un'ottima stagione tornando tra i primi 90 del mondo (86\u00ba). Questo grazie agli ottimi risultati raggiunti sia a Wimbledon 2018, dove partendo dalle qualificazioni arriva per la prima volta agli ottavi di finale, perdendo contro Kei Nishikori in 4 set, sia allo Stockholm Open 2018 dove arriva in finale, perdendo contro Stefanos Tsitsipas.\n2019.\nNel 2019 ottiene come unico risultato significativo gli ottavi all'ABN AMRO World Tennis Tournament 2019, perdendo in due set contro Key Nishikori.\n2020.\nAgli Australian Open 2020 raggiunge per la prima volta in carriera, da numero 256 al mondo, il terzo turno battendo al primo turno la testa di serie numero 20 Felix Auger Aliassime e al secondo turno lo sloveno Alja\u017e Bedene. Viene eliminato al terzo turno da Gael Monfils in 3 set. Tenta le qualificazioni al Chennai Open ma viene eliminato al primo turno.\nSi qualifica al Delray Beach Open, ma viene sconfitto in 3 set dallo statunitense Reilly Opelka. Sorprendentemente il 1\u00ba marzo si impone al Challenger di Pau in Francia in finale su Jerzy Janowicz, ma nel resto della stagione non ottiene risultati di rilievo.\nCaratteristiche tecniche.\nGulbis ha nel servizio esplosivo e preciso, che gli permette di mettere a segno molti ace, e nel rovescio solido e potente le sue armi migliori; a questi due fondamentali accompagna una buona risposta al servizio - soprattutto di rovescio - e una buona manualit\u00e0, grazie alla quale gioca spesso pregevoli palle corte e pallonetti. Un dritto occasionalmente incerto, una difesa a tratti claudicante e un carattere talvolta irrequieto e spesso incostante lo hanno tenuto a lungo lontano dalle zone alte della classifica: solo nel giugno 2014 si \u00e8 assicurato l'ingresso nella top 10 con la semifinale raggiunta al Roland Garros."}
{"id": "1322486", "revid": "469479", "url": "https://it.wikipedia.org/wiki?curid=1322486", "title": "Architettura ecosostenibile", "text": ""}
{"id": "1322491", "revid": "107171535", "url": "https://it.wikipedia.org/wiki?curid=1322491", "title": "Zdrobite c\u0103tu\u0219e", "text": "Zdrobite c\u0103tu\u0219e (dalla lingua rumena: \"Manette frantumate\") fu l'inno nazionale della Repubblica Popolare di Romania dal 1948 al 1953. Le parole furono scritte da Aurel Baranga e la musica da Matei Socor."}
{"id": "1322493", "revid": "339392", "url": "https://it.wikipedia.org/wiki?curid=1322493", "title": "Nikita Khru\u0161\u010d\u00ebv", "text": ""}
{"id": "1322497", "revid": "709565", "url": "https://it.wikipedia.org/wiki?curid=1322497", "title": "Cornovaglia Settentrionale", "text": "La Cornovaglia settentrionale (inglese \"North Cornwall\") \u00e8 stato un distretto locale della Cornovaglia, Inghilterra, Regno Unito, con sede a Wadebridge.\nIl distretto, il pi\u00f9 grande della contea, fu creato con il Local Government Act 1972, il 1\u00ba aprile 1974 dalla fusione dei municipal borough di Bodmin e Launceston con il distretto urbano di Bude-Stratton e il Distretto rurale di Camelford, Launceston, Stratton e Wadebridge and Padstow. \u00c8 stato abolito nel 2009 con le modifiche alla suddivisione amministrativa in Inghilterra."}
{"id": "1322498", "revid": "287204", "url": "https://it.wikipedia.org/wiki?curid=1322498", "title": "Zdrobite catuse", "text": ""}
{"id": "1322499", "revid": "228587", "url": "https://it.wikipedia.org/wiki?curid=1322499", "title": "Torre Ovo", "text": ""}
{"id": "1322500", "revid": "110157", "url": "https://it.wikipedia.org/wiki?curid=1322500", "title": "Live Plus One", "text": "Live Plus One \u00e8 uno split live tra i Descendents e gli ALL, edito nel 2001 dalla Epitaph Records"}
{"id": "1322511", "revid": "124163726", "url": "https://it.wikipedia.org/wiki?curid=1322511", "title": "Iris (opera)", "text": "Iris \u00e8 un'opera di Pietro Mascagni su libretto di Luigi Illica. Opera simbolista, e non verista come gran parte dei precedenti lavori di Mascagni, \u00e8 famosa per il coro iniziale \"Inno del sole\", che fu l'inno ufficiale delle Olimpiadi di Roma del 1960. Lanci\u00f2 in Italia la moda dell'esotismo nippofilo, ripresa con maggior successo da Giacomo Puccini in \"Madama Butterfly\".\nVenne rappresentata in prima assoluta al Teatro Costanzi di Roma nel 1898 e nella seconda versione il 19 gennaio 1899 diretta da Arturo Toscanini sempre con la Hariclea Darcl\u00e9e e Fernando De Lucia al Teatro alla Scala di Milano.\nGenesi.\nNel 1896 Luigi Illica propose un'opera \"giapponese\" a Mascagni, per dare una risposta italiana al simbolismo e al gusto per l'esotico crescente nella cultura europea. Mascagni accoglie il progetto \"\u00abcon entusiasmo che non ha l'eguale\u00bb\" e si mette a studiare \"\u00abil tipo armonico giapponese\u00bb\" percorso che porter\u00e0 all'uso di gong o della scala esatonale. \nIl compositore, durante la stesura, avvertendo la mancanza di un forte mordente teatrale, avrebbe preferito un finale scenografico, trionfale a concludere l'opera, modifica che per\u00f2 non avvenne.\nVenne per\u00f2 inserita la cosiddetta \"aria della piovra\" (\"Un d\u00ec, ero piccina\") che si ispira alla stampa erotica \"Il sogno della moglie del pescatore\" dell'artista giapponese Hokusai, raffigurante un rapporto carnale tra una donna e due polpi. Il personaggio principale, Iris, descrive infatti una scena, che aveva visto in un tempio Buddista quando era bambina, raffigurante un polpo che avvolgeva i suoi tentacoli attorno a una giovane donna sorridente, uccidendola. Iris ricorda anche che un bonzo le aveva spiegato: \"Quella piovra \u00e8 il piacere...quella piovra \u00e8 la morte!\".\nTrama.\nIris, un'ingenua figlia di un vecchio cieco, vive lieta godendo delle semplici cose della natura, ma involontariamente attira su di s\u00e8 le attenzioni di un nobile: Osaka. Invaghitosi della ragazza Osaka la rapisce tramite un teatrino di pupi che la incantano. Iris viene condotta allo Yoshiwara, luogo di perdizione, mentre crede ancora di sognare, o di trovarsi in paradiso; Osaka cerca di sedurla ma riesce solo a terrorizzare la fanciulla.\nStanco e infastidito della semplicit\u00e0 di Iris, Osaka la lascia in bal\u00eca di Kyoto, che la espone nella casa di piacere. L\u00e0, raggiunta e maledetta dal padre che non sa del rapimento, Iris si getta, per la vergogna, in un baratro. La ragazza muore sotto il bacio del sole, che trasforma il suo corpo nel fiore che ha il suo nome.\nCritica.\nLa critica ha avuto nella storia un giudizio piuttosto severo per questo lavoro, per una somma di motivi:\nSi possono invece trovare elementi a favore dell'opera: l'opera, come detto non \u00e8 verista ma simbolista, quindi il primo argomento di critica ed il confronto con Butterfly appare malposto.\nMascagni, rinunciando alla classica azione melodrammatica a favore di una sensazione d'esotismo, si rende innovatore e riesce a comporre una musica che sola sostiene tutto il lavoro nella sua complessit\u00e0 (come nel noto Inno del sole). Iris si rivela una pagina autenticamente mascagnana proprio per la bellezza e l'empito dell'invenzione melodica e per la ricchezza dei particolari strumentali.\nProbabilmente la critica non comprese la forte novit\u00e0 di questo distacco del Mascagni dal clich\u00e9 verista: in effetti il giuoco teatrale \u00e8 quasi astruso, ma se ben valutato e compreso, ricco di profondi e sottili significati. \nLa scrittura mascagnana elargisce pagine di bellezza assoluta come l'aria di Ior, il coro delle lavandaie (\" \"Al rio!\" \") l'aria della piovra, la danza delle geishas, oltre al celeberrimo Inno del Sole (erroneamente detto Inno al Sole) che apre e chiude l'Opera. \nSi pu\u00f2 senz'altro dire che Iris sia un lavoro sottovalutato e non percepito a pieno nella sua forza e nella sua portata. Precede cronologicamente altre opere accolte con largo successo ma sostanzialmente rappresenta con un glorioso epilogo, il punto di conclusione della storia del melodramma."}
{"id": "1322515", "revid": "729019", "url": "https://it.wikipedia.org/wiki?curid=1322515", "title": "Torre Borraco", "text": "Torre Borraco o Torre Boraco (localmente Burraco) \u00e8 un'antica torre antisaracena sita nel comune di Manduria. Fu edificata intorno al 1560-1570, nel territorio di questo comune (all'epoca denominato Casalnuovo) e, pi\u00f9 precisamente, nel suffeudo \"Comunale\" detto pure \"Concordato\" (v. Catasto Onciario di Manduria del 1756, l'Atlante Sallentino di Giuseppe Pacelli, anno 1803 e, ancora, A.S,Na., Attuari Diversi, fs.205, inc.1: Atti di offerta di F.S. Frammarino per la compra del feudo allodiale di Manduria, gi\u00e0 Casalnuovo, \"Apprezzo del feudo\" redatto dall'ing. F.Viti del 22 febbraio 1804, cc .43v.-59r.).\nLasciata abbandonata alle intemperie per molti secoli, la torre si stava sgretolando. Era crollato il tetto nella prima met\u00e0 del XX secolo e per gli anni a venire il centro della struttura \u00e8 stato invaso da macchia mediterranea e alberi di fico. Nel 2011 e per i due anni successivi \u00e8 stata sottoposta a un restauro completo e alla costruzione ex novo di una scala. La torre \u00e8 stata riportata al suo stato originale.\nLa torre \u00e8 distante circa 500 metri ad ovest da un piccolo fiume, il torrente Borraco.\nComunica ad ovest con Torre Moline, in Campomarino di Maruggio e ad est con Torre di San Pietro in Bevagna, in San Pietro in Bevagna. Torre Borraco segnava a sud-est il confine del territorio del Principato di Taranto."}
{"id": "1322518", "revid": "124857735", "url": "https://it.wikipedia.org/wiki?curid=1322518", "title": "Grande Fratello (sesta edizione)", "text": "La sesta edizione del reality show Grande Fratello \u00e8 andata in onda dal 19 gennaio al 27 aprile 2006 su Canale 5. \u00c8 durata 99 giorni, ed \u00e8 stata la prima edizione ad essere condotta da Alessia Marcuzzi, e con la partecipazione di Marco Liorni, nelle vesti di inviato.\nL'edizione \u00e8 stata vinta da Augusto De Megni che si \u00e8 portato a casa il montepremi di 900.000 \u20ac.\nConcorrenti.\nL'et\u00e0 dei concorrenti si riferisce al momento dell'ingresso nella casa.\nTabella delle nomination.\nNota 1: Augusto e Danilo sono al ballottaggio del pubblico nella prima puntata; il televoto si esprime a favore di Augusto. Inoltre una tra Elena e Giovanna verr\u00e0 eliminata in apertura di seconda puntata.\nNota 2: Elena \u00e8 immune dalle nomination in quanto migliore della settimana.\nNota 3: I ragazzi vengono divisi in due case attigue. Anche le nomination sono divise tra \u00a0\u00a0\u00a0\u00a0 nababbi e \u00a0\u00a0\u00a0\u00a0 tapini, i pi\u00f9 nominati di ogni gruppo vanno al televoto.\nNota 4: Pier Renato \u00e8 il migliore della settimana, per questa ragione si salva e non va al televoto.\nNota 5: Non ci sono distinzioni tra nababbi e tapini, ma i concorrenti possono nominare solo uomini a causa della penuria di donne in gioco.\nNota 6: Simona \u00e8 la migliore della settimana, per questa ragione si salva e non va al televoto\nNota 7: Dopo l'eliminazione di Patrizia i concorrenti sono chiamati a eliminare direttamente uno di loro. Dopo la prima votazione Augusto e Fabiano sono pari a quota tre, la seconda votazione spetta a chi, nella prima, non ha indicato il nome di uno dei due. Fabiano riceve altri due voti e sarebbe eliminato, ma il gruppo rinuncia a 100\u00a0000 euro del montepremi finale per tenerlo in gara.\nNota 8: Augusto \u00e8 il migliore della settimana, per questa ragione si salva e non va al televoto.\nNota 9: Filippo \u00e8 il migliore della settimana, per questa ragione si salva e non va al televoto. Dopo l'eliminazione di Laura i quattro finalisti vanno al televoto per una seconda eliminazione in diretta: esce Simon.\nAscolti.\nIn questa tabella sono indicati i risultati in termini di ascolto della puntata serale andata in onda ogni gioved\u00ec in prima serata su Canale 5."}
{"id": "1322527", "revid": "196159", "url": "https://it.wikipedia.org/wiki?curid=1322527", "title": "Angelo Canossi", "text": "Fu definito il \"Poeta della brescianit\u00e0\".&lt;br&gt;\nDopo le scuole primarie ed il ginnasio, frequent\u00f2 il liceo di Desenzano e successivamente si iscrisse all'Istituto Superiore di Letteratura a Firenze dove per\u00f2 non arriv\u00f2 a conseguire la laurea.&lt;br&gt;\nNel 1882 frequent\u00f2 l'Universit\u00e0 della Sorbona a Parigi e per un paio di anni viaggi\u00f2 per mezza Europa scrivendo alcuni brillanti servizi giornalistici.\nNel 1884, ritorn\u00f2 a Brescia dove lavor\u00f2 per alcuni mesi nella redazione del quotidiano La Sentinella Bresciana. In seguito fond\u00f2 il \"Guasco\", dapprima quindicinale umoristico e poi quotidiano di informazione, ed ancora diede vita alle importanti riviste \"L'Illustrazione bresciana\" e \"Brixia\" mantenendone per poco la direzione. \nA partire dal 1914 prese a soggiornare a Bovegno, ridente localit\u00e0 alpina che ispirer\u00e0 gran parte della sua opera, e, sempre in quell'anno, comparve la sua prima raccolta di poesie in dialetto bresciano, alla quale fecero seguito altre opere dialettali di rilevante importanza tanto da condurlo alla partecipazione nel 1925 al 1\u00ba Congresso della Poesia Dialettale svoltosi a Milano. La sua opera riscosse un notevole successo e se il suo nome non ebbe una pi\u00f9 ampia eco lo si deve principalmente alla difficile accessibilit\u00e0 del dialetto bresciano.\nDopo la partecipazione al Congresso Dialettale, Angelo Canossi ricevette l'incarico dall'Ateneo di Brescia di allestire il vocabolario del dialetto bresciano, opera che per\u00f2 non riusc\u00ec a concludere. \nNel 1936 da Brescia si trasfer\u00ec definitivamente a Bovegno, in alta Valle Trompia, dove precedentemente era solito soggiornare nei periodi estivi. Qui trascorse gli ultimi anni della sua vita, ospite prima della \"C\u00e0 del mai\", la casa del maglio, e successivamente della \"C\u00e0 de le b\u00e0chere\" (i ciclamini in bresciano) dichiarata monumento di interesse locale. Cess\u00f2 di vivere a Brescia il 9 ottobre del 1943. \u00c8 sepolto nel cimitero di Bovegno in una cappella a lui dedicata. \nLe sue poesie dialettali sono raccolte e pubblicate in \"Melodia e Congedo\" volume riproposto in bella veste tipografica da Aldo Cibaldi, per l'Istituzione della Memoria \u2018A. Canossi' di Bovegno."}
{"id": "1322529", "revid": "767487", "url": "https://it.wikipedia.org/wiki?curid=1322529", "title": "Il ritorno dei morti viventi 3", "text": "Il ritorno dei morti viventi 3 (\"Return of the Living Dead III\") \u00e8 un film del 1993 prodotto e diretto da Brian Yuzna. Questo film differisce notevolmente dai predecessori, assumendo atmosfere pi\u00f9 cupe e drammatiche.\nTrama.\nCurt \u00e8 figlio di uno scienziato ufficiale dell'US Army, il Dr. Reynolds. Durante un esperimento effettuato su un cadavere all'interno di un laboratorio, Curt assiste di nascosto alla rianimazione di quest'ultimo attraverso l'utilizzo di una sostanza Top Secret nota come Trioxina, e vede il cadavere tornato in vita aggredire ed uccidere alcuni degli scienziati.\nA causa del tragico esito dell'esperimento il Dr. Reynolds viene declinato dall'incarico e gli viene imposto un nuovo trasferimento. Curt, stufo dei continui trasferimenti di lavoro del padre litiga con quest'ultimo e fugge via di casa insieme alla sua fidanzata Julie intento a recarsi a Seattle dove iniziare una nuova vita. A causa dell'euforia di Julie, Curt perde il controllo della sua moto e nel tentativo di evitare un camion subisce un incidente nel quale Julie muore sul colpo mentre Curt resta ferito.\nIl giovane, ferito e in preda all'angoscia per la morte di Julie decide di sfruttare nuovamente la tessera del padre per accedere al laboratorio e tentare di rianimare attraverso la Trioxina la sua fidanzata deceduta. La ragazza dopo pochi istanti sembra risvegliarsi miracolosamente dalla morte, ma \u00e8 oramai una creatura defunta che patisce costantemente il dolore e la famelicit\u00e0 dei non-morti. Curt credendo inizialmente che la sua fidanzata sia tornata in vita senza alcun effetto collaterale la condurr\u00e0 via con s\u00e9 dal laboratorio. Durante il loro cammino la fidanzata inizier\u00e0 a manifestare i primi lancinanti malesseri tra cui una fame incontrollabile costringendo Curt a fermarsi in un supermercato notturno nel quale si imbatte in una gang. Durante la colluttazione Julie inizier\u00e0 a mietere le sue prime vittime ed in seguito, fuggiti e braccati dalla polizia, saranno soccorsi da un senzatetto che vive presso il canale principale di Los Angeles. Mentre il padre \u00e8 alla ricerca di Curt, la banda incontrata precedentemente localizza Curt e Julie aggredendo il senzatetto, Curt e Julie dalla quale il capo della banda verr\u00e0 brutalmente ucciso.\nIndividuato Curt dal padre e paralizzata Julie, compresi gli altri infetti, verranno prelevati dai militari e da questi impiantati dei ceppi per diventare a loro volta cavie per esperimenti. Curt prendendo atto della situazione si ribeller\u00e0 alle atrocit\u00e0 indotte dagli scienziati a Julie, liberando lei e le altre cavie che attaccheranno scienziati e militari. Nel caos scoppier\u00e0 un incendio e il sistema di sicurezza sar\u00e0 compromesso, consentendo agli zombi rinchiusi di fuoriuscire vagando in cerca di vittime nell'ormai fatiscente struttura. Durante l'ultima fuga con Julie, Curt verr\u00e0 attaccato da uno zombie e rimasto anch'egli ormai infetto si rende conto che la sola via di fuga \u00e8 la morte, scegliendo di bruciare tra le fiamme dell'inceneritore al fianco di Julie.\nFilm della saga.\nIl film capostipite ha avuto quattro sequel, diretti da vari registi; in Italia sono stati distribuiti solo i primi due."}
{"id": "1322532", "revid": "123996049", "url": "https://it.wikipedia.org/wiki?curid=1322532", "title": "Piazza dei Signori (Verona)", "text": "Piazza dei Signori, conosciuta anche come Piazza di Dante, \u00e8 una piazza situata nel centro storico di Verona, adiacente a piazza delle Erbe.\nLa piazza nasce nel Medioevo dallo sviluppo dei palazzi scaligeri, ed assume fin dall'inizio funzioni politiche, amministrative e di rappresentanza. La piazza \u00e8 inquadrata da alcuni edifici monumentali, collegati tra loro da arcate e logge.\nEdifici affacciati sulla piazza.\nSulla piazza si affacciano numerosi palazzi di notevole importanza storica e artistica.\nPalazzo della Ragione.\nIl Palazzo della Ragione fu costruito alla fine del XII secolo e la facciata venne in parte modificata nel XIX secolo. Sulla sua destra si pu\u00f2 passare tramite un arco al Mercato Vecchio. Anticamente possedeva quattro torri, di cui la pi\u00f9 importante \u00e8 l'imponente Torre dei Lamberti. Notevole \u00e8 anche l'elegante Scala della Ragione, costruita in marmo rosso veronese.\nPalazzo di Cansignrio.\nA lato del Palazzo del Comune, vi \u00e8 il Palazzo di Cansignorio, sede del potere politico scaligero e veneziano, del quale rimane l'originale torrione medioevale. Pi\u00f9 recente \u00e8 il resto della facciata, progettata e realizzata dal Sanmicheli nel Cinquecento, e la famosa porta dei Bombardieri, del 1687. Sotto vi \u00e8 anche una bocca dove i cittadini potevano inserire denunce anonime contro altri cittadini.\nChiesa di Santa Maria Antica.\nA lato del Palazzo di Cansignorio si intravede, semi-nascosta, la chiesa romanica di Santa Maria Antica, piccola chiesa amata dalla famiglia scaligera. Sul portale \u00e8 collocato anche il sarcofago di Cangrande I della Scala.\nUn cancello in ferro battuto riporta nei fregi ornamentali il simbolo della scala, e nelle arche scaligere sono esenti i resti di Mastino II della Scala e Cansignorio della Scala.\nPalazzo del Podest\u00e0.\nIl palazzo del Podest\u00e0 si trova vicino alla chiesa di Santa Maria Antica; costruito dagli scaligeri, porta i tipici merli ghibellini. I veneziani, nel 1404, aprirono un nuovo portale e aggiunsero sopra il leone di San Marco.\nLoggia del Consiglio.\nLa Loggia del Consiglio, detta tradizionalmente loggia di fra' Giocondo si trova a lato del Palazzo del Podest\u00e0 ed \u00e8 stata voluta dal Comune di Verona, per le riunioni del \"Patrio Consiglio\". Alla fine la sua costruzione \u00e8 stata rimandata al 1476.\nMonumento a Dante.\nNella met\u00e0 del XVII secolo venne proposta dal podest\u00e0 di Verona la costruzione di una fontana, che venne realizzata poi da Pietro Tedesco. Gi\u00e0 sul finire del secolo si decise che era insufficiente ad ornare una piazza tanto monumentale, cos\u00ec venne demolita.\nAl centro della piazza venne eretto un nuovo monumento solo nel 1865: si scelse di collocarvi una statua di Dante, che per un periodo era stato ospitato proprio in un palazzo che si affaccia sulla piazza, e di cui ricorreva il sesto centenario dalla nascita, sfidando la censura austriaca, riprendendo un monumento simile in Piazza Santa Croce a Firenze scolpita da Enrico Pazzi.\nLa statua \u00e8 stata realizzata da Ugo Zannoni in marmo di Carrara: sorretta da un piedistallo, ha un'altezza di ben tre metri. Venne inaugurata il 14 maggio 1865. Il modello in bronzo \u00e8 conservato nelle collezioni della Galleria d'Arte Moderna Achille Forti."}
{"id": "1322533", "revid": "117016659", "url": "https://it.wikipedia.org/wiki?curid=1322533", "title": "Riverside (California)", "text": "Riverside \u00e8 una citt\u00e0 degli Stati Uniti d'America, capoluogo dell'omonima contea e situata nello Stato della California. Nel 2010 vi abitavano poco pi\u00f9 300.000 persone.\nInfrastrutture e trasporti.\nLa citt\u00e0 \u00e8 servita dalle linee San Bernardino, 91 e Riverside del servizio ferroviario suburbano Metrolink.\nAmministrazione.\nGemellaggi.\nRiverside \u00e8 gemellata con:"}
{"id": "1322534", "revid": "110157", "url": "https://it.wikipedia.org/wiki?curid=1322534", "title": "Bonus Fat", "text": "Bonus Fat \u00e8 una raccolta pubblicata dalla punk band californiana Descendents, edita nel 1985 dalla New Alliance Records contenente il primo EP della band, \"Fat\", e il primo singolo, Ride the Wild/It's a Hectic World."}
{"id": "1322535", "revid": "767487", "url": "https://it.wikipedia.org/wiki?curid=1322535", "title": "Beethoven (film)", "text": "Beethoven \u00e8 un film commedia del 1992 diretto da Brian Levant. Distribuito dalla United International Pictures. Il protagonista \u00e8 Beethoven, un cane di San Bernardo chiamato come il celebre compositore e pianista tedesco Ludwig van Beethoven.\nIl protagonista Chris \u00e8 un cane di due anni addestrato da Karl Miller, uno dei pi\u00f9 noti istruttori di animali americani.\nTrama.\nUn cucciolo di cane San Bernardo viene rubato da due ladri e portato via dal negozio di animali insieme a tutti gli altri cuccioli presenti; durante il trasporto riesce per\u00f2 a fuggire, nascondendosi in un cassonetto. La mattina seguente, il cucciolo si introduce in casa Newton, una famiglia con tre bambini (Ryce, Ted ed Emily), che accolgono il cane con sorpresa e felicit\u00e0. Non \u00e8 altrettanto felice il padre, poich\u00e9 pensa solo al suo lavoro aziendale complicato dal nuovo impegno dato dal cane, ma la famiglia finisce per adottarlo chiamandolo Beethoven, dall'omonimo musicista che amano ascoltare. In due anni, Beethoven cresce e diventa un enorme San Bernardo. Nonostante sia grande, grosso, invadente e puzzolente, tutti e cinque (padre compreso) si lasciano trasportare dalla sua simpatia e si affezionano al cagnone, che risolve un problema di coppia di Ryce ed i problemi di Ted con alcuni fastidiosi compagni di scuola, oltre a salvare Emily dall'annegamento in una piscina.\nUn giorno, il veterinario di Beethoven, il dottor Varnick, fa una visita a casa Newton per vedere come sta il cane, e appena si trova da solo con lui, lo schiaffeggia, facendo cos\u00ec irritare l'animale, che lo aggredisce pesantemente. Appena George Newton accorre in suo aiuto, Varnick gli fa credere che il cane l'abbia aggredito senza motivo, dicendogli che in questi casi la legge parla chiaro: dovr\u00e0 essere abbattuto tramite iniezione letale. Newton \u00e8 quindi costretto, suo malgrado, a lasciare il cane al veterinario per farlo sopprimere; nonostante tutto, l'uomo \u00e8 disperato ed i suoi figli non gli rivolgono pi\u00f9 la parola. Cos\u00ec Newton capisce quanto sia silenziosa e seria la casa senza Beethoven e decide di andare a riprenderselo. Al suo arrivo, il veterinario dichiara che il cane \u00e8 stato soppresso, ma Newton si accorge che il medico non \u00e8 mai stato morso e trova Beethoven vivo in un laboratorio. Infatti il veterinario \u00e8 in combutta con i ladri di animali visti all'inizio del film e si \u00e8 fatto lasciare il San Bernardo per ucciderlo con dei proiettili sperimentali, che lui sta collaudando. Varnick sta per sparare al cane, ma Newton interviene salvandolo. I due ladri complici del veterinario, sfuggiti ai cani del laboratorio, vengono aggrediti e feriti da quattro dobermann di un benzinaio, per poi essere arrestati sotto gli occhi di tutti al telegiornale. Newton, con la famiglia che lo aveva aiutato, si scusa con Beethoven e finalmente lo accetta. Anche Varnick viene arrestato con l'accusa di aver praticato illegalmente dei test con armi da fuoco su dei cani. Beethoven \u00e8 definitivamente membro di casa Newton e tutti i cani liberati dal laboratorio lo seguono nella sua abitazione, dove verranno temporaneamente adottati dai Newton.\nProduzione.\nIl film \u00e8 stato girato in California fra gli Universal Studios, South Pasadena, Monrovia e Los Angeles; per le scene di casa Newton venne scelta 1405 Milan Avenue di South Pasadena, mentre le scene dell'inceneritore vennero realizzate presso il \"Lacy Street Production Center\" di Los Angeles.\nAccoglienza.\nIncassi.\nIl film ha incassato 57,1 milioni di dollari negli Stati Uniti e 90,1 milioni di dollari nel resto del mondo; complessivamente ha incassato 147.214.049 dollari.\nCritica.\nIl film ottiene il 33% delle recensioni professionali positive sul sito Rotten Tomatoes, con un voto medio di 4,7 su 10 basato su 27 critiche; sul database di cinema IMDb ottiene un punteggio di 5,6 su 10, basato su 58.339 voti.\nSeguiti.\nIl film ha avuto 7 sequel, diretti da vari registi:\nEsiste anche la serie animata \"Beethoven\"."}
{"id": "1322536", "revid": "149485", "url": "https://it.wikipedia.org/wiki?curid=1322536", "title": "Nuoto ai Giochi della XXVIII Olimpiade - Staffetta 4x200 metri stile libero femminile", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 2 batterie di qualificazione. Le prime 8 squadre si sono qualificate per la finale."}
{"id": "1322540", "revid": "104265", "url": "https://it.wikipedia.org/wiki?curid=1322540", "title": "Salaponi", "text": "Salaponi \u00e8 una miniera dimessa di sfalerite e galena nelle vicinanze del comune di Gonnosfanadiga.\n\u00c8 raggiungibile attraverso la strada statale che collega Gonnosfanadiga a Pabillonis.Apparteneva alla societ\u00e0 proprietaria di Montevecchio, la quale ripose interesse per la presenza di siderite, la miniera di Salaponi non fu mai sfruttata appieno per via della scarsit\u00e0 di collegamenti e per la difficolt\u00e0 nell'approvvigionamento elettrico.\n\u00c8 un raro esempio di miniera in pianura in Sardegna. La struttura \u00e8 costituita da un pozzo principale, una sala argani ed un paio di edifici dalla muratura in granito.\nL'intera area, dopo essere stata messa in sicurezza, \u00e8 astata abbandonata e non pi\u00f9 visitabile."}
{"id": "1322544", "revid": "110157", "url": "https://it.wikipedia.org/wiki?curid=1322544", "title": "Two Things at Once", "text": "Two Things at Once \u00e8 una raccolta pubblicata dalla punk band californiana Descendents, edita nel 1988 dalla New Alliance Records contenente la raccolta Bonus Fat, e il primo album, Milo Goes to College."}
{"id": "1322547", "revid": "339392", "url": "https://it.wikipedia.org/wiki?curid=1322547", "title": "Medicamine faciei", "text": ""}
{"id": "1322548", "revid": "287204", "url": "https://it.wikipedia.org/wiki?curid=1322548", "title": "Office for National Statistics", "text": "L'Office for National Statistics (ONS) \u00e8 un'agenzia governativa britannica che raccoglie, analizza e pubblica le informazioni statistiche sull'economia, la popolazione e la societ\u00e0 nel paese.\nComprende il \"General Register Office\" che \u00e8 responsabile del registro delle nascite, morti e matrimoni in Inghilterra e Galles."}
{"id": "1322549", "revid": "118056320", "url": "https://it.wikipedia.org/wiki?curid=1322549", "title": "Festival Puccini", "text": "Il Festival Puccini \u00e8 un festival musicale estivo che si svolge a Torre del Lago, dove Giacomo Puccini visse per oltre trent'anni componendo molti dei suoi capolavori.\nNato nel 1930, si svolge ogni estate, solitamente nei mesi di luglio e agosto, al Gran teatro all'aperto, struttura da 3200 posti (conosciuto anche come \"Teatro dei Quattromila\"), situato sulle sponde del lago di Massaciuccoli nei pressi della Villa Puccini, la casa che il compositore aveva costruito nel 1900 e nella quale visse fino al 1921, anno in cui si spost\u00f2 a Viareggio a causa dell'inquinamento del lago. Nella villa sono custodite le spoglie del compositore e si possono ammirare reperti e cimeli della sua vita personale e della sua vicenda artistica.\nIn tutte le edizioni sono state rappresentate opere di Puccini; col passare degli anni sono stati aggiunti eventi collaterali (tenutisi anche in altri spazi), quali concerti composti da altri maestri, recital di cantanti, mostre d'arte, letture teatrali. "}
{"id": "1322550", "revid": "1776051", "url": "https://it.wikipedia.org/wiki?curid=1322550", "title": "Embrace the Silence", "text": "Embrace the Silence \u00e8 il terzo album del gruppo AOR/progressive metal australiano Vanishing Point."}
{"id": "1322551", "revid": "1428919", "url": "https://it.wikipedia.org/wiki?curid=1322551", "title": "Beth Botsford", "text": "Specializzata nel dorso, ha vinto due medaglie d'oro alle Olimpiadi di Atlanta 1996, nei 100\u00a0m dorso e nella staffetta 4x100\u00a0m misti."}
{"id": "1322552", "revid": "110157", "url": "https://it.wikipedia.org/wiki?curid=1322552", "title": "Jibbs feat. Jibbs", "text": "Jibbs feat. Jibbs \u00e8 l'album di debutto del rapper statunitense Jibbs. \u00c8 stato pubblicato il 24 ottobre 2006, mentre era scaricabile da Internet dal 10 ottobre 2006. L'album debutt\u00f2 all'11\u00ba posto della Billboard 200, con circa 47.000 copie vendute nella sua prima settimana.\nL'album \u00e8 stato prodotto da: \"The Beatstaz\", \"David Banner\", \"Polow Da Don\" e \"Vashaun 'Maestro' Brooks\", ed include importanti partecipazioni di artisti affermati come Chamillionaire, Lil' Wayne, Yung Joc, Melody Thornton (delle Pussycat Dolls), Fabo (dei D4L). Il primo singolo (che ha anticipato l'uscita dell'album) \u00e8 \"Chain Hang Low\", il secondo \u00e8 \"King Kong\" (feat. Chamillionaire), il terzo \u00e8 \"Go Too Far\" (feat. Melody Thornton) ed il quarto \u00e8 \"Smile\" (feat. Fabo).\nL'album ha venduto circa 368.000 copie negli USA e circa 380.000 nel resto del mondo, 134.000 delle quali in Europa.\nTracce.\nPi\u00f9 2 iTunes Bonus Tracks:"}
{"id": "1322553", "revid": "287204", "url": "https://it.wikipedia.org/wiki?curid=1322553", "title": "Alessandro Nini", "text": ""}
{"id": "1322556", "revid": "177966", "url": "https://it.wikipedia.org/wiki?curid=1322556", "title": "Piazza Dante (Verona)", "text": ""}
{"id": "1322565", "revid": "827882", "url": "https://it.wikipedia.org/wiki?curid=1322565", "title": "Episodi di Eureka (prima stagione)", "text": "La prima stagione di \"Eureka\" \u00e8 stata trasmessa negli Stati Uniti d'America per la prima volta dal 18 luglio 2006 al 3 ottobre 2006, dal canale Syfy. In Italia la serie \u00e8 iniziata su Fox il 4 agosto 2007 ed \u00e8 terminata il 15 settembre 2007.\nMisteriosi fenomeni.\nTrama.\nIl Marshal federale Jack Carter \u00e8 in viaggio verso Los Angeles per scortare una fuggitiva minorenne, che pi\u00f9 tardi si scoprir\u00e0 essere sua figlia Zoe. A causa di un guasto alla macchina, i due sono costretti a fare tappa nella citt\u00e0 di Eureka; lo sceriffo locale, Cobb, perde una gamba in un bizzarro incidente durante un'indagine e Carter accetta di sostituirlo in attesa di poter ripartire. L'agente governativo Allison Blake gli spiega che Eureka \u00e8 una citt\u00e0 segreta fondata per volont\u00e0 di Albert Einstein dove abitano i migliori scienziati d'America, molti dei quali impiegati presso il locale centro di ricerca, la Global Dynamics; la citt\u00e0 \u00e8 controllata dal Dipartimento della Difesa, con cui Allison funge da tramite, e l'incidente di Cobb \u00e8 solo l'ultimo di una serie di anomalie provocate da un esperimento andato fuori controllo. Nel corso dell'incarico, Carter fa la conoscenza di alcuni dei cittadini, tra cui la psichiatra Beverly Barlowe, l'eccentrico zoologo Jim Taggart, l'ingegnere tuttofare Henry Deacon e la grintosa vicesceriffo Jo Lupo. Carter scopre che gli incidenti sono provocati da un acceleratore di particelle messo a punto dal fisico Walter Perkins che rischia di far collassare lo spaziotempo; Walter \u00e8 morto tentando di rimettere a posto le cose, ma con l'aiuto del figlio di Allison, Kevin, affetto dalla sindrome del savant, gli scienziati di Eureka riescono a riprogrammare l'acceleratore e a salvare la situazione. Risolto il problema, Carter scopre di essere stato nominato sceriffo di Eureka per intercessione di Cobb, che in seguito all'incidente ha dovuto ritirarsi. Susan Perkins, moglie di Walter, confida a Beverly che Walter era riuscito a procurarsi il materiale per l'acceleratore illegalmente e che era perci\u00f2 coinvolto in un caso di spionaggio industriale; Beverly ascolta la sua confessione, dopodich\u00e9 la uccide, rivelandosi a sua volta un'agente dell'organizzazione con cui era in contatto Walter.\nIl fantasma.\nTrama.\nSubito dopo il funerale dei Perkins, Eureka \u00e8 sconvolta dalle apparizioni di un fantasma e soprattutto dall'arrivo in citt\u00e0 di Susan Perkins, viva e vegeta; la Susan che tutti conoscevano e che \u00e8 stata uccisa da Beverly Barlowe, infatti, era in realt\u00e0 un clone che Walter aveva creato perch\u00e9 ancora innamorato della moglie nonostante lei l'avesse lasciato anni prima. Il fantasma si rivela essere lo stesso Walter, incastrato in una dimensione parallela a causa dell'incidente con l'acceleratore; alla fine, gli scienziati trovano il modo di stabilizzarlo e tutto si risolve per il meglio. Alla Global si insedia il nuovo direttore, Nathan Stark, premio Nobel nonch\u00e9 ex marito di Allison; Carter, nel frattempo, si trasferisce assieme a Zoe nella sua nuova casa, un bunker antiatomico trasformato in abitazione e gestito da S.A.R.A. (\"Super Abitazione Robotizzata e Automatizzata\"), un'intelligenza artificiale creata da Douglas Fargo, assistente di Stark.\nVuoti di memoria.\nTrama.\nJason e Kim Anderson, ricercatori e vecchi amici di Henry, arrivano ad Eureka per portare a termine un progetto commissionato dalla Difesa. Mentre Zoe \u00e8 impegnata con il teatro scolastico nella messa in scena di una versione molto particolare di \"Sogno di una notte di mezza estate\", Carter ed Henry iniziano a soffrire di vuoti di memoria; la causa \u00e8 Jason, capace di cancellare i ricordi grazie ad un dispositivo. Jason ha sfruttato il congegno molte volte nel corso degli anni per appropriarsi del lavoro della moglie e ha addirittura alterato i ricordi di Henry e Kim, che un tempo avevano una storia, in modo che i due si lasciassero e Jason potesse avere Kim per s\u00e9. Grazie a Carter, che indossando una microcamera ottiene le prove dell'esistenza del congegno, Jason viene smascherato e Kim ottiene un lavoro alla Global Dynamics, potendo cos\u00ec riprendere la sua relazione con Henry.\nRapiti dagli alieni.\nTrama.\nIn citt\u00e0 arriva Arnold Faraday, membro del Congresso, per un riesame del budget della Global Dynamics. Stark, per fare buona impressione, gli presenta il progetto di un'arma per l'induzione di ansia e paranoia attraverso un segnale satellitare; in realt\u00e0, all'insaputa di tutti, Faraday \u00e8 anche un membro del Consorzio, l'organizzazione segreta di cui fa parte Beverly, e il loro obiettivo \u00e8 un misterioso \"Manufatto\" custodito nella Sezione 5, l'area di massima sicurezza della Global. Fargo, Taggart, Vincent, proprietario del Caf\u00e9 Diem, Jo e Spencer, l'assistente di Henry, iniziano a comportarsi in modo strano e a credere che sia imminente un'invasione aliena; si scopre che la causa \u00e8 un film sugli extraterrestri che i cinque hanno guardato usando per la ricezione del segnale proprio il satellite della Global programmato per l'esperimento sulla paranoia. In preda al delirio, Jo, Fargo e Taggart sequestrano Faraday, credendolo un alieno, ma con l'aiuto di Carter riusciranno a tornare in s\u00e9.\nL'invulnerabile.\nTrama.\nUno strano incidente durante un esperimento rende invulnerabile il nevrotico dottor Carl Carlson, esperto in rigenerazione cellulare. Nei giorni successivi, le abilit\u00e0 di Carlson evolvono sempre di pi\u00f9, conferendogli telepatia e telecinesi; Henry e Stark scoprono che Carl \u00e8 stato contaminato dalle radiazioni emesse dal Manufatto, che stanno portando il suo cervello a sbloccare tutto il proprio potenziale. Grazie alle sue nuove percezioni, Carl scopre che Beverly vuole servirsi di lui per accedere al Manufatto e che Stark stesso, pur se completamente estraneo al Consorzio, \u00e8 ossessionato dal misterioso oggetto; attratto sempre di pi\u00f9 dall'energia del Manufatto, Carl sceglie infine di fondersi con esso, morendo, ma prima di scomparire assicura Stark che un giorno anche lui capir\u00e0 di cosa si tratta.\nDottor Nobel.\nTrama.\nFargo attiva accidentalmente un'arma progettata ai tempi della Guerra Fredda per lanciare il raggio della morte; gli scienziati della Global Dynamics hanno poche ore per evitare la catastrofe. L'apparecchiatura \u00e8 talmente antiquata che Carter \u00e8 costretto a rintracciare il suo creatore, il dottor Irvin Thatcher, ormai anziano e affetto da demenza senile; per fargli ricordare la procedura di disattivazione, Carter, Allison e Stark inscenano una cerimonia in cui Thatcher viene insignito del premio Nobel per la creazione dell'arma, evento mai accaduto perch\u00e9 in realt\u00e0 il Nobel and\u00f2 ad un rivale di Thatcher, il quale ne usc\u00ec distrutto. Il lancio avviene comunque, ma Carter riesce, in modo molto originale, a deviare il raggio della morte, salvando la situazione. La messinscena, per\u00f2, non \u00e8 stata del tutto inutile: grazie ad essa, infatti, Thatcher \u00e8 riuscito a riscattarsi professionalmente e ha finalmente trovato il coraggio di dichiararsi alla donna che ha sempre amato, trovando la felicit\u00e0.\nAlta velocit\u00e0.\nTrama.\nCarter e Jo indagano sul caso di un uomo che, correndo ad incredibile velocit\u00e0, ha provocato un incidente automobilistico, morendo sul colpo. L'uomo era un ricercatore della Sezione 5 e membro del gruppo del dottor Milton Houk; si scopre che Houk e il suo gruppo, per migliorare le proprie prestazioni sul lavoro, hanno assunto una droga, ottenuta modificando un farmaco sperimentale per la cura dell'autismo, che accelera il metabolismo, generando la supervelocit\u00e0. Houk, vittima di una crisi d'astinenza che ferma letteralmente il suo organismo, non riesce a confessare il nome di chi ha creato la sostanza, ma Carter riesce comunque a risalire all'identit\u00e0 del responsabile, ovvero Dylan, borsista alla Global Dynamics e interesse sentimentale di Zoe. Carter arresta il ragazzo, ma Stark decide comunque di conservare la droga per ulteriori sperimentazioni.\nGiusto come Raynes.\nTrama.\nCallister Raynes, un giovane informatico che tempo prima lasci\u00f2 la Global Dynamics, fa ritorno in citt\u00e0. Subito dopo il suo arrivo, ad Eureka cominciano a verificarsi malfunzionamenti dei computer provocati da un virus; Carter e Allison sospettano di Callister, ma si accorgono che Stark protegge il ragazzo. Messo alle strette, Stark confessa che Callister \u00e8 in realt\u00e0 un androide creato da lui stesso per testare un nuovo tipo d'intelligenza artificiale; Callister \u00e8 portatore del virus, che lo sta danneggiando sempre di pi\u00f9, e accidentalmente lo ha diffuso alla rete cittadina. Stark, che tiene a lui come a un figlio, sapeva tutto e ora sta tentando di curarlo prima che sia troppo tardi. Carter scopre che Zoe si \u00e8 resa colpevole di furto d'identit\u00e0 e di denaro per poterlo raggiungere ad Eureka e ha con lei una terribile discussione; ferita, Zoe scappa di casa assieme a Callister, fuggito a sua volta per non causare altri problemi. Carter e Stark riescono a trovarli, ma per Callister non c'\u00e8 ormai pi\u00f9 niente da fare, e il ragazzo si spegne tra le braccia di Stark; toccati dalla vicenda, Carter e Zoe si chiariscono e promettono d'ora in poi di essere una vera famiglia.\nUn bacio necessario.\nTrama.\nFargo testa su Stark un dispositivo per utilizzare i computer con il pensiero e nel frattempo Taggart sperimenta dei nanorobot capaci di guarire ogni tipo di ferita. A causa di un comando errato, i nanorobot sfuggono al controllo e iniziano ad evolversi, assemblandosi in forme di vita sempre pi\u00f9 complesse e intelligenti: l'origine del comando \u00e8 il dispositivo che Stark sta testando, con il quale i nanorobot si sono collegati. Poich\u00e9 il dispositivo risponde alle emozioni di Stark, i nanorobot si moltiplicano fino a generare un vero e proprio esercito di sue copie che agiscono controllate dal suo subconscio: per attirarli e distruggerli, Carter e Allison suscitano la gelosia di Stark baciandosi davanti a lui, cosa che conferma che Stark, in realt\u00e0, \u00e8 ancora innamorato di Allison. Risolto il problema, Stark e Allison si riavvicinano, con delusione di Carter, fin dall'inizio attratto da Allison.\nStrani comportamenti.\nTrama.\nUn polline prodotto da una nuova specie di piante provoca negli abitanti di Eureka comportamenti impulsivi e irrazionali: Allison ha una lite con Stark e ci prova con Carter, Henry \u00e8 frustrato e intrattabile, Jo pensa solo a divertirsi, Stark viola la sicurezza pur di accedere al Manufatto e Beverly rivela pubblicamente i segreti che le sono stati confidati dai cittadini durante le sedute. Gli unici rimasti inalterati sono Carter e Zoe, protetti dai filtri per l'aria di S.A.R.A. Carter distrugge le piante e l'effetto del polline svanisce, ma l'esperienza ha creato dissapori tra i cittadini, ed Henry decide di lasciare Eureka.\nLe regole della casa.\nTrama.\nCarter non si sente apprezzato per ci\u00f2 che fa per Eureka e inizia a considerare di lasciare la citt\u00e0, anche spinto dalla decisione di Henry di fare lo stesso. S.A.R.A. decide di correre ai ripari e sequestra Carter, Stark, Allison, Fargo, Henry e Beverly, dando a tutti loro un ultimatum: finch\u00e9 non si chiariranno, nessuno potr\u00e0 lasciare la casa. Stark, Henry e Fargo tentano di spegnere S.A.R.A., ma accidentalmente provocano l'attivazione di B.R.A.D. (\"Battle Reactive Automatic Defense\"), bellicosa intelligenza artificiale creata per scopi militari sulla base della quale \u00e8 stata adattata S.A.R.A. Con l'aiuto di Jo e Taggart, che agiscono dall'esterno, Carter riesce a riattivare S.A.R.A., che alla fine ammette che aveva soltanto paura di restare sola. La paradossale situazione, ad ogni modo, ha portato i protagonisti a riappacificarsi, e tutto torna alla normalit\u00e0.\nUna volta nella vita.\nTrama.\nStark e Kim conducono un test sul Manufatto, ma qualcosa va storto e si verifica un'esplosione. Quattro anni dopo, Carter e Allison sono sposati e aspettano un figlio, Henry e Kim sono una coppia felice e Stark ha lasciato la Global Dynamics. Nella Sezione 5 viene ritrovato un cadavere carbonizzato apparso letteralmente dal nulla; le stranezze proseguono con la comparsa in citt\u00e0 di oggetti ed eventi risalenti a quattro anni prima. Il cadavere si rivela essere quello di Kim, ed Henry \u00e8 costretto ad ammettere di essere lui stesso il responsabile di quanto sta accadendo: Kim, infatti, \u00e8 morta nell'esplosione del Manufatto quattro anni prima ed Henry ha usato l'acceleratore di Walter Perkins per cambiare il passato e salvarla, generando una linea temporale alternativa. La nuova realt\u00e0, per\u00f2, non \u00e8 stabile e il paradosso creato dall'interferenza di Henry la sta portando al collasso; l'unico modo per evitarlo \u00e8 tornare indietro e impedire a Henry di salvare Kim. Con l'aiuto di Stark, Carter riesce a tornare a quattro anni prima sovrapponendo la propria coscienza al se stesso del passato e a fermare Henry, che \u00e8 cos\u00ec costretto ad assistere alla morte di Kim. La linea temporale \u00e8 stata ripristinata e si ritorna cos\u00ec nel 2006; Carter, l'unico assieme ad Henry a ricordare il futuro alternativo, non ha pi\u00f9 l'amore di Allison, ma non perde la speranza che un giorno potr\u00e0 averla di nuovo accanto."}
{"id": "1322567", "revid": "41025", "url": "https://it.wikipedia.org/wiki?curid=1322567", "title": "Scalaponi", "text": ""}
{"id": "1322568", "revid": "1431409", "url": "https://it.wikipedia.org/wiki?curid=1322568", "title": "Alan Cumming", "text": "Biografia.\nFiglio di Mary e Alex Cumming (il padre era una guardia forestale), ha un fratello pi\u00f9 grande, Tom. Studia alla \"Monikie Primary School\" e alla \"Carnoustie High School\", prima d'appassionarsi alla recitazione, era intenzionato a diventare veterinario. Inizia la sua carriera dividendosi tra lavori televisivi e produzioni teatrali, fino al 1995, quando ottiene i primi ruoli significativi. Ottiene una parte in \"Amiche\" di Pat O'Connor e recita nei panni di Boris Grishenko in \"GoldenEye\", in seguito partecipa ai film \"Emma\" e \"Romy &amp; Michelle\".\nNegli anni seguenti partecipa a produzioni cinematografiche molto diverse tra loro, dal flop \"Spice Girls - Il film\" al capolavoro di Stanley Kubrick \"Eyes Wide Shut\", passando per \"I Flintstones in Viva Rock Vegas\" e \"La vendetta di Carter\". Nel 1993 Cumming torna a teatro, dove ricopre il ruolo del Maestro delle Cerimonie nella produzione londinese del musical \"Cabaret\", per il quale viene nominato ad un Laurence Olivier Award. Nel 1998 riprende la parte nella produzione di Broadway del musical, vincendo il Tony Award al miglior attore protagonista in un musical\nNel 2001 dopo aver partecipato a \"Spy Kids\", assieme a Jennifer Jason Leigh scrive e dirige \"Anniversary Party\". Nel 2003 ottiene la parte del mutante Kurt \"Nightcrawler\" Wagner in \"X-Men 2\" di Bryan Singer. In seguito presta la sua voce per \"Garfield - Il film\" e partecipa alla serie tv per ragazzi \"Shoebox Zoo\", inoltre recita in \"The Mask 2\" e ottiene una piccola parte in \"Orgoglio e pregiudizio\" del 2005.\nNel 2006 partecipa ad alcuni episodi della serie tv \"The L Word\". Dal 2009 recita nella serie TV della CBS, \"The Good Wife\", nel ruolo di Eli Gold. Nel 2012 recita come protagonista del film Any Day Now, una storia vera sulla battaglia legale di due omosessuali per l'adozione di un bambino affetto da Sindrome di Down. Cumming, oltre ad essere attore e regista, \u00e8 anche sceneggiatore, cantante e compositore, ha lavorato a Broadway nel musical \"Cabaret\", che gli \u00e8 valso un Tony Award, inoltre ha lavorato nell\"'Amleto\" di William Shakespeare e in \"Morte accidentale di un anarchico\" di Dario Fo.\nVita privata.\nAteo e apertamente bisessuale, Cumming \u00e8 stato fidanzato per due anni con l'attrice Saffron Burrows, conosciuta sul set del film \"Amiche\", e si \u00e8 sposato due volte: prima, dal 1985 al 1993, con l'attrice Hilary Lyon ed in seguito, nel 2007, con l'illustratore Grant Shaffer, con il quale attualmente convive a Manhattan (New York) con i loro due cani, Jerry e Lala. Dal 2012 segue una dieta strettamente vegana ed \u00e8 stato nominato, l'anno successivo, una delle \"25 celebrit\u00e0 vegane e vegetariane pi\u00f9 sexy\" dalla PETA, oltre ad essere insignito dalla stessa dell\"'Humanitarian Award\" nel 2017.\nDoppiatori italiani.\nNelle versioni in italiano dei suoi film, Alan Cumming \u00e8 stato doppiato da:\nDa doppiatore \u00e8 sostituito da:"}
{"id": "1322570", "revid": "119497795", "url": "https://it.wikipedia.org/wiki?curid=1322570", "title": "Whitney Hedgepeth", "text": "Specializzata nel dorso e nello stile libero, ha vinto due medaglie d'argento ai Giochi olimpici di Atlanta 1996, nei 100\u00a0m e 200\u00a0m dorso."}
{"id": "1322578", "revid": "57783691", "url": "https://it.wikipedia.org/wiki?curid=1322578", "title": "Do di petto", "text": ""}
{"id": "1322580", "revid": "767487", "url": "https://it.wikipedia.org/wiki?curid=1322580", "title": "Kazuo Fukushima", "text": "Biografia.\nSi form\u00f2 da autodidatta, avvicinandosi alla musica occidentale d'avanguardia ma mantenendo uno stretto rapporto con la musica tradizionale giapponese.\nNel 1953 entr\u00f2 nel gruppo sperimentale Jikken Kobo, fondato da T\u014dru Takemitsu e da J\u014dji Yuasa.\nComposizioni.\nTra i suoi lavori spiccano:"}
{"id": "1322584", "revid": "110157", "url": "https://it.wikipedia.org/wiki?curid=1322584", "title": "K\u00f6r\u00f6s (fiume)", "text": "Il Cris (K\u00f6r\u00f6s in ungherese, in rumeno Cri\u0219, in tedesco Kreisch) \u00e8 un fiume dell'Ungheria orientale affluente di sinistra del Tibisco presso Csongr\u00e1d.\nIl K\u00f6r\u00f6s scorre nella Grande Pianura Ungherese nelle province di B\u00e9k\u00e9s e Csongr\u00e1d. \u00c8 formato dalla confluenza presso la citt\u00e0 ungherese di Gyula dei fiumi Feh\u00e9r-K\u00f6r\u00f6s (\"Cris bianco\", in rumeno \"Cri\u0219ul Alb\") e Fekete-K\u00f6r\u00f6s (\"Cris nero\", in rumeno \"Cri\u0219ul Negru\"). Presso Gyomaendr\u0151d il K\u00f6r\u00f6s riceve il Sebes-K\u00f6r\u00f6s (\"Cris veloce\", in rumeno \"Cri\u0219ul Repede\"). Tutte e tre i fiumi suddetti nascono sui monti Apuseni, in Romania."}
{"id": "1322588", "revid": "1226", "url": "https://it.wikipedia.org/wiki?curid=1322588", "title": "Videopoker", "text": ""}
{"id": "1322590", "revid": "91475", "url": "https://it.wikipedia.org/wiki?curid=1322590", "title": "Olesia", "text": ""}
{"id": "1322592", "revid": "767487", "url": "https://it.wikipedia.org/wiki?curid=1322592", "title": "Marianne Kriel", "text": "Specializzata nel dorso, ha vinto la medaglia di bronzo nei 100\u00a0m dorso alle Olimpiadi di Atlanta 1996."}
{"id": "1322596", "revid": "48344", "url": "https://it.wikipedia.org/wiki?curid=1322596", "title": "North Cornwall", "text": ""}
{"id": "1322597", "revid": "753041", "url": "https://it.wikipedia.org/wiki?curid=1322597", "title": "Gus Hansen", "text": "In carriera ha vinto un braccialetto delle World Series of Poker alle World Series of Poker Europe 2010 nel \u00a310,350 No Limit Hold'em High Roller Heads-Up. Vanta inoltre tre titoli WPT (record assoluto) e la vittoria all'Aussie Millions 2007.\nBiografia.\nIn giovent\u00f9 Gus Hansen \u00e8 stato un ottimo giocatore di backgammon. Durante un soggiorno di studio in California nel 1993 conosce il Texas hold 'em. Rientra in Danimarca nel 1995 per svolgere il servizio militare, e una volta terminata la leva torna negli Stati Uniti, questa volta a New York. Qui inizia la sua carriera di giocatore professionista di backgammon, ma contemporaneamente, attirato dai pi\u00f9 alti guadagni, comincia a costruire ed affinare la sua strategia pokeristica.\nIl suo esordio nel circuito professionistico avviene nel 2002. A maggio vince il Five Diamond World Poker Classic, torneo del World Poker Tour, intascando un assegno di 556.460 dollari. Nel febbraio 2003 conquista ancora una vittoria WPT nel L.A. Poker Classic a Los Angeles, intascando il primo premio di 455.780 dollari.\nNel gennaio 2004 vince il PokerStars Caribbean Poker Adventure, guadagnando altri 455.780 dollari. Nel febbraio 2005 prende parte al Poker Superstar Invitational Tournament. L'evento viene trasmesso dalla NBC due ore prima del Super Bowl; Hansen chiude al primo posto e intasca 1.000.000 di dollari. Vince inoltre l'Aussie Millions nel gennaio 2007 a Melbourne, guadagnando 1.192.919 dollari.\nIl 26 settembre 2010 vince il suo primo braccialetto alle World Series of Poker Europe 2010, nell'evento \u00a3 10.000 No Limit Hold'em - High Roller Heads-Up, per un primo premio pari a 288.409 sterline."}
{"id": "1322598", "revid": "287204", "url": "https://it.wikipedia.org/wiki?curid=1322598", "title": "Tannhauser", "text": ""}
{"id": "1322600", "revid": "110157", "url": "https://it.wikipedia.org/wiki?curid=1322600", "title": "Somery", "text": "Somery \u00e8 un best of pubblicato dalla punk band californiana Descendents, nel 1991, due anni dopo il primo scioglimento ed edito dalla SST Records."}
{"id": "1322601", "revid": "287204", "url": "https://it.wikipedia.org/wiki?curid=1322601", "title": "Carrick", "text": "Carrick \u00e8 l'anglicizzazione di \"creag/carraig\", in gaelico \"roccia\" e si pu\u00f2 riferire a:"}
{"id": "1322602", "revid": "124041983", "url": "https://it.wikipedia.org/wiki?curid=1322602", "title": "Grandia", "text": " \u00e8 un videogioco di ruolo creato nel 1997 dalla software house Game Arts per Sega Saturn, e uscito successivamente anche per PlayStation. Racconta la storia di Justin, un ragazzo di 14 anni che sogna di diventare un avventuriero come suo padre, che gli ha lasciato in eredit\u00e0 una pietra proveniente da una civilt\u00e0 estinta tecnologicamente avanzata, nella cui ricerca scomparve misteriosamente.\nDal 10 novembre 2010 \u00e8 possibile scaricare \"Grandia\" su PlayStation 3 e PlayStation Portable tramite PlayStation Network.\nTrama.\n\"Grandia\" \u00e8 ambientato in un mondo in cui le societ\u00e0 prosperano sotto un'era di crescente sviluppo tecnologico seguita al collasso della civilt\u00e0 di Angelou occorso secoli prima.\nIl gioco comincia con il Generale Baal che d\u00e0 ordini al colonnello Mullen, suo figlio, e all'aiutante di campo di questi, il tenente Leen, a proposito degli imminenti completamenti degli scavi alle rovine di Sult, nel continente di Messina, dove si pensa che giacciono i tesori dell'antico popolo.\nNel frattempo, nella citt\u00e0 portuale di Parm, situata nei pressi del sito di scavo, Justin sta trascorrendo uno dei suoi innumerevoli pomeriggi a giocare a fare l'avventuriero assieme alla sua amica Sue e altri ragazzi. In quel pomeriggio uno di essi, Gantz, lo mette alla prova con una finta caccia al tesoro che consiste nel ritrovare, sparsi per la citt\u00e0, quelli che corrisponderebbero a un elmo, uno scudo e una spada vera: una pentola, un coperchio di essa e una spada di legno, oltre a un grembiule, gi\u00e0 rinvenuto da Sue, che corrisponderebbe invece a un'armatura. Egli aspira a diventare un avventuriero, come i suoi antenati, ma molte persone considerano la sua ambizione sciocca e ingenua, cos\u00ec come generalmente si crede che sia stata scoperta la \u201cFine del Mondo\u201d (sotto forma di un insormontabile muro di pietra) su un nuovo continente, Elencia, e perci\u00f2 tale ruolo \u00e8 diventato obsoleto.\nQuello stesso giorno, tornato a casa, Justin viene a sapere da Lilly (sua madre), durante la consueta ora di cena assieme a Sue, che il curatore del Museo Baal, venuto a pranzo al ristorante sottocasa da lei gestito, ha qualcosa in serbo per lui l'indomani: si tratta di una Pietra dello Spirito, la stessa appartenuta a suo padre, che era anch'egli un avventuriero. Dopodich\u00e9 il curatore consegna un'autorizzazione a Justin e Sue con la quale visitare gli scavi assieme alle Forze Garlyle.\nDopo aver appena provocato un incidente ad un reperto del Museo, Justin si dirige in zona assieme a Sue ad indagare. Sfuggendo ai soldati di Garlyle dopo che le tre sergenti Saki, Nana e Mio gli avevano strappato l'autorizzazione, da loro non ritenuta sufficientemente valida, Justin, infiltrandosi pi\u00f9 in profondit\u00e0 nelle rovine, scopre che la Pietra dello Spirito pu\u00f2 far muovere antichi meccanismi e trova un dispositivo olografico che visualizza l'immagine di una donna di nome Liete, che gli dice che la sua pietra racchiude grandi poteri, e che dovr\u00e0 viaggiare verso est alla ricerca di Alent, l'antica citt\u00e0 della conoscenza, per apprenderne il suo vero potenziale. Usciti dalla stanza dove c'era l'ologramma di Liete, vengono scoperti da Leen e Mullen, che prover\u00e0 subito a interrogarli, ma riusciranno a fuggire. All'esterno, si scontreranno con un uccello di roccia, che era stato rianimato dallo stesso Mullen.\nPer raggiungere Alent, Justin e Sue dovranno ottenere il biglietto per il battello per andare nel nuovo continente. Justin chiede alla madre un modo per andarci, e gli dice di andare semplicemente al porto per saperlo. Vanno in giro a chiedere informazioni, e vengono a sapere a proposito di Java, un grande avventuriero, uno dei migliori sul continente di Messina, che potrebbe procurargli il biglietto, e che frequenta un bar del nord della citt\u00e0, di cui per\u00f2 la proprietaria, la signora Kirlian, ha perso la chiave. Dopo essere riusciti a riportargliela e atteso la sera per l'apertura, quest'ultima chiede a Justin di riportare a Java il portafogli perso. Justin e Sue raggiungono le miniere di Leck in treno il mattino dopo e superano la prova di Java. Tornato a casa, Justin dir\u00e0 per\u00f2 a Sue che non dovr\u00e0 seguirlo anche nella sua avventura, e perci\u00f2 quest'ultima non recepisce positivamente le sue parole, rattristandosi e prendendosela con lui. La notte immediatamente successiva all'ultima commossa cena con sua madre, esce furtivamente da casa sua recandosi al porto il mattino presto per prendere la nave che lo porter\u00e0 entro un mese al Nuovo Mondo, dopo essersi promesso di diventare un grande avventuriero come suo padre.\nA bordo della nave, Justin scopre che Sue si \u00e8 imbarcata clandestinamente. Come conseguenza, entrambi saranno puniti venendo reclutati come mozzi di bordo, con l'incarico di lucidare il ponte della nave tutti i giorni fino all'approdo sul nuovo continente. Tale routine viene alleggerita un mattino dall'arrivo di un ospite a bordo: si tratta di Feena, una ragazza avventuriera, la pi\u00f9 celebre del nuovo continente, che si unir\u00e0 ai due al salvataggio del battello da una nave stregata comparsa nella nebbia. Con questa impresa Justin e Sue provano cos\u00ec a Feena le loro capacit\u00e0.\nFinalmente sbarcati a New Parm, Justin e Sue scoprono che la Societ\u00e0 degli Avventurieri, ridotta ad una mera compagnia turistica di cui Feena non \u00e8 altro che una testimonial, \u00e8 ora guidata da un ripugnante personaggio, Pakon, figlio del signor Gauss, il precedente presidente a cui Justin avrebbe dovuto consegnare una lettera di raccomandazione da parte di sua madre, risultando per\u00f2 deceduto, e che \u00e8 intenzionato a costringere Feena a sposarlo; Justin e Sue vanno fuori citt\u00e0 a casa di Feena per convincerla ad unirsi alla loro avventura, ma fuori ella viene rapita da Pakon. Justin e Sue accorrono alla chiesa di New Parm e salvano dal matrimonio forzato Feena, che lascia l'associazione, e l'avventura comincia.\nRecatisi insieme alle Rovine di Dom nella speranza di incontrare di nuovo Liete, quest'ultima dice loro che Alent si trova pi\u00f9 a fondo del nuovo mondo, dietro la Fine del Mondo. Al ritorno salvano un bambino umanoide ferito, Rem, e lo portano a casa di Feena, ma un'unit\u00e0 delle Forze Garlyle guidate da Saki, Nana e Mio, li intercetta; Justin, Feena e Sue, rientrati a casa con l'erba medicinale per curarlo, escono tutti e quattro il mattino dopo, e vengono catturati, perch\u00e9 gli umanoidi sono classificati top-secret secondo i piani delle Forze Garlyle, che interrogano Justin sulla sua abilit\u00e0 di manipolare gli antichi macchinari all'interno delle rovine. \nJustin e Sue mettono in atto il loro primo tentativo di fuga facendo fingere a quest'ultima un malore. Stordita una guardia, i due corrono a cercare la chiave per liberare Feena, ma dopo aver stordito un'altra guardia nella sua stanza e requisita la chiave, escono e vengono circondati da un gruppo di soldati. Justin ora si trova di nuovo nella stessa cella, stavolta da solo e legato ad una corda dal soffitto. Arriva Leen, che gli dir\u00e0 che conosce troppi segreti sulla civilt\u00e0 di Angelou, che non sono ancora state emesse sentenze di esecuzione nei confronti di lui e delle sue amiche, cosa che sarebbe avvenuta entro la settimana, e che dovr\u00e0 requisire un treno militare, unico mezzo per evadere, dopodich\u00e9 le cade la chiave della cella e Justin, riuscito a liberarsi, va a liberare Sue e Feena, e la fuga ha inizio.\nFuggiti sul treno contrastando i tentativi delle tre sergenti di ricatturarli, i tre arrivano a Luc, il villaggio dell'umanoide, circondato dalla nebbia e situato ai piedi della Fine del Mondo, dove per\u00f2, andati dal capo del villaggio, per essere accettati dovranno ottenere la benedizione del Dio della luce, che vive in cima a una montagna dietro il villaggio, dal cui idolo dovranno prendere una bottiglia di nettare e poi fare ritorno e berla davanti a lui. Il capo del villaggio sconsiglia al gruppo di intraprendere i propri propositi, facendosi raccontare la leggenda degli Icariani e dell\u2019innalzamento della Fine del mondo. Il villaggio viene per\u00f2 attaccato nella notte dalle Forze Garlyle, che vogliono rubare il Dio della Luce, che si riveler\u00e0 essere un frammento di Pietra dello Spirito. Mentre il gruppo di Justin difende gli abitanti del villaggio e la pietra facendosi strada per il monte su cui \u00e8 situata, arrivati in cima Sue e Justin scoprono con gran sorpresa alla fine, dallo sgomento di Feena rivoltole per il suo coinvolgimento, che Leen \u00e8 sua sorella, e Justin sventa il tentativo di Leen di rubare l'enorme frammento di pietra dello spirito.\nUna volta superato la Foresta Nebbiosa, i tre procedono cos\u00ec alla scalata del gigantesco muro di pietra, accampandosi ogni volta prima di raggiungere la vetta e avere cos\u00ec accesso al rimanente territorio del continente. Giunti in cima, Sue, Justin e Feena vengono catturati da strani macchinari volanti, e cadono dalla Fine del Mondo. Facendosi strada per la foresta sottostante, incontrano Gadwin, un cavaliere veterano che vede del potenziale in Justin e vanno al suo villaggio, Dight. Dopo aver salvato il villaggio da una terribile minaccia sotto forma di una pioggia rossa tossica, il gruppo si reca ad un altro villaggio, Gumbo, dove cercano un barcaiolo che li guidi alle vicine Torri Gemelle per trovare nuove risposte su Alent ricontattando Liete, ma senza successo. Il villaggio, nel quale \u00e8 in corso il festival annuale, accoglie Justin e Feena scambiandoli per una coppia. Tale coppia, secondo la tradizione, dovr\u00e0 essere sacrificata al drago che vive nel vulcano per mantenerne la temperatura, e Justin e Feena vengono lanciati in esso con una catapulta. Justin decide di sconfiggere il drago, e giungono anche Sue e Gadwin ad aiutarlo. Sconfitto il drago, il vulcano comincia ad eruttare e corrono via al villaggio di Gumbo.\nFinalmente ottenuto un passaggio in barca da Danda, dapprima non concesso poich\u00e9 aveva una relazione con Naina non rivelata per evitare il sacrificio ma ora approvata dal capovillaggio, il gruppo giunge alle Torri Gemelle, ma le Forze Garlyle, per via della loro abituale copertura aerea oltre la Fine del Mondo, si trovano anche l\u00ec. All'interno vengono scoperti da Mullen e Leen, che sequestra la pietra a Justin, e un teletrasporto situato nella stanza dove si trovavano si attiva, disperdendoli; ora, Justin assieme a Leen, e Feena assieme a Mullen (che attraverso i murali le racconta la storia della civilt\u00e0 di Angelou) dovranno evadere dalle profondit\u00e0 della torre. All'uscita Leen compie un gesto di gentilezza verso Justin restituendogli la pietra, facendo come se tutto non fosse mai accaduto.\nTornati a Dight, Sue cade improvvisamente a terra ammalata, e viene portata alla clinica della Dottoressa Alma, amica d'infanzia di Gadwin. Temendo per la sua sicurezza, Justin ottiene la sfera di teletrasporto che doveva essere usata per raggiungere direttamente Alent e prima di procedere con Gadwin e Feena la fa usare a Sue per ritornare a Parm, non prima che ella si sarebbe fatta promettere a Feena, tra le lacrime, di completare l'avventura e rivedersi un giorno insieme con lei e Justin. Justin poi sconfigge finalmente in duello Gadwin, che far\u00e0 ottenere a lui e Feena la sua barca, prima di lasciare il gruppo.\nA bordo, durante la limpida sera, Justin e Feena iniziano l'un l'altro ad esprimere i loro sentimenti, fino a quando si imbattono in alcune sirene, che chiedono l'aiuto di Justin, ma si scoprir\u00e0 ben presto essere una trappola. Sbarcati sull'est di Elencia, i due incontrano Rapp di Cafu, che chiede loro aiuto per distruggere una torre nei pressi che emana un'energia oscura e ha pietrificato il villaggio dove prima risiedevano. Trovata la torre, che si scoprir\u00e0 controllata dalle Forze Garlyle, il gruppo incontra nel cortile principale Milda del villaggio di Laine, che si unisce a loro nella distruzione della sorgente di corruzione, una creatura simile a una pianta conosciuta come \"Gaia\" nutrita dai ricercatori delle Forze Garlyle sotto gli ordini del Generale Baal. Dopo averla distrutta e preso un campione dei suoi semi, Justin viene confrontato da Leen a Cafu che glielo ruba, ma non prima che quest'ultima riveli la sua identit\u00e0 di Icariana (una razza di potenti stregoni che vissero durante l'era di Angelou). In conseguenza dell'attacco notturno delle Forze Garlyle a Cafu, il capovillaggio chiude le porte a Justin e i suoi amici.\nAncora desideroso di raggiungere Alent, il gruppo di Justin viaggia attraverso il Deserto di Zil e oltrepassa le montagne fino a Laine, il paese natale di Milda, dove nella vecchia Laine \u00e8 accaduta la stessa tragedia di Cafu. Per sapere come raggiungere Alent, dovranno chiedere ai tre saggi di Laine: Darlin (marito di Milda), Derlin e Dorlin. Per\u00f2 quest'ultimo ha perso le sue corna, e con esse anche la memoria, nella vecchia Laine, e il gruppo dovr\u00e0 ritrovargliele. Il centro della vecchia Laine \u00e8 un nido di Gaia, e il gruppo \u00e8 preoccupato per la sua ricomparsa. Dopodich\u00e9 Milda lascia il gruppo e rimane a Laine.\nProcedendo con la ricerca di Alent, il gruppo ritrova Guido, un Mogay (una specie dall'aspetto di conigli) mercante gi\u00e0 incontrato a Dight, che li porta alla sua citt\u00e0, Zil Padon, di cui \u00e8 a capo a dispetto dell'apparenza di et\u00e0, permettendo loro l'accesso alle Rovine sotterranee. Qui, ottenuto l'artefatto necessario per entrare ad Alent (la Medaglia della Conoscenza), il gruppo viene di nuovo imboscato da alcune truppe di Garlyle guidate da Mullen, di cui il Generale Baal improvvisamente ne far\u00e0 tutte strage sfruttando i poteri di Leen, e Feena scopre dei poteri magici innati che manifesta sotto forma di ali quando \u00e8 in pericolo, e viene immediatamente catturata e portata, senza sensi, sulla sua nave ammiraglia, il Grandeur.\nBaal le rivela che intende far rivivere Gaia, completamente potenziato, usando la pietra per conquistare il mondo e ricrearlo a sua stessa immagine, e che Feena dovr\u00e0 essere sacrificata a Gaia. Justin, Rapp, e Guido riescono ad abbordarsi sul Grandeur e lottano contro Saki, Nana e Mio al completo e le truppe Garlyle prima di fronteggiare Baal. Per via del meccanismo di autodistruzione attivatosi per errore, la nave comincia a precipitare, e Guido e Rapp finiscono col separarsi da Justin, lasciandolo a combattere Baal da solo. Il generale costringe Justin a lasciargli la Pietra dello Spirito minacciando Feena, ma Baal la tiene comunque in ostaggio dopo essersela fatta consegnare facendo poi cadere Justin dalla nave azionando una botola. Questi per\u00f2 si aggrappa fortunosamente, ed \u00e9 perci\u00f2 costretto a combatterlo, ma apprende dopo lo scontro che si \u00e8 fuso con Gaia. Egli getta via Justin dalla nave in fiamme e prende la sua Pietra dello Spirito, ma Feena si libera e si precipita ad afferrare Justin. Il Grandeur si disintegra in aria, apparentemente assieme a Baal e alla Pietra dello Spirito. Feena usa i suoi poteri appena scoperti di Icariana per salvare Justin dalla caduta. Feena dormir\u00e0 per tre giorni, prima che il gruppo possa proseguire.\nDopo essersi riunito, Justin, Feena, Rapp e Guido raggiungono finalmente Alent (Guido lascer\u00e0 il gruppo appena raggiunta l'entrata) per mezzo di un ascensore magico; Alent, difatti, si trova in orbita. Qui Justin incontra Liete in persona, che gli rivela che la sua pietra \u00e8 davvero un antico artefatto forgiato dagli Icariani, ed era un dono per gli umani che vivevano al tempo in cui la usavano per portare prosperit\u00e0, ma quando vennero corrotti da desideri oscuri, diedero invece alla luce Gaia, che quasi distrusse il mondo. Gli Icariani sacrificarono s\u00e9 stessi per salvare il pianeta e l'umanit\u00e0, e attuarono un incantesimo secondo cui due della loro specie sarebbero dovuti nascere nel mondo quando Gaia sarebbe risorto, destinati a sacrificarsi per salvare il mondo ad ogni sua rinascita, per un ciclo infinito. Inoltre Liete rivela che \u00e8 solo una delle tante Liete susseguitesi prima di lei a custodire l'antica Alent per ogni epoca, e indica delle tavole di pietra che esse hanno lasciato a loro testimonianza, a seconda del colore, rossa o blu (molte sono di questo colore, per ogni nascita di Gaia), se ha avuto o meno una vita felice. Le Liete che Justin aveva fino ad allora incontrato erano diverse immagini di s\u00e9 stessa per tenerle compagnia ad Alent poich\u00e9 non avevano personalit\u00e0. Capendo che Feena e Leen sono l'attuale rinascita degli Icariani, Justin, ora con anche Liete nel gruppo, parte per salvarle da Baal fusosi con Gaia, che pianifica di usare quest'ultimo oltre alla Pietra dello Spirito per distruggere il mondo e inizia a devastare la regione circostante.\nOra per\u00f2 Baal sta affrontando un ammutinamento alla Base J tra le sue truppe, compreso suo figlio Mullen, che ne \u00e9 a capo, ed il gruppo di Justin \u00e8 quindi suo alleato. Con Gaia che prova all'intero esercito Garlyle di essere ben pi\u00f9 di una sfida, Leen accetta il suo destino.\nSebbene Mullen supplichi Feena di finire Gaia, Justin sa che ci\u00f2 continuer\u00e0 a perpetuare la catena della storia: usando i poteri degli Icariani, Gaia non verr\u00e0 davvero ucciso ma rimarr\u00e0 in letargo, come \u00e8 sempre stato. Leen si sacrifica usando il cannone a vapore della Base J contro Gaia.\nMullen vuole usare i poteri icariani di Feena per sconfiggere Gaia, comunque, Justin viene abbandonato da Rapp e Liete e perde ogni speranza. Sar\u00e0 poi incoraggiato dalla ricomparsa di tutti i suoi vecchi alleati, e viaggia nel cuore sotterraneo di Gaia per distruggere esso e la Pietra dello Spirito una volta per tutte. Entrato nel Reame degli Spiriti (guardiani del mondo e forza oppositrice di Gaia), Justin riceve da essi la Spada dello Spirito con la quale combattere Gaia. Entrato nel corpo di Gaia e recuperato Feena da Mullen, Justin va verso il nucleo e combattono. Sconfitto il Generale Baal completamente trasformato, e poi Gaia stesso, Justin e Feena procedono nel vero centro di essa e distruggono il suo nucleo, cio\u00e8 la Pietra dello Spirito ingigantita.\nGaia \u00e8 definitivamente sconfitto, la maledizione delle Pietre dello Spirito che condannava il mondo \u00e8 spezzata e il mondo conosce una nuova era di pace, cos\u00ec come i popoli di tutte le nazioni diventeranno uniti. Mullen si vede riapparire improvvisamente Leen, tornata in vita con la distruzione di Gaia.\nL'epilogo dopo i titoli di coda, ambientato dieci anni dopo, vede un'adolescente Sue, sullo sfondo di una Parm diventata molto pi\u00f9 estesa e multietnica, mentre le gesta di Justin sono diventate note in tutto il mondo, recarsi al porto ad incontrare quest'ultimo e Feena tornare a casa con i loro bambini.\nModalit\u00e0 di gioco.\nSistema di battaglia.\nAll'inizio di ogni battaglia apparir\u00e0, nella parte bassa dello schermo, una barra con dentro le icone dei personaggi del gruppo e i nemici che, col passare del tempo, andranno sempre pi\u00f9 a destra in base alla loro velocit\u00e0 fino a che non raggiungono un apice di controllo che \u00e8 vicino alla fine della barra.\nQuando un personaggio raggiunge l'apice di controllo, il tempo si ferma e si pu\u00f2 pianificare per bene la propria mossa.\nLe mosse base sono l'attacco e la posizione difensiva (tira fuori lo scudo, braccia davanti al petto...). Se si ordina di usare un oggetto, un'abilit\u00e0 o una magia, il personaggio dovr\u00e0 prima eseguire una Preparazione che far\u00e0 s\u00ec che il personaggio si concentri e faccia passare la sua icona nella barra dall'apice alla fine. Pi\u00f9 il personaggio usa quell'abilit\u00e0/magia, pi\u00f9 veloce sar\u00e0 a prepararsi le volte successive.\nSistema di progresso.\nPer guadagnare punti esperienza bisogna sempre sconfiggere i mostri nelle battaglie mantenendo il personaggio vivo; raggiunti i punti esperienza necessari per salire di livello, automaticamente, essi si azzereranno e il livello del personaggio salir\u00e0 insieme ad alcuni parametri. Oltre a far salire le statistiche, per\u00f2, quando il personaggio sale di livello fa aumentare l'esperienza necessaria per poter salire ancora. Ogni personaggio ha la sua crescita di esperienza da raggiungere diversa; certi personaggi saliranno di livello velocemente, altri moderatamente mentre altri addirittura renderanno difficile la crescita con esperienza necessaria sempre pi\u00f9 alta rispetto agli altri. Oltre ai punti esperienza, ci sono i Punti Abilit\u00e0. Non si guadagnano sconfiggendo mostri, bens\u00ec attaccando e usando magie/abilit\u00e0. Per ogni abilit\u00e0/magia eseguita, si ricevono alcuni Punti Abilit\u00e0 inerenti a quell'elemento, es. con un'abilit\u00e0 d'acqua, si ricevono alcuni Punti abilit\u00e0 nella statistica Acqua; quando se ne accumulano 100, salir\u00e0 il livello inerente a quella sezione. Si possono sbloccare ulteriori abilit\u00e0/magie quando le abilit\u00e0 salgono di livello.\nUn'utile caratteristica dei Punti Abilit\u00e0, inoltre, \u00e8 quella di aumentare le statistiche base del personaggio in base al bonus dell'elemento allenato, es. il bonus dell'elemento acqua \u00e8 +1 punti ferita.\nSonoro.\nColonna sonora.\nLa colonna sonora di Grandia \u00e8 stata composta da Noriyuki Iwadare, noto per aver composto anche per la serie \"Lunar\" e nel 2005, il videogioco Square Enix \"Radiata Stories\". Questa colonna sonora contiene sia temi orchestrati che sintetizzati che variano di genere dalla new age alla classica fornendo all'ascoltatore molta variet\u00e0 per uno di quei videogiochi che vengono considerati i migliori del loro genere. In particolare, \"Theme of Grandia\" (che \u00e8 possibile ascoltare nel filmato introduttivo del videogioco) \u00e8 un esempio di come implementare diversi generi in una singola traccia.\nRemaster.\nGungHo Online Entertainment ha fatto uscire il 16 agosto 2019 su Nintendo Switch in formato digitale per poi pubblicare a settembre per PC in Nord America ed Europa, \"Grandia HD Collection\", raccolta che include \"Grandia\" e \"Grandia II HD Remaster\". In Giappone \u00e8 uscita il 25 marzo 2020.\nAccoglienza.\nRetrospettivamente, la rivista \"Famits\u016b\" ha classificato Feena come la ventiquattresima eroina pi\u00f9 famosa dei videogiochi degli anni '90."}
{"id": "1322606", "revid": "1543377", "url": "https://it.wikipedia.org/wiki?curid=1322606", "title": "Obrint Pas", "text": "Obrint Pas (espressione catalana per \"Passare Oltre\") \u00e8 un gruppo originario di Valencia. La loro musica \u00e8 un misto tra rock, ska e reggae con ritmi di dol\u00e7aina, uno strumento tradizionale di Valencia. I testi richiedono l'indipendenza Catalana per i paesi Catalani e sostengono la cultura Catalana.\nStoria.\nGli Obrint Pas si son formati nel 1993. L'anno successivo, il 1994 hanno inciso la loro prima cassetta che li port\u00f2 al \"III Tirant de Rock\". Durante gli anni successivi la banda prese parte ad altri festival, che consolidarono la loro musica.\nIl loro primo album, \"La revolta de l'\u00e0nima\", \u00e8 del 1997. 3 anni dopo arriv\u00f2 \"Obrint Pas\" (2000), il loro primo album con etichetta \"Propaganda pel Fet\". La consacrazione del gruppo venne con l'album \"Terra\" nel 2003. Appena un anno dopo il gruppo incise \"La Flama\" (2004) che li lanci\u00f2 sulla scena internazionale in paesi come Germania, Svizzera, Paesi Bassi, Marocco.\nIl loro ultimo lavoro, \"En Moviment\" (2005) \u00e8 un Live con molte collaborazioni come Alex dei Inadaptats, Fermin Muguruza, All Tall e molte altre. L'album \u00e8 stato inciso a Valencia come un tributo a Ovidi Montllor nell'anniversario dei dieci anni dalla morte. Unico tra i gruppi catalani i Obrint Pas scalarono le classifiche spagnole con questo album."}
{"id": "1322607", "revid": "100097242", "url": "https://it.wikipedia.org/wiki?curid=1322607", "title": "Nicole Livingstone", "text": "Specializzata nel dorso, ha vinto tre medaglie ai Giochi olimpici di Barcellona 1992 e di Atlanta 1996.\n\u00c8 conosciuta anche come Nicole Stevenson, cognome preso dal marito."}
{"id": "1322608", "revid": "767487", "url": "https://it.wikipedia.org/wiki?curid=1322608", "title": "Anniversary Party", "text": "Anniversary Party \u00e8 un film indipendente a basso costo del 2001, scritto, diretto ed interpretato da Jennifer Jason Leigh e Alan Cumming, presentato nella sezione Un Certain Regard al 54\u00ba Festival di Cannes."}
{"id": "1322613", "revid": "112895864", "url": "https://it.wikipedia.org/wiki?curid=1322613", "title": "Amateur Athletic Union", "text": "L'Amateur Athletic Union, conosciuta con la sigla AAU, \u00e8 una federazione sportiva degli Stati Uniti d'America, che organizza vari campionati di pi\u00f9 sport.\nStoria.\n\u00c8 stata fondata nel 1887 e la sua caratteristica principale \u00e8 il dilettantismo degli atleti che vi partecipano. \u00c8 da sempre in competizione con la National Collegiate Athletic Association (NCAA) per l'organizzazione degli sport dilettantistici, soprattutto in ambito femminile. Fino agli anni trenta, l'AAU era strettamente legata all'American Olympic Committee (il comitato olimpico americano), e i suoi campionati erano valevoli per la qualificazione ai Giochi olimpici. Successivamente, la NCAA ha ottenuto la supremazia nella maggior parte degli sport.\nDal 1930 l'AAU assegna annualmente il Premio James E. Sullivan al miglior sportivo statunitense dilettante, mentre negli anni settanta l'AAU \u00e8 stata al centro di varie controversie a causa delle condizioni in cui dovevano gareggiare alcuni atleti dilettanti, tra cui Steve Prefontaine e Wes Santee."}
{"id": "1322615", "revid": "44638", "url": "https://it.wikipedia.org/wiki?curid=1322615", "title": "Amateur Athletic Union of the United States", "text": ""}
{"id": "1322616", "revid": "110157", "url": "https://it.wikipedia.org/wiki?curid=1322616", "title": "Fat (Descendents)", "text": "Fat \u00e8 il primo EP pubblicato dalla punk band californiana Descendents, edito nel 1981 dalla New Alliance Records."}
{"id": "1322618", "revid": "446353", "url": "https://it.wikipedia.org/wiki?curid=1322618", "title": "Take This to Your Grave", "text": "Take This to Your Grave \u00e8 l'album studio di debutto della rock band statunitense Fall Out Boy, il primo con l'etichetta Fueled by Ramen. \u00c8 stato pubblicato il 6 maggio 2003. Il titolo \u00e8 un verso della canzone \"The Patron Saint of Liars and Fakes\": \"Take this to your grave/And I'll take it to mine\". Con produttore Sean O'Keefe, le canzoni sono state scritte dal cantante/chitarrista Patrick Stump e dal bassista Pete Wentz, mentre le parti di chitarra composte da Joe Trohman. \"Take This to Your Grave\" \u00e8 il primo album dei Fall Out Boy caratterizzato dalla presenza dell'attuale batterista Andy Hurley. L'album fu registrato grazie ad un investimento della Island Records, ma venne prodotto dalla Fueled by Ramen.\nL'album divenne un successo metropolitano e aiut\u00f2 la band a guadagnarsi una buona base di fan, oltre a qualche minor successo commerciale. Con i singoli \"Grand Theft Autumn/Where Is Your Boy\" e \"Saturday\", i loro relativi video messi in onda da Fuse e mtvU e la messa in onda sulle maggiori stazioni radio del Paese, l'album vendette molto bene e fu certificato come \"Gold\" dalla Recording Industry Association of America (RIAA) per la vendita di 500'000 copie, ma solo nel 2006, dopo il successo riscosso dal successivo album From Under the Cork Tree (2005). \"Take This to Your Grave\" vendette 553'000 copie nei soli Stati Uniti fino al 2007, secondo Nielsen SoundScan, molte delle quali dopo il successo dei successivi album From Under the Cork Tree (2005) e Infinity on High (2007).\nStoria.\nI Fall Out Boy si formarono nel 2001 nei pressi di Chicago, Illinois. Debuttarono con un demo album autoprodotto lo stesso anno, Fall Out Boy's Evening Out with Your Girlfriend pubblicato sotto la Uprising Records. Entrambe le pubblicazioni aiutarono i Fall Out Boy a ottenere fama su internet e attenzioni dalle grandi etichette discografiche. Il gruppo firm\u00f2 per l'etichetta discografica indipendente Fueled by Ramen e ricevette un anticipo dalla Island Records, che finanzi\u00f2 la produzione di \"Take This To Your Grave\".\nRegistrazione e produzione.\n\"Take This to Your Grave\" venne registrato agli Smart Studios di Madison, Wisconsin, sotto la Fueled by Ramen ma grazie ad un investimento di $40'000 della Island Records. Durante la produzione, i membri della band dormirono sul pavimento della casa di uno sconosciuto per due settimane. Il gruppo termin\u00f2 i soldi a met\u00e0 del lavoro, cos\u00ec chiesero allo studio che li forn\u00ec di gassosa invece che di piccole quantit\u00e0 di cibo. Il batterista Andy Hurley compar\u00f2 la produzione dell'album ad \"andare in guerra\", dichiarando che le registrazioni col resto del gruppo furono simili a \"stare insieme in trincea\". L'obiettivo della band con \"Take This to Your Grave\" era di produrre un album che fosse \"tutto di un pezzo e bello di canzone in canzone\" come \"Through Being Cool\" dei Saves The Day. La fase di pre-produzione fu compiuta in un magazzino che la band usava gratuitamente di notte. Qui i membri discussero delle sonorit\u00e0 che desideravano dare all'album. Alcune canzoni destinate all'album non andarono bene e il gruppo decise inizialmente di usarle per i successivi album, ma invece vennero presto abbandonate.\nMusica.\nSecondo Johnny Loftus di AllMusic, i testi di \"Take This to Your Grave\" \"fondono riflessioni sull'amore e la giovent\u00f9 con una sana quantit\u00e0 di tagliente cinismo, accorti principi di cultura popolare e una fraseologia sfacciata\". Patrick Stump scrisse \"Saturday\" su come si sentisse un fallimento al momento di diplomarsi alla High School e tenne inizialmente per s\u00e9 la canzone fin quando il gruppo non ebbe bisogno di canzoni aggiuntive. Stump quindi collabor\u00f2 col bassista Pete Wentz per completare il testo della canzone. \"Grand Theft Autumn/Where Is Your Boy\" parla di gelosia e amore non corrisposto.\nInformazioni sull'album.\nNel periodo di \"Take This to Your Grave\" i Fall Out Boy si trovavano nei loro primi giorni indipendenti e si esibivano in piccoli locali, prima del loro successo commerciale.\nDopo l'iniziale pubblicazione dell'album venne distribuita anche un'edizione limitata di \"Take This to Your Grave\" su vinile che si caratterizzava da una copertina alternativa e presentava in aggiunta un remix dance di \"Grand Theft Autumn/Where Is Your Boy\". Del vinile furono stampati 1000 esemplari: 500 copie in una versione verde-camuffamento, altre 500 in versione nera. Entrambe le versioni furono vendute con allegate sei figurine giganti. In seguito l'album venne ripubblicato il 25 gennaio 2005 come \"Take This To Your Grave: Director's Cut\", limitato a soli 5000 esemplari. Il CD contiene una grande sezione di video della band che analizza ogni canzone parola per parola e nota per nota, tutte le canzoni della release originale e due nuove tracce: una cover di \"Roxanne\" dei The Police e il remix dance di \"Grand Theft Autumn/Where Is Your Boy\". Dell'edizione \"Director's Cut\" vennero inoltre commercializzate 2500 copie in vinile.\n\"Dead on Arrival\", \"Saturday\" e \"Homesick at Space Camp\" furono registrate come sessione dimostrativa in due giorni, quasi un anno prima del ritorno in studio per registrare altre sette canzoni (registrate in nove giorni col produttore Sean O'Keefe) che avrebbero eventualmente costituito da sole l'intero album. \"Grand Theft Autumn/Where Is Your Boy\" e \"Grenade Jumper\" furono registrate in un'altra sessione dimostrativa.\nNel video di \"Take This to Your Grave: Director's Cut\", il cantante Patrick Stump e il bassista Pete Wentz discutono della loro collaborazione nella scrittura dei testi per l'album. Originariamente Stump compose sia i testi che la musica, come testimoniato in molte parti di tutto l'album. Le canzoni \"Dead on Arrival\", \"Grenade Jumper\" e \"Calm Before The Storm\" furono originariamente scritte da Patrick. \"Saturday\" fu scritta da Patrick, ma Pete realizz\u00f2 la bizzarra stranezza di sentir cantare Patrick \"Pete and I\" (\"Pete ed io\") cambiando di conseguenza il testo. Pete in seguito torn\u00f2 su delle canzoni e realizz\u00f2 delle aggiunte ad alcune parti (cambiando, per esempio, la seconda strofa di \"Calm Before The Storm\"). In alcune interviste, Patrick e Pete hanno discusso di come \"The Pros and Cons of Breathing\" fu la prima canzone scritta nella struttura da loro attualmente adottata per scrivere canzoni: Patrick addetto alla composizione della musica, Pete alla scrittura di tutti i testi. \"Tell That Mick He Just Made My List of Things to Do Today\" e \"The Patron Saint of Liars and Fakes\" sono altri esempi di canzoni scritte in collaborazione, dove tuttavia Patrick scrisse il testo della prima strofa e del ritornello, mentre Pete scrisse il testo della seconda strofa. Altri cos\u00ec, come \"Chicago is So Two Years Ago\", dove Patrick scrisse il testo del ritornello e Pete quello delle strofe.\nIl singolo \"Grand Theft Autumn/Where Is Your Boy\" fu veramente vicino all'esclusione dalla pubblicazione finale dell'album, dato che il frontman Patrick Stump non era inizialmente un sostenitore della canzone. Alla fine la band decise di includere la canzone nell'album e in seguito la pubblic\u00f2 come secondo singolo. Nel 2005 raggiunse la posizione n\u00b084 della ormai defunta Billboard Pop 100. \"Calm Before The Storm\" fu ri-registrata per quest'album. Una precedente versione venne inclusa nel loro demo album di debutto, \"Fall Out Boy's Evening Out with Your Girlfriend\".\n\u00c8 stato inserito all'11\u00ba posto nei \"50 album pop-punk migliori di sempre\" di \"Kerrang!\".\nTracce.\nIl 25 gennaio 2005 viene rilasciata una versione limitata dell'album, \"Take This to Your Grave: Director's Cut\". Stampata in sole 5000 copie, contiene due nuove canzoni: una cover di \"Roxanne\" dei Police e un remix dance di \"Grand Theft Autumn/Where Is Your Boy\"."}
{"id": "1322619", "revid": "767487", "url": "https://it.wikipedia.org/wiki?curid=1322619", "title": "La revolta de l'\u00e0nima", "text": "La revolta de l'\u00e0nima \u00e8 il primo album del gruppo musicale Obrint Pas, pubblicato nel 1997."}
{"id": "1322620", "revid": "400694", "url": "https://it.wikipedia.org/wiki?curid=1322620", "title": "Fall Out Boy's Evening Out with Your Girlfriend", "text": "Fall Out Boy's Evening Out with Your Girlfriend \u00e8 il primo mini album del gruppo musicale statunitense Fall Out Boy, pubblicato nel 2003.\nDescrizione.\nRegistrato all'inizio del 2002, mostra le dure sonorit\u00e0 adottate alle origini. Venne pubblicato nel 2003 dalla Uprising Records contro il volere della band. Nel 2005 la stessa Uprising, in seguito al maggior successo ottenuto dalla band con \"From Under the Cork Tree\" sotto una pi\u00f9 importante etichetta, pubblic\u00f2 un'edizione rimasterizzata dell'album senza il coinvolgimento della band stessa.\nL'album fu registrato con un budget molto basso e in modo affrettato. La fotografia sulla copertina venne scattata da Adeet Deshmukh al Pick Me Up Caf\u00e9 di Chicago situato al 3408 N di Clark Street. La ragazza ritratta nella copertina era una cameriera della caffetteria di nome Lavinia, come riportato nel libretto dell'album.\nI testi dell'intero album vennero scritti dal cantante Patrick Stump, al contrario dei successivi album dove sar\u00e0 il bassista Peter Wentz a scriverne la maggior parte. Nonostante la copertina di \"Evening Out\" mostri cinque membri, venne in realt\u00e0 prodotto da quattro. L'album \u00e8 anche l'unico dei Fall Out Boy senza Andrew Hurley alla batteria: i membri all'epoca erano Patrick Stump (cantante), Pete Wentz (bassista), Joe Trohman (chitarra) e Mike Pariskuwicz (batteria). Anche se non correttamente, Pariskuwicz e TJ Racine dissero di essere due musicisti di Chicago che entrarono a far parte del gruppo nei primi giorni e che ne uscirono dopo la pubblicazione di \"Evening Out\", prima che Stump si mettesse alla chitarra e Hurley entrasse a tempo pieno nel gruppo come batterista, venendo a creare l'attuale formazione. Al riguardo di ci\u00f2, Stump spieg\u00f2 in seguito che TJ Racine era gi\u00e0 fuori dal gruppo prima ancora della registrazione dell'album e che non rimase nel gruppo per cos\u00ec a lungo, al contrario di Pariskuwicz che contribu\u00ec effettivamente alla produzione come batterista e lasci\u00f2 la band dopo la pubblicazione di \"Evening Out\". Fu a quel punto che Andy Hurley sarebbe diventato il batterista dei Fall Out Boy, prima della registrazione del successivo album \"Take This To Your Grave\" (2003). Le parti di chitarra furono quasi interamente suonate da Joe Trohman, mentre Patrick Stump suon\u00f2 solo una piccola parte in \"Moving Pictures\". L'intero album venne registrato in due giorni e senza il presupposto di pubblicarlo; infatti lo stesso Stump dichiar\u00f2 in seguito \"Non lo considero un vero album\". La band non venne coinvolta nella ripubblicazione del 2005 e non ricevette i diritti d'autore su entrambe le versioni. Stump dichiar\u00f2 \"Furono entrambi una truffa ai nostri danni\".\nLe canzoni di \"Evening Out\" vennero suonate dal gruppo nelle loro prime esibizioni dal vivo davanti a piccoli gruppi di spettatori locali, prima di ricevere pi\u00f9 attenzioni a livello mediatico. Quando la band ottenne popolarit\u00e0 commerciale cominciarono a non menzionare pi\u00f9 l'esistenza dell'album, ma nonostante ci\u00f2 le canzoni avrebbero continuato ad apparire sporadicamente nelle scalette dei loro concerti.\nQuello stesso anno \"Calm Before the Storm\" venne in seguito nuovamente registrata con varie aggiunte di accordi, includendo cori \"growl\" del bassista Peter Wentz, per il successivo album \"Take This to Your Grave\". Le canzoni \"Switchblades and Infidelity\", \"Growing Up\" e \"Moving Pictures\" derivano dal loro EP split \"Project Rocket/Fall Out Boy\".\nUna parte della canzone \"Growing Up\" \u00e8 cantata da William Beckett de The Academy Is... in \"What a Catch, Donnie\", canzone dei Fall Out Boy dell'album \"Folie \u00e0 Deux\" (2008). La canzone \u00e8 pure inclusa come ultima traccia nella loro raccolta antologica del 2009, \"Believers Never Die \u2013 Greatest Hits\".\nAccoglienza.\nL'album di debutto dei Fall Out Boy non ebbe alcuna attenzione mediatica e non raggiunse alcuna classifica, inoltre non ne fu mai estratto alcun singolo. Sia l'edizione originale che rimasterizzata dell'album non vengono menzionate sul sito ufficiale dei Fall Out Boy. Alcuni recensori, tra cui Allmusic, considerano \"Take This to Your Grave\" come il loro primo album, possibilmente a causa del fatto che \"Evening Out with Your Girlfriend\" sia un mini-LP e non un album vero e proprio, o per ragioni sconosciute. Inoltre, nel libretto dell'album \"Believers Never Die - Greatest Hits\", la band inizia col making of di \"Take This to Your Grave\", omettendo completamente \"Evening Out with Your Girlfriend\". Tuttavia, la traccia \"Growing Up\" \u00e8 inclusa come bonus track e ultima canzone nelle \"Greatest Hits\"."}
{"id": "1322623", "revid": "287204", "url": "https://it.wikipedia.org/wiki?curid=1322623", "title": "Cathleen Rund", "text": "Specializzata nel dorso, ha vinto la medaglia di bronzo nei 200\u00a0m dorso alle Olimpiadi di Atlanta 1996."}
{"id": "1322624", "revid": "767487", "url": "https://it.wikipedia.org/wiki?curid=1322624", "title": "Obrint Pas (album)", "text": "Obrint Pas (2000) \u00e8 il secondo album degli Obrint Pas."}
{"id": "1322626", "revid": "767487", "url": "https://it.wikipedia.org/wiki?curid=1322626", "title": "Terra (Obrint Pas)", "text": "Terra (2002) \u00e8 il terzo album degli Obrint Pas."}
{"id": "1322631", "revid": "74173", "url": "https://it.wikipedia.org/wiki?curid=1322631", "title": "Terra Obrint Pas", "text": ""}
{"id": "1322635", "revid": "86599", "url": "https://it.wikipedia.org/wiki?curid=1322635", "title": "Cratere Endurance", "text": "Endurance \u00e8 un cratere situato sul pianeta Marte, che \u00e8 stato esplorato dal rover Opportunity da maggio a dicembre 2004. Il nome deriva da quello della nave Endurance che \u00e8 giunta fino all'Antartide in un viaggio di esplorazione organizzato da Ernest Hemry Shackleton.\nIl rover entr\u00f2 all'interno del cratere nel sol 134 (15 giugno) e ne usc\u00ec nel sol 315 (14 dicembre). In questo periodo ha evitato diversi ostacoli, inclinazioni ripide e lo slittamento di una ruota su una zona di sabbia fine.\nEsplorazione.\nDopo l'arrivo sul cratere, il rover effettu\u00f2 un'analisi preliminare del cratere per permettere la pianificazione delle osservazioni. Per l'ingresso nel cratere fu scelta una zona chiamata \"Karatepe\".\nOpportunity discese ulteriormente sul fondo del cratere per studiare le dune di sabbia. Durante il percorso furono analizzati vari affioramenti di roccia, e infine venne deciso di non spingere il rover sulle dune per evitare che potesse restare incastrato in modo permanente. L'attenzione degli scienziati si spost\u00f2 invece sulle rocce che circondavano le dune, prima di farlo uscire dal cratere e proseguire con la missione. Le analisi non hanno portato delle prove conclusive della presenza passata di acqua sulle rocce presenti.\nL'obiettivo successivo fu il \"Burns Cliff\", che prende il nome del geologo Roger Burns del MIT. Il rover riprese molte immagini con la camera panoramica ad alta risoluzione, anche se non fu possibile utilizzare il braccio robotico, che mostrarono degli strati di sedimenti. Questo potrebbe essere un indizio su un passato deposito di un liquido. Dopo aver lasciato il cratere il rover si diresse verso il suo \"scudo termico\", nei pressi del quale venne scoperta la Heat Shield Rock, il primo meteorite trovato su un altro pianeta.\nStoria.\nDurante l'anno e mezzo passato nel cratere, i dati raccolti hanno permesso di espandere notevolmente il passato del Meridiani Planum. Tra le scoperte effettuate, la presenza di acqua nel passato \u00e8 quanto meno probabile. Gli scienziati hanno potuto studiare le rocce, scoprendo che l'acqua non fu presente in modo stabile, ma piuttosto flu\u00ec sulla superficie periodicamente, asciugandosi successivamente. L'interpretazione della scoperta di materiali come solfati negli affioramenti di evaporiti del cratere hanno portato gli studiosi a credere che questo mare poco profondo era piuttosto acido. La presenza di vita nel passato non pu\u00f2 essere ancora affermata con sicurezza."}
{"id": "1322640", "revid": "767487", "url": "https://it.wikipedia.org/wiki?curid=1322640", "title": "Josie and the Pussycats", "text": "Josie and the Pussycats \u00e8 un film del 2001, adattamento cinematografico della serie a cartoni animati di Hanna-Barbera \"Josie e le Pussycats\".\nTrama.\nLa scalata al successo del gruppo musicale tutto al femminile delle \"Pussycats\", capitanate dalla leader Josie, che propongono la loro musica vestite da gattine. Ma dietro il loro successo si nascondono le trame di un manager senza scrupoli, che vuole usare la loro musica per plagiare le menti dei loro fans.\nColonna Sonora.\nDistribuito da Sony Music Soundtrax e Playtone Records il 27 marzo 2001, l'album \"Music from the Motion Picture Josie and the Pussycats\" fu ben accolto, guadagnandosi il titolo di disco d'oro con 500.000 copie vendute nonostante l'insuccesso commerciale e di critica della pellicola. La voce cantata della Cook \u00e8 stata offerta dalla cantante Kay Hanley del gruppo Letters to Cleo."}
{"id": "1322642", "revid": "126257", "url": "https://it.wikipedia.org/wiki?curid=1322642", "title": "Chris Brown", "text": "Con oltre 140 milioni di copie vendute, \u00e8 il settimo artista con il maggior numero di ingressi nelle classifiche statunitensi, \u00e8 stato definito da numerosi critici musicali come il \"Re dell'R&amp;B\", grazie anche ai numerosi premi e riconoscimenti vinti, tra cui un Grammy Award, quindici BET Awards, sei Soul Train Music Award e quattro Billboard Music Awards.\nHa debuttato nel 2005 con l'album \"Chris Brown\" all'et\u00e0 di 16 anni. Nell'album era contenuto il singolo \"Run It!\", che raggiunse la vetta della classifica \"Billboard\" Hot 100, rendendo Brown uno dei pochi ad essere arrivati in vetta alla classifica con il suo singolo di debutto. Il suo secondo album \"Exclusive\" (2007) ha generato il suo secondo numero uno della Hot 100, \"Kiss Kiss\". Nel 2009, mesi prima dell'uscita del suo terzo album \"Graffiti,\" Brown ha ricevuto una notevole attenzione mediatica dopo essersi dichiarato colpevole di aver aggredito la sua ragazza di allora, la cantante Rihanna. Il quarto album \"F.A.M.E.\" (2011) ha esordito alla prima posizione della Billboard 200 e ha fatto ottenere al cantante il primo Grammy Awards nella categoria Best R&amp;B Album. L'anno successivo pubblica \"Fortune\", anch'esso numero uno della classifica statunitense, per poi rilasciare gli album X, \"\" e \"Royalty\", tutti esordienti nelle Top 10 delle classifiche US Top R&amp;B/Hip-Hop Albums e UK R&amp;B Albums Chart. Nel 2017 rilascia l'ottavo album in studio \"Heartbreak on a Full Moon\", ricevendo il plauso della critica, e nel 2019 il nono \"Indigo\", terzo album del cantante a esordire alla prima posizione della Billboard 200.\nNel corso della sua carriera ha inoltre collaborato in numerose hit di successo, tra cui \"No Air\" con Jordin Sparks, \"Shawty Get Loose\" con Lil Mama, \"International Love\" con Pitbull, arrivando a collaborare con le figure di maggior spicco del panorama hip-hop/R&amp;B, tra cui Kanye West, Lil Wayne, Nicki Minaj, Nas, Future, Kendrick Lamar, Drake, Busta Rhymes, Usher, R. Kelly, Tyga e Rihanna.\nHa inoltre intrapreso la carriera come attore, recitando in alcune serie televisive e film, tra cui \"The O.C.\" e \"Battle of the Year - La vittoria \u00e8 in ballo\".\nBiografia e carriera musicale.\nChris \u00e8 nato e cresciuto nella piccola citt\u00e0 di Tappahannock in Virginia, dove fin dall'inizio ricevette l'influenza di artisti come Michael Jackson e Sam Cooke. \u00c8 il primo di due figli di Clinton Brown e Joyce Hawkins. Ballerino sin dall'et\u00e0 di due anni, desider\u00f2 dapprima diventare un rapper, ma dagli 11 anni in poi cap\u00ec che il suo futuro doveva essere nell'R&amp;B.\n2005\u201306: L'inizio e il successo: \"Chris Brown: The album\".\nNel 2002, all'et\u00e0 di 13 anni, Brown \u00e8 stato notato alla stazione di servizio di suo padre da un team di produzione, che era alla ricerca di talenti. Nell'agosto del 2004, Brown, che aveva adattato il nome d'arte di \"C-Syzle\", attir\u00f2 l'attenzione di Tina Davis, Senior executiveina esecutiva A&amp;R della Def Jam Recordings, e li fece il suo provino per l'Island Def Jam Music Group, davanti ad Antonio L.A. Reid.\nSuccessivamente Antonio L.A. Reid gli offr\u00ec un contratto, che la Davis gli consigli\u00f2 di rifiutare. Successivamente la Davis perse il suo lavoro, a causa di una ristrutturazione aziendale, dopo che la Def Jam Recordings e la Roc-A-Fella Records si unirono. Lo stesso giorno, Brown la assunse come suo manager e si trasfer\u00ec nella sua casa nel New Jersey. Dopo settimane di ricerca per un'etichetta, Brown ebbe un contratto con la Jive Records. Brown abbandon\u00f2 la scuola per dedicarsi interamente alla sua musica. Brown poi inizi\u00f2 a registrare l'album a Miami, con Mark Pitts, l'A&amp;R della Jive Records, che fece firmare a Brown con la casa discografica. A quel punto, registrarono circa 50 canzoni per il suo primo album. L'album inizialmente doveva intitolarsi \"Young Love\", ma l'idea \u00e8 stata scartata poich\u00e9 venne considerata troppo adolescenziale.\nL'album, intitolato \"Chris Brown\", usc\u00ec il 29 novembre del 2005. Il primo singolo \"Run It!\" divenne presto una hit di enorme successo mondiale e raggiunse la prima posizione in vari paesi come Stati Uniti, Giappone e Australia, rendendo Brown uno dei pochi ad essere arrivati in vetta alla classifica con il suo singolo di debutto. Fu seguito da \"Yo (Excuse Me Miss)\" che conferm\u00f2 ulteriormente il nome dell'artista, arrivando alla settima posizione nella classifica statunitense e alla tredicesima nel Regno Unito. Il terzo singolo, uscito nel marzo del 2006, fu \"Gimme That\", (il singolo \u00e8 stato realizzato in collaborazione con Lil' Wayne, ma \u00e8 presente nell'album senza il featuring), che si piazz\u00f2 dapprima alla numero 80 della Billboard Hot 100, salendo poi in classifica divenedo multiplatino, come, il quarto singolo, \"Say Goodbye\", ballata presente anche nella colonna sonora del film \"Step Up\". Il disco, con sonorit\u00e0 prettamente R&amp;B e hip hop soul con produzioni e collaborazioni hip-hop, ricevette una buona risposta critica e raggiunse un ottimo successo nei paesi anglofoni, vendendo complessivamente 5 milioni di copie.\nIl 13 giugno del 2006 Chris pubblica il suo primo DVD \"Chris Brown Journey\", contenente le foto dei viaggi dell'artista a Londra e in Giappone, il dietro-le-quinte dei video, i live, le interviste e le partecipazioni ai Grammy Awards. Il 17 agosto dello stesso anno, Chris Brown e l'artista R&amp;B Ne-Yo hanno intrapreso il loro \"Up Close and Personal Tour\", spopolando e riscuotendo successo in 28 citt\u00e0. Al termine della promozione, l'album di debutto di Chris Brown ha venduto oltre 3 milioni di copie a livello mondiale.\n2007\u201308: \"Exclusive\": l'esplosione del successo.\nDopo aver fatto da spalla a Ne-Yo nei tour, Brown decise di lavorare al suo secondo album \"Exclusive\", programmato per uscire il 28 agosto 2007, essendo poi posticipato al 6 novembre. Il disco musicalmente \u00e8 R&amp;B, con influenze pop assenti nel precedente disco, raggiungendo un enorme successo internazionale. Il primo singolo estratto, \"Wall to Wall\", \u00e8 uscito il 2 maggio del 2007 e si \u00e8 piazzato sia alla posizione ventiduesima della Billboard R&amp;B Chart, debuttando alla 96 raggiungendo la 72 della Billboard Hot 100, facendo numeri minori rispetto ai singoli antecedenti. Il secondo singolo \"Kiss Kiss\", realizzato con T-Pain e prodotto da lui stesso, ha raggiunto invece la numero 1 della Billboard Hot 100 ed un notevole successo internazionale. Il terzo, \"With You\" raggiunse la numero 2 della Billboard Hot 100, diventando il singolo pi\u00f9 venduto dell'artista, nonch\u00e9 il terzo pi\u00f9 venduto del 2008. Con il suo videoclip di questo singolo \u00e8 riuscito a vincere il suo primo \"Moonman\" agli MTV Video Music Awards 2008 nella categoria \"Miglior Video maschile\". Successivamente \u00e8 stato estratto il singolo \"Take You Down\", e fu nomitata come Best Male R&amp;B Vocal Performance ai Grammy Awards 2009 ma perse contro \"Miss Independent\" di Ne-Yo..\nLa ri-edizione di \"Exclusive\", pubblicata il 3 giugno 2008, ed intitolata \"Exclusive: The Forever Edition\", incluse quattro nuove tracce, compreso il singolo \"Forever\", che raggiunse la seconda posizione della \"Billboard Hot 100\", Il brano, avendo ottenuto un largo successo internazionale, e ottime ricezioni da parte della critica, \u00e8 considerato uno dei brani pi\u00f9 celebri del cantante, essendo il quarto pi\u00f9 venduto del 2008. Per promuovere l'album, Brown ha avviato anche il tour \"The Exclusive Holiday\", con il quale ha toccato venti tappe negli Stati Uniti, partendo da Cincinnati e concludendo ad Honolulu. Al termine della promozione, l'album Exclusive ha venduto 3 milioni di copie soltanto in USA.\nBrown, insieme a Hendy Mamoodee, ha collaborato al nuovo album di Nas nel brano \"Make the World Go Round\", co-prodotto dal rapper The Game e Cool &amp; Dre. Inoltre \u00e8 comparso anche insieme a Sean Garrett nel singolo di Ludacris \"What Them Girls Like\", estratto dall'album \"Theater of the Mind\". Ancora una volta, ha partecipato al terzo singolo di T-Pain \"Freeze\" ed al singolo di debutto di Jordin Sparks \"No Air,\" nonch\u00e9 al singolo della rapper Lil Mama, \"Shawty Get Loose\". La rivista \"Billboard\" lo nomin\u00f2 nel 2008 \"artista dell'anno\".\n2009\u201310: \"Graffiti\": il declino momentaneo.\nBrown nel 2008 inizi\u00f2 a lavorare al gi\u00e0 annunciato album \"Graffiti\", affermando di sperimentare nel sound del disco verso direzioni fuori dai suoi precedenti canoni musicali, essendo maggiormente artefice delle decisioni artistiche. In seguito all'ampiezza mediatica per lo scandalo di violenza domestica che vide partecipe il cantante e Rihanna l'8 febbraio 2009, la preponderante parte dei media presero posizioni contro il cantante, diminuendo notevolmente la forte rotazione dei suoi successi. Il cantante in seguito durante l'anno partecip\u00f2 a numerose partecipazioni televisive a scopo di esprimersi pubblicamente a riguardo.\nDebutt\u00f2 musicalmente dopo lo scandalo col singolo \"I Can Transform Ya\", raggiungendo un buon successo nei paesi anglofoni, seguito da \"Crawl\" che non ricevette altrettanta attenzione. L'8 dicembre 2009, Brown pubblic\u00f2 il suo terzo album in studio, \"Graffiti\", con sonorit\u00e0 R&amp;B unite a forti elementi di musica elettronica e musica rock. Il disco fu un flop, debuttando alla settima posizione della Billboard 200, con vendite notevolmente minori ai suoi precedenti lavori, ricevendo anche alcuni boicottaggi. La critica musicale giudic\u00f2 aspramente il disco, con recensioni altamente negative.\n2010\u201312: \"F.A.M.E.\" e \"Fortune\": la risalita internazionale.\nNel 2010 Brown pubblic\u00f2 gratuitamente i 3 mixtape \"In My Zone (Rhythm &amp; Streets)\", \"Fan of a Fan\" (mixtape collaborativo con Tyga), e \"In My Zone 2\", gestendo al 100% i progetti, che presentavano un nuovo stile di scrittura con tematiche pi\u00f9 adulte, e lavorando con nuovi produttori, in particolare Kevin McCall. I mixtape furono molto apprezzati dal pubblico fedele dell'artista, consolidandolo notevolmente, ed il singolo \"Deuces\", estratto dal mixtape \"Fan of a Fan\", ottenne il plauso della critica, ottenendo anche un buon successo nazionale. Il brano successivamente fu remixato dai pi\u00f9 grossi nomi della scena hip-hop di allora, tra cui Drake, Kanye West &amp; Andr\u00e9 3000, Rick Ross, Fabolous, e T.I..\nIn seguito estrasse il brano solista \"No Bullshit\" come secondo singolo da \"Fan of a Fan\", e decise di inserire i due singoli del mixtape come singoli d'anticipazione del suo successivo album. Nel settembre del 2010 annunci\u00f2 il suo successivo album, \"F.A.M.E.\" [acronimo di \"Forgiving All My Enemies\" (Perdonare tutti i miei nemici)], pubblicando in ottobre il primo singolo ufficiale del disco \"Yeah 3X\", con sonorit\u00e0 dance-pop, differenti dai lavori urban dei mixtape. Il singolo ricevette un'enorme successo internazionale e si aggiudic\u00f2 i primi posti in molti paesi tra cui Australia e Regno Unito, segnando definitivamente il ritorno al successo dell'artista. Fu succeduto dal singolo hip-hop, \"Look at Me Now\", con la collaborazione dei rapper statunitensi Lil Wayne e Busta Rhymes, pubblicato nel febbraio del 2011, posizionandosi sesto nella Billboard Hot 100. Il singolo divenne il brano rap pi\u00f9 venduto del 2011.\nAd un anno e mezzo dalla pubblicazione dell'ultimo album in studio, Brown pubblica \"F.A.M.E.\", dove ebbe piena gestione di ogni scelta lavorativa, collaborando con il team di produttori dei mixtape e nomi di alto rilievo nel panorama musicale. L'album nella prima settimana diventa la sua prima posizione della Billboard 200 con un numero di vendite pari a 300.000, marcando fortemente il ritorno da star internazionale.\nIl disco ricevette un'egregia risposta dalla critica musicale, essendo considerato uno dei migliori lavori dell'artista grazie alla sua poliedricit\u00e0 musicale. L'album venne certificato disco d'oro dopo il primo mese, vendendo oltre 500.000 copie solo negli USA e pi\u00f9 di 100.000 nel resto del mondo. Nel 2011 ha pubblicato ulteriori 4 singoli dal disco, tra cui le collaborazioni di successo con Justin Bieber nel pezzo \"Next 2 You\", con sonorit\u00e0 che uniscono pop ed R&amp;B, e con Benny Benassi nel pezzo \"Beautiful People\" con spiccate le influenze progressive house. Nello stesso anno riceve molta attenzione la sua performance ai BET Awards, dove conquist\u00f2 premi tra i quali: \"Miglior Artista Maschile R&amp;B\", \"Migliore Collaborazione\" e \"Viewer's Choice Award\" (per \"Look at Me Now\") ed infine \"Video dell'anno\" per lo stesso singolo. Due mesi dopo a New York riesce a battere il record stabilito da Lady Gaga al Today Show, trascinando un pubblico di 18.000 persone causando cos\u00ec la chiusura di 48 strade newyorkesi ed una massiva azione della sicurezza.\nL'album fu coronato con la vincita al miglior album R&amp;B in occasione dei Grammy Awards 2012.\nIl 7 gennaio 2012 Chris Brown ha rivelato, sul suo account Twitter che \"Fortune\" sar\u00e0 il suo quinto album, che uscir\u00e0 poi 6 mesi dopo. \u00c8 il primo album di Brown ad essere stato pubblicato dalla casa discografica RCA Records. Negli Stati Uniti l'album ha debuttato alla prima posizione nella Billboard 200, vendendo 134.000 copie nella prima settimana; ha debuttato al primo posto anche nei Paesi Bassi, Nuova Zelanda e Regno Unito e ha raggiunto la top ten in Australia, Canada, Francia, Irlanda, Giappone e Svizzera .\"Turn Up the Music\" \u00e8 stato il primo brano ad essere stato estratto come singolo dall'album.\n2013\u201315: \"X\" e \"Royalty\".\nBrown afferm\u00f2 durante la 54\u00aa edizione dei Grammy Awards di voler abbandonare la direzione musicale elettronica del suo precedente lavoro, per direzionarsi verso un sound pi\u00f9 raffinato, con molti pi\u00f9 strumenti dal vivo, tematiche pi\u00f9 mature, in un progetto prettamente urban.\nIl 15 febbraio 2013 il cantante pubblic\u00f2 in maniera non ufficiale il brano \"Home\", con tanto di videoclip, dove esprime una riflessione sul prezzo amaro della fama, e su come l'unico momento di tregua da quel pensiero sia quando lui torna nel quartiere dov'\u00e8 cresciuto con la gente che lo conosce dal principio. Il 26 marzo 2013 Brown conferm\u00f2 definitivamente il titolo e l'uscita di \"X\", confermando la presenza nell'album di collaborazioni con Diplo, Kendrick Lamar e Rihanna.\nIl 29 marzo 2013 venne pubblicato il primo singolo ufficiale del disco, \"Fine China\", ricevendo un'egregia risposta dalla critica, ed una buona risposta commerciale. Il 29 aprile 2013 annunci\u00f2 l'uscita dell'album per il 16 luglio 2013, e pubblic\u00f2 non ufficialmente il brano \"I Can't Win\". Il secondo singolo, \"Don't Think They Know\", con la collaborazione postuma della cantante Aaliyah, venne pubblicato il 17 giugno 2013. La data di rilascio del disco fu posticipata al 30 agosto, ed il 16 luglio ci fu invece la pubblicazione del terzo singolo estratto, \"Love More\" con Nicki Minaj.\nL'uscita dell'album venne posticipata ulteriormente per problemi con la casa discografica, ed il 20 novembre del 2013 Brown fu condannato a tre mesi da passare in un centro di riabilitazione, e perci\u00f2 la data di uscita dell'album slitt\u00f2 ancora. Brown, per compensare al suo pubblico il ritardo continuo del disco, pubblic\u00f2 un mixtape di 6 canzoni scartate da \"X\" intitolato \"X Files\", che presenta collaborazioni con Busta Rhymes, Ludacris e Kid Ink. Il terzo singolo \"Loyal\" venne pubblicato durante il periodo di riabilitazione di Brown, e divenne senza promozioni il singolo di gran lunga pi\u00f9 popolare del disco. Il 22 febbraio 2014, \u00e8 stato annunciato che l'album sarebbe stato pubblicato il 5 maggio del 2014.\nIl 16 settembre 2014 Chris pubblica il suo quinto album di inediti, \"X\". Il disco debutta al secondo posto nella Billboard 200, vendendo 146.000 copie nella prima settimana negli Stati Uniti d'America raggiungendo buoni riscontri di vendita globalmente, un'ottima risposta critica, e 3 nomine ai Grammy Awards 2015. Nei mesi successivi, Brown collabora con i cantanti Omarion e Jhen\u00e9 Aiko nel brano \"Post to Be\", che diviene un altro grande successo ottenendo 3 dischi di platino in USA.\nNel novembre dello stesso anno, Brown dichiar\u00f2 che avrebbe pubblicato il seguito del mixtape del 2010 \"Fan of a Fan\" con Tyga, ossia l'album collaborativo \"\", pubblicato il 20 febbraio del 2015, dalla quale fu estratto il fortunato singolo \"Ayo\".\nIl 25 giugno 2015, la rivista statunitense Billboard ha annunciato che Chris Brown avrebbe pubblicato un nuovo album nell'autunno dello stesso anno. L'album fu intitolato \"Royalty,\" in onore della sua figlia appena nata. Il 27 novembre del 2015, iniziale data di rilascio del disco, a causa dello slittamento di mezzo mese del disco, Brown decise di pubblicare il mixtape \"Before the Party\" seguendo la tradizione del Black Friday, in cui molti artisti rilasciano musica gratis, concede il download gratuito un mixtape, costituito da 34 canzoni. Con ospiti rilevanti nella scena urban, e non solo: Rihanna, Kelly Rowland, Fetty Wap, Wiz Khalifa, Wale, Tyga, French Montana. Il progetto si chiama \"Before The Party\", perch\u00e9 fa da preludio appunto all'atteso settimo disco solista. Il materiale contenuto \u00e8 costituito da canzoni escluse dagli ultimi dischi.\n\"Royalty\" fu pubblicato il 18 dicembre 2015, ed il singolo estratto dall'album pi\u00f9 di successo divenne il brano \"Back to Sleep\". Il disco fu lavorato prevalentemente con produttori ed artisti underground. Per la promozione dell'album furono realizzati 8 video musicali diretti dallo stesso Chris Brown: i video nel loro complesso formano un vero e proprio cortometraggio, dando dunque vita ad una sorta di trasposizione visiva dell'album. Il disco venne accolto da critiche tiepide e vendite lievemente inferiori a quelle di \"X\".\n2016-19: \"Heartbreak on a Full Moon\" e \"Indigo\": gli album mastodontici.\nBrown inizi\u00f2 a lavorare e a registrare i primi brani per il suo successivo album, qualche settimana prima dell'uscita del suo album precedente, \"Royalty\", nel 2015, continuando anche nel 2016 e nel 2017, anche durante il suo \"The Party Tour\", inoltre costruendo uno studio di registrazione in casa sua.\nDall'inizio del 2016 Brown apparve in molte collaborazioni e singoli, spaziando da featuring per artisti underground a nomi di alto livello, iniziando anche a pubblicare numerosissime anticipazioni dei brani a cui stava lavorando per il suo prossimo disco. Il 27 aprile del 2016 annunci\u00f2 l'uscita di \"Grass Ain't Greener\" come primo singolo estratto dal successivo album, intitolato \"Heartbreak on a Full Moon\".\nSuccessivamente il 16 dicembre del 2016 rilasci\u00f2 il secondo singolo ufficiale dall'album, \"Party\", con la collaborazione di Gucci Mane e di Usher, ed il singolo raggiunse un buon successo. Nei primi mesi del 2017 il cantante annunci\u00f2 la pubblicazione di \"Privacy\" come terzo singolo d'anticipazione dell'album per il 24 marzo del 2016.\nLa prima tracklist dell'album fu annunciata il 2 maggio del 2017, annunciando che sarebbe stato un doppio disco di 40 tracce, e che sarebbe stato pubblicato a giugno dello stesso anno; tuttavia, a causa di problemi con la casa discografica, l'uscita dell'album slitt\u00f2.\nDopo aver annunciato a luglio 2017 l'uscita di due nuovi singoli, pubblic\u00f2 rispettivamente il 4 agosto ed il 16 agosto, \"Pills &amp; Automobiles\", un brano tendente alla musica rap, che raggiunse un buon successo in patria, e \"Questions\", un brano pi\u00f9 pop, che ebbe successo soprattutto nei paesi europei, annunciando anche l'uscita del disco per Halloween. Il cantante disse in un'intervista per \"Complex\" nell'agosto del 2017 che l'album, quasi completamente finito, rappresenta tutto ci\u00f2 che l'anima dell'artista voleva dire, attraverso brani prevalentemente pi\u00f9 introspettivi e personali, ed altri che raccontano sfaccettature pi\u00f9 leggere e festose, lasciando un senso di individualit\u00e0..\nIl 25 ottobre 2017 il cantante organizz\u00f2 un concerto gratis a sorpresa a New York, organizzato da Tidal, dove esegu\u00ec i singoli dell'album ed altri suoi successi, e ringrazi\u00f2 i fan, affermando che lo hanno motivato molto per permettergli di poter fare un album di 45 tracce. \"Heartbreak on a Full Moon\" usc\u00ec il 31 ottobre 2017, ottenendo il plauso della critica, venendo considerato uno dei pi\u00f9 audaci album della sua era, ed ha ricevuto anche un ottimo successo commerciale, soprattutto grazie allo streaming, che permise al disco di diventare disco d'oro in patria dopo una sola settimana. Il disco venne considerato da una buona fetta del pubblico generale come il migliore dell'artista.\nNel 2018, Brown collabora col rapper Lil Dicky nel brano \"Freaky Friday\": il brano ottiene un notevole successo internazionale, raggiungendo la numero 1 in UK e Nuova Zelanda e la top 10 in USA.\nNel gennaio 2019, Brown annunci\u00f2 un nuovo accordo con i media globali internazionali e la sua etichetta RCA Records, diventando uno degli artisti pi\u00f9 giovani ad avere i pieni diritti dei suoi album all'et\u00e0 di 29 anni. L'album \"Indigo\" fu annunciato come il primo album con questo accordo, con l'uscita del primo singolo \"Undecided\" il 4 gennaio 2019.\nSuccessivamente ha pubblicato il secondo singolo ufficiale dall'album, \"Back to Love\", l'11 aprile 2019, ottenendo una risposta positiva da parte dei fan e della critica. La settimana successiva ha pubblicato il terzo singolo dall'album, \"Wobble Up\", con Nicki Minaj e G-Eazy, ricevendo una risposta generale mediamente negativa.\nL'8 giugno, Brown ha pubblicato \"No Guidance\" con Drake come quarto singolo dall'album, ed ha debuttato al numero 9 della Billboard Hot 100, diventando la quindicesima canzone di Chris Brown nella top 10 e diventando anche la sua canzone pi\u00f9 in voga come artista principale dopo \"Loyal\" del 2013.\n\"Indigo\", composto da 29 tracce, \u00e8 stato pubblicato il 28 giugno 2019, e non \u00e8 stato promosso con alcuna intervista giornalistica o radiofonica o apparizione in TV, essendo il primo album di Brown a non avere alcuna promozione da parte dei media, essendo solo spinto dai suoi account sui social network. L'album ha ricevuto una buona ricezione della critica, e notevoli risultati nelle classifiche internazionali, diventando il terzo album di Brown a raggiungere il primo posto della Billboard 200 seguendo l'album \"Fortune\" del 2012.\n2020 - presente: \"Slime &amp; B, Breezy\".\nNel 2020, Chris Brown pubblica il suo secondo album collaborativo, questa volta con il rapper Young Thug. Il progetto si intitola \"Slime &amp; B\". Nonostante i risultati commerciali dell'album siano inferiori rispetto ai precedenti lavori di Brown, il singolo \"Go Crazy\" raggiunge la numero 5 della Billboard Hot 100 e diventa la sedicesima top 10 hit di Chris Brown in carriera. Sempre nel 2020 Brown annuncia un nuovo album da solista, \"Breezy\", attualmente previsto per il 2021. Nello stesso periodo, l'artista collabora nuovamente con T-Pain nel brano \"Wake Up Dead\". Il 12 novembre 2020 Brown ha aperto un account su OnlyFans, piattaforma che permette la condivisione di qualsiasi tipo di materiale rendendolo fruibile soltanto ad un pubblico pagante.\nNel gennaio 2022 pubblica il singolo \"IFFY\" in qualit\u00e0 di primo estratto dall'album \"Breezy\".\nCarriera cinematografica.\nBrown ha fatto alcune apparizioni nelle serie televisive trasmesse \"One on One\" e \"Brandon T. Jackson Show\". Inoltre, Brown ha avuto un ruolo ricorrente nella popolare serie \"The O.C.\" nel 2007. Il suo debutto cinematografico \u00e8 avvenuto quello stesso anno nel film \"Stepping - Dalla strada al palcoscenico\", in cui ha recitato insieme a Ne-Yo, Meagan Good e Columbus Short, a cui \u00e8 seguito il film \"This Christmas - Natale e altri guai\". Il 9 luglio 2007, Brown \u00e8 comparso in un episodio di \"My Super Sweet 16\" (reintitolato per l'occasione: \"Chris Brown: My Super 18\") durante il quale ha festeggiato il suo diciottesimo compleanno. Brown ha partecipato anche in \"Zack e Cody al Grand Hotel\" nel ruolo di se stesso. e nel 2009 \u00e8 stata annunciata la sua partecipazione al film \"Phenom\". Nel 2011 ha partecipato in Takers. Nel 2013 \u00e8 uscito invece Battle of the Year - La vittoria \u00e8 in ballo che lo vede come protagonista insieme agli altri attori Josh Peck e Josh Holloway.\nIl 17 aprile 2016 Chris Brown pubblica sul suo profilo Instagram il trailer di \"\" che \u00e8 il documentario ufficiale su Chris Brown, che racconta la vita del cantante, di come sia passato da essere uno dei pi\u00f9 amati d'America a rappresentare il \u201cnemico pubblico numero uno\u201d, come riportato sul poster ufficiale. Il documentario, diretto da Andrew Sandlers, uscito nel giugno del 2017; inizialmente solo in alcune sale americane, poi nei mesi successivi \u00e8 diventato disponibile sulle principali piattaforme di streaming, ha come contenuto: la vita di Chris, il suo ruolo nell'industria musicale e quello che poi ha, purtroppo, ricoperto nelle cronache, a causa delle sue violente controversie personali, anche contro la sua ex fidanzata Rihanna. Nella clip, si vede Brown parlare della sua carriera: assieme a lui appaiono, Usher, Jennifer Lopez e Rita Ora, oltre a sua madre Joyce Hawkins e anche diverse altre star, tra cui Mike Tyson e Mary J. Blige.\nVita privata e questioni legali.\nViolenza domestica.\nVerso le 00:30 dell'8 febbraio 2009, Brown e la sua allora fidanzata, la cantante Rihanna, hanno avuto una discussione che \u00e8 passata alla violenza fisica, lasciando Rihanna con lesioni facciali visibili che hanno richiesto il ricovero in ospedale. Brown si \u00e8 consegnato alla stazione di Wilshire del dipartimento di polizia di Los Angeles alle 6:30 del mattino ed \u00e8 stato arrestato per violenza fisica. Il rapporto della polizia non ha nominato il nome della donna nell'incidente, ma i media hanno presto rivelato che la vittima era Rihanna. Dopo l'arresto di Brown, sono stati sospesi numerosi annunci commerciali, la sua musica \u00e8 stata ritirata da diverse stazioni radio e si \u00e8 ritirato dalle apparizioni pubbliche, inclusa quella ai Grammy Awards del 2009, dove \u00e8 stato sostituito da Justin Timberlake e Al Green. Brown ha assunto un team di gestione delle crisi e ha rilasciato una dichiarazione in cui diceva: \"Le parole non possono esprimere quanto mi dispiaccia e sia rattristato riguardo ci\u00f2 che \u00e8 accaduto\".\nIl 5 marzo 2009, Brown \u00e8 stato accusato di aggressione. \u00c8 stato arrestato il 6 aprile 2009 e si \u00e8 dichiarato non colpevole di aggressione. Il 22 giugno 2009, Brown si \u00e8 dichiarato colpevole di un crimine e ha accettato un patteggiamento per il lavoro di comunit\u00e0, cinque anni di libert\u00e0 vigilata, consulenza per la violenza domestica e sei mesi di servizio civile. Diverse organizzazioni contro la violenza domestica hanno criticato il patteggiamento, sostenendo che la punizione non era abbastanza grave per il crimine. Il 20 luglio 2009, Brown ha rilasciato un video di due minuti sulla sua pagina ufficiale di YouTube scusandosi con i fan e Rihanna, esprimendo l'incidente come il suo \"pi\u00f9 profondo rimpianto\" e dicendo che si \u00e8 ripetutamente scusato con Rihanna e \"accetta la piena responsabilit\u00e0 \". Nel video, Brown ha detto che voleva parlare in precedenza del caso, ma gli \u00e8 stato consigliato dal suo avvocato di non farlo fino a quando non sono state risolte le conseguenze legali. Il video \u00e8 stato rimosso, ma \u00e8 ancora disponibile online. Il 25 agosto il giudice ha mantenuto un ordine restrittivo di cinque anni su Brown, che gli impone di rimanere a 50 metri da Rihanna e a 10 metri in occasione di eventi pubblici.\nIl 2 settembre 2009, Brown ha parlato del caso di violenza domestica in un'intervista pre-registrata di Larry King Live, la sua prima intervista pubblica sull'argomento. Fu accompagnato all'intervista da sua madre, Joyce Hawkins, e dall'avvocato Mark Geragos, mentre discuteva di crescere in una famiglia con sua madre ripetutamente aggredita dal suo patrigno. Brown ha detto di aver ascoltato i dettagli del suo assalto a Rihanna, \"Sono sotto shock, perch\u00e9, prima di tutto, non \u00e8 chi sono come persona, e non \u00e8 quello che prometto di voler essere.\" La madre di Brown ha detto che Brown \"non \u00e8 mai, mai stato una persona violenta, mai\" e che non crede nel ciclo di violenza. Brown ha detto che \u00e8 \"difficile\" per lui guardare la famosa fotografia rilasciata del volto malconcio di Rihanna, che potrebbe essere l'unica immagine a perseguitarlo e definirlo per sempre, e che lui l'amava ancora. \"Sono abbastanza sicuro che possiamo essere sempre amici\", ha detto Brown, \"e non conosco la nostra relazione, ma so solo che siamo finiti amici\". Ha dichiarato di non ritenere che la sua carriera fosse finita e ha paragonato la sua relazione con Rihanna a Romeo e Giulietta, incolpando l'attenzione dei media all'indomani dell'assalto per averli separati. Quando gli \u00e8 stato chiesto se avesse qualche ricordo di aver aggredito Rihanna, ha detto di non averlo fatto, ma si \u00e8 reso conto che si \u00e8 verificato e si \u00e8 dispiaciuto per le sue azioni.\nNel giugno 2010, la richiesta di visto di Brown di entrare nel Regno Unito \u00e8 stata rifiutata per il fatto che \"si \u00e8 reso colpevole di un grave reato\" a causa della sua aggressione a Rihanna. Brown aveva programmato di fare un tour delle citt\u00e0 britanniche come parte di un tour europeo, ma Sony ha dichiarato che a causa di \"problemi relativi al suo visto di lavoro\" il tour doveva essere rinviato. Nel febbraio 2011, su richiesta dell'avvocato di Brown, la giudice Patricia Schnegg ha modificato con l'accordo di Rihanna l'ordine restrittivo di un \"ordine di livello uno\", consentendo a entrambi i cantanti di esibirsi in futuro insieme. Il mese seguente, il 22 marzo 2011, durante un'intervista con Robin Roberts su Good Morning America ai Times Square Studios, dove gli \u00e8 stato chiesto della situazione di Rihanna e dell'ordine restrittivo, Brown \u00e8 diventato violento nel suo camerino durante una pausa pubblicitaria prima la sua seconda esibizione, termin\u00f2 il programma di quel giorno gettando un oggetto contro una finestra che dava su Times Square, causando danni alla finestra. Poi si tolse la maglietta e, dopo diversi scontri rabbiosi con il produttore, lo staff dello show e la sicurezza degli edifici, lasci\u00f2 l'edificio a torso nudo. In seguito all'incidente, ha detto di essere stanco delle persone che hanno denunciato l'incidente.\nL'11 luglio 2012 \u00e8 stato valutato il servizio alla comunit\u00e0 di Brown e gli \u00e8 stato ordinato di incontrare un giudice. La valutazione \u00e8 stata ordinata dal giudice della Corte Suprema Patricia Schnegg il 10 luglio 2012. Doveva presentarsi in tribunale per quanto riguarda la valutazione il 21 agosto 2012. Mentre conduceva il servizio civile in Virginia, tuttavia, Brown era risultato positivo alla marijuana ed \u00e8 apparso in tribunale il 25 settembre 2012, momento in cui la sua data di audizione \u00e8 stata cambiata a novembre, per determinare se avesse violato o meno i termini del suo ordine del tribunale. \u00c8 riapparso in tribunale il 1\u00ba novembre 2012, per accertare se avesse violato la sua libert\u00e0 vigilata, meno di 24 ore dopo esser stato ad una festa in maschera di Rihanna, vestito da terrorista islamico. Ha tentato di rivolgersi alla corte e gli \u00e8 stato detto dal suo avvocato, Mark Geragos, \"Io non ballo, tu non parli\". Pi\u00f9 tardi quell'anno, a settembre, Brown ricevette critiche per un nuovo tatuaggio al collo che sembrava essere il volto di una donna maltrattata, il che spingeva a credere che il tatuaggio fosse una raffigurazione di Rihanna. Brown dichiar\u00f2 successivamente che il tatuaggio non rappresenta una donna maltrattata ed \u00e8 invece un disegno derivato da un cranio di zucchero di Il 20 marzo 2015, il periodo di prova di Brown ha chiuso formalmente il caso emanato dall'assalto di Rihanna avvenuto pi\u00f9 di sei anni prima.\nIn un auto-documentario del 2017, \"\", Brown raccont\u00f2 la loro relazione, raccontando per la prima volta nel dettaglio l'episodio di violenza, dicendo che intendeva sposare Rihanna, ma che ha perso la sua fiducia dopo aver mentito su un incontro sessuale con qualcuno che ha lavorato con lui, successo prima della loro relazione, spiegando come quell'avvenimento gli abbia stravolto vita e carriera, nonch\u00e9 l'occhio dell'opinione pubblica rivolto verso lui, causandogli periodi di depressione.\nRelazioni.\nNel 2011, Brown ha iniziato a frequentare l'aspirante modella Karrueche Tran. Nell'ottobre del 2012, Brown ha annunciato che ha concluso la sua relazione con Tran perch\u00e9 non voleva \"vederla ferita per la mia amicizia con Rihanna\". Il giorno dopo l'annuncio, Brown ha pubblicato un video dal titolo \"The Real Chris Brown\", che presenta le immagini di se stesso, Tran e Rihanna, come Brown si chiede, \"C'\u00e8 qualcosa come amare due persone? Non so se \u00e8 possibile, ma mi sento cos\u00ec. \"\nNel gennaio 2013, Rihanna ha confermato che lei e Brown avevano ripreso la loro relazione romantica, affermando: \"Ora \u00e8 diverso, non abbiamo pi\u00f9 quel tipo di discussioni, parliamo, ci rispettiamo. Sappiamo quel che abbiamo, e non lo vogliamo perdere.\" Parlando di Brown, Rihanna ha anche detto: \"Non \u00e8 il mostro che tutti pensano, \u00e8 una brava persona, ha un cuore fantastico, d\u00e0 e ama ed \u00e8 divertente averlo intorno, questo \u00e8 ci\u00f2 che amo di lui - mi fa sempre Ridere, tutto quello che voglio fare \u00e8 ridere, davvero - e lo faccio con lui. \" Tuttavia, dichiar\u00f2 anche che sarebbe andata via se Brown avesse mostrato di nuovo un accenno al suo comportamento violento passato nei suoi confronti. In un'intervista del maggio 2013, Brown dichiar\u00f2 che lui e Rihanna avevano rotto di nuovo. Successivamente si \u00e8 riunito con Tran, ma si sono separati in seguito alla conferma della figlia di Brown con Nia Guzman nel 2015. Brown ha poi avuto un secondo figlio nel 2019.\nReligione.\nParlando della sua educazione, Brown ha dichiarato: \"eravamo abituati a due paia di scarpe per un anno scolastico, andavamo in chiesa tutti i giorni, ero uno di quei ragazzi che avevano pi\u00f9 vestiti da chiesa che vestiti scolastici\". Dopo essere stato rilasciato dalla prigione il 2 giugno 2014, Brown ha scritto che era \"Umiliato e benedetto\" e ha twittato le parole \"Grazie a Dio.\"\nAltre questioni legali e riabilitazione.\nIl 14 giugno 2012, Drake e il suo seguito sono stati coinvolti in una rissa con Brown in un nightclub chiamato WIP nel quartiere SoHo di New York. Circa otto persone sono rimaste ferite durante la rissa, tra cui la star dei San Antonio Spurs, Tony Parker, che ha dovuto subire un intervento chirurgico per rimuovere un pezzo di vetro dai suoi occhi. Drake non fu arrestato. L'avvocato di Brown presumeva che Drake fosse l'istigatore.\nNel gennaio 2013, Brown fu coinvolto in un alterco con Frank Ocean su un parcheggio, fuori da uno studio di registrazione a West Hollywood. Gli agenti di polizia a Los Angeles hanno detto che Brown era sotto inchiesta, descrivendo l'incidente come \"percosse\" a causa di Brown che avrebbe picchiato Ocean. Anche se Ocean ha affermato che Brown aveva minacciato di sparargli, ha detto che non avrebbe fatto pressioni.\nNell'ottobre 2013, Brown \u00e8 stato arrestato per aggressione a Washington DC, dopo aver rifiutato di fare una foto con due uomini omosessuali, Brown ha affermato che la sua reazione \u00e8 stata causata dall'eccessiva insistenza delle loro richieste. La carica \u00e8 stata ridotta a un illecito. Brown ha trascorso 36 ore in un carcere di Washington ed \u00e8 stato portato in tribunale in catene. Fu rilasciato e ordin\u00f2 di presentarsi al suo agente per la libert\u00e0 in California entro 48 ore. Il funzionario addetto alla sorveglianza prepar\u00f2 un rapporto per il giudice di Los Angeles, che avrebbe potuto ordinargli di completare fino a quattro anni di carcere per il pestaggio di Rihanna, se fosse stato trovato in violazione della sua libert\u00e0 vigilata.\nIl 30 ottobre 2013, Brown decide volontariamente di entrare in riabilitazione. Dopo che Brown ha completato i suoi 90 giorni, il giudice gli ha ordinato di rimanere un residente presso l'impianto di trattamento di Malibu fino all'udienza del 23 aprile 2014. L'accordo era se Brown avesse lasciato la riabilitazione, sarebbe andato direttamente in prigione. Il 14 marzo 2014, Brown \u00e8 stato espulso dalla struttura di riabilitazione e inviato al carcere regionale di Northern Neck per aver violato le regole interne che ordinavano nessun rapporto di natura sessuale. Doveva essere rilasciato il 23 aprile 2014, ma un giudice ha negato la sua richiesta di rilascio dalla custodia su cauzione o sul suo stesso riconoscimento. Alla sua data del tribunale del 9 maggio 2014, Brown \u00e8 stato condannato a scontare 131 giorni di carcere per la sua violazione di prova. Fu condannato a servire 365 giorni in custodia; tuttavia, gli \u00e8 stato dato credito per i 234 giorni che ha gi\u00e0 trascorso in riabilitazione e carcere. Gli \u00e8 stato dato il rilascio anticipato dal carcere poco dopo la mezzanotte del 2 giugno 2014, a causa dei calcoli del sovraffollamento carcerario che contano un giorno in custodia per due giorni.\nNelle prime ore del 30 agosto 2016, una donna ha chiamato la polizia per riferire che Brown l'aveva minacciata con una pistola all'interno della sua abitazione mentre ammirava un pezzo di gioielleria durante una festa privata. La polizia \u00e8 stata chiamata, ma Brown ha negato loro l'ingresso senza un mandato. Quando tornarono con uno, furono la polizia di Los Angeles, tra cui la divisione omicidi rapina e la squadra SWAT ad arrivare. Durante questo periodo, Brown \u00e8 stato visto pubblicare video su Instagram, in cui si scaglia contro la polizia e la copertura mediatica dell'attivit\u00e0 a casa sua. Ha denunciato i media, dicendo che \u00e8 stato \"barricato\" all'interno della sua casa senza alcune prove, si \u00e8 lamentato degli elicotteri che volavano sopra la sua testa e ha chiamato la polizia \"idioti\" e \"la peggior banda del mondo\", affermando che il trattamento eccessivamente astioso nei suoi confronti sia causato dalle preferenze razziali della polizia statunitense. Ha detto che era innocente e \"Quello che mi interessa \u00e8 che state sfigurando il mio nome e il mio carattere e integrit\u00e0\". Brown fu arrestato e in seguito rilasciato dalla prigione per cauzione di $ 250.000. Il 1 \u00b0 settembre 2016, l'avvocato di Brown, Mark Geragos, ha dichiarato che non c'era alcuna situazione di stallo e che, per quanto riguarda la ricerca della polizia di Los Angeles, \"non \u00e8 stato trovato nulla che confermasse la sua affermazione\". Successivamente Brown vinse la causa accusando la donna per diffamazione, causando 80,000 $ di danni alla falsa accusatrice.\nDopo uno spettacolo in Florida, il 5 luglio 2018, Brown fu arrestato con l'accusa di aggressione aggravata ad un paparazzo risalente ad aprile del 2017. \u00c8 stato portato nella prigione di Palm Beach e rilasciato su una cauzione di 2.000 $.\nA partire dal 2016, a causa della sua fedina penale, a Brown \u00e8 vietato entrare in Australia, Nuova Zelanda e Regno Unito.\nCarriera stilistica.\nChris Brown \u00e8 proprietario di una sua linea d'abbigliamento chiamata \"Black Pyramid\". Nell'estate del 2016 \u00e8 stato usato come modello per sponsorizzare la casa di abbigliamento tedesco \"Snipes\".\nImprese commerciali.\nNel 2007, Brown ha fondato l'etichetta discografica CBE (Chris Brown Entertainment o Culture Beyond Your Evolution), sotto la Interscope Records. Da allora Brown ha iniziato a collaboratore con Kevin McCall, la cantante Sabrina Antoinette, l'ex membro di RichGirl Sevyn Streeter, la cantautrice Joelle James e il gruppo rock U.G.L.Y. Brown ha dichiarato di possedere quattordici ristoranti Burger King.\nNel 2012 fonda la \"Symphonic Love Foundation\". La fondazione offre supporto alle organizzazioni coinvolte nelle arti e programmi educativi su violenza domestica e sul come uscirne.\n\"Chris \u00e8 stato estremamente generoso sia con le sue finanze sia con il tempo dedicato alla sua fondazione. Vuole davvero trovare un modo efficace per aiutare i bambini e gli adolescenti \u201d ha detto una persona vicina alla fondazione."}
{"id": "1322646", "revid": "86599", "url": "https://it.wikipedia.org/wiki?curid=1322646", "title": "Cratere Erebus", "text": "Erebus \u00e8 un cratere situato sul pianeta Marte, che \u00e8 stato esplorato dal rover Opportunity mentre si stava spostando in direzione del cratere Victoria. Il nome deriva dal vascello di esplorazione polare HMS \"Erebus\". Il rover si trov\u00f2 nelle vicinanze di \"Erebus\" tra i sol 550 e 750 (da ottobre 2005 a marzo 2006).\n\"Erebus\" si trova circa a 2500 metri a sud del piccolo cratere Vostok, che era stato esplorato precedentemente ed \u00e8 circondato da quello che gli scienziati chiamano \"terreno accidentato\" (\"etched terrain\"), ovvero una regione dove le rocce affiorano dalla sabbia del Meridiani Planum.\nIl cratere ha un diametro di 350 m, quasi il doppio del cratere Endurance, ed \u00e8 molto antico ed eroso, appena visibile dalla superficie. Il suo aspetto assomiglia ad un insieme di affioramenti rocciosi e piatti che racchiudono delle dune."}
{"id": "1322651", "revid": "1892728", "url": "https://it.wikipedia.org/wiki?curid=1322651", "title": "La paura fa novanta XI", "text": ""}
{"id": "1322654", "revid": "110157", "url": "https://it.wikipedia.org/wiki?curid=1322654", "title": "'Merican", "text": "Merican \u00e8 un EP pubblicato dalla punk band californiana Descendents, al momento della seconda riunione che anticipa l'album Cool to Be You. \u00c8 stato pubblicato nel 2004 dalla Fat Wreck Chords."}
{"id": "1322656", "revid": "767487", "url": "https://it.wikipedia.org/wiki?curid=1322656", "title": "Un marito servizievole", "text": "Un marito servizievole (\"Hog Wild\") \u00e8 un cortometraggio del 1930 con Stanlio e Ollio.\nTrama.\nUna mattina Ollio si alza di pessimo umore, poich\u00e9 non riesce a trovare il suo cappello. In cucina la moglie e la domestica lo guardano sbalordite; solo poi Ollio si accorge allo specchio di averlo gi\u00e0 in testa. Fa per uscire, ma la moglie lo blocca imponendogli di sistemare l'antenna sul tetto, poich\u00e9 la radio non riceveva pi\u00f9 il Giappone. Ollio obbedisce; nel frattempo arriva il suo amico Stanlio. Approfittando, Ollio usa l'auto di Stanlio come appoggio per la scala, data l'indisponibilit\u00e0 del tavolo come appoggio poich\u00e9 andato distrutto in un assurdo incidente.\nI due combinano per\u00f2 solo guai, cadendo persino dal tetto; alla fine Stanlio, per sbaglio, fa partire l'automobile con Ollio in piedi sulla scala ed i due fanno un giro spericolato per la citt\u00e0.\nAlla fine Ollio finisce a terra con la scala, raggiunto dalla moglie disperata. Intenerito dalle sue preoccupazioni, scopre invece che non era affatto interessata alle condizioni di lui, ma costernata perch\u00e9 il tecnico aveva portato via la radio. I tre ritornano a casa, non dopo aver fatto un tremendo incidente.\nProduzione.\nFra le location sfruttate si possono ricordare: la casa di Ollio presso il 4175 di Madison Avenue di Culver City e gli Hal Roach Studios per le scene dell'interno casa.\nPer il folle tragitto in macchina vennero ripresi vari luoghi, come: la sopraelevata all'incrocio fra Exposition Buolevard e Palms Boulevard di Los Angeles, lungo la Washington Boulevard di Culver City, lungo la Trousdale Parkway di Los Angeles con la caduta finale di Ollio dalla scala davanti all'odierno civico 3454 dello stesso indirizzo.\nVersioni alternative.\nDel film sono state girate due versioni fonetiche, una francese dal titolo \"P\u00eale-m\u00eale\" e una spagnola dal titolo \"Radio Man\u00eda\".\nPrima versione italiana.\nLa versione italiana del primo doppiaggio \u00e8 stata unita a vari film di montaggio tra cui il primo: \"Via Convento\".\nFacendo questo processo tutta la parte iniziale in cui Ollio litiga con la moglie perch\u00e9 non riesce a trovare il suo cappello \u00e8 stata scartata, ma anche la sequenza finale in cui Stanlio tenta di far partire l'auto che poi verr\u00e0 mutilata da un tram \u00e8 stata totalmente eliminata, cosicch\u00e9 il corto venisse unito a \"One good turn\" subito dopo la caduta di Ollio dal tram a cui era attaccato mediante una scala."}
{"id": "1322657", "revid": "86599", "url": "https://it.wikipedia.org/wiki?curid=1322657", "title": "Cratere Eagle (Marte - NASA)", "text": "Eagle (\"Aquila\" in inglese) \u00e8 un cratere situato sul pianeta Marte, che \u00e8 anche il sito di atterraggio del rover Opportunity nel 2004. Il cratere \u00e8 situato nel Meridiani Planum, e gli evidenti affioramenti rocciosi hanno decisamente interessato gli studiosi, facendo supporre che il fondo del cratere sia stato il letto di un oceano passato. Il nome \u00e8 stato scelto in onore alla prima navetta con equipaggio che \u00e8 atterrata sulla Luna nel 1969 e in onore alla nazione che ha lanciato la missione, gli Stati Uniti d'America, che il cui simbolo \u00e8 l'aquila.\nSuperficie.\nIn aggiunta gli affioramenti rocciosi, un'altra caratteristica interessante \u00e8 rappresentata dal terreno presente sul fondo del cratere, che appare costituito da un mix di grani pi\u00f9 grandi di colore grigio e granuli pi\u00f9 fini rossastri. Dopo un attento studio degli affioramenti, i cui strati non sono pi\u00f9 spessi di un dito, fu confermato che il Meridiani Planum \u00e8 situato dove in un'epoca precedente era presente un mare salato e acido. Ulteriori scoperte sul passato della regione vennero alla luce tuttavia 3 mesi pi\u00f9 tardi, quando il rover visit\u00f2 il cratere Endurance. L'ematite, la cui presenza fu rilevata dall'orbita e determin\u00f2 il luogo di atterraggio del rover, \u00e8 infatti contenuta in milioni di piccole sfere chiamate \"blueberry\" (\"mirtilli\"). Queste concrezioni non solo ricoprono gli affioramenti del cratere \"Eagle\", ma anche tutta la regione circostante. Queste sfere appaiono erose dal vento, e il microscopio del rover ne ha individuato diverse in diversi stadi di erosione.\nRocce e affioramenti.\nPer mezzo dello Instrument Deployment Device IDD del rover furono analizzate diverse rocce e affioramenti, a cui vennero dati dei nomi informali dagli scienziati della missione. Tra essi sono presenti:"}
{"id": "1322660", "revid": "1971044", "url": "https://it.wikipedia.org/wiki?curid=1322660", "title": "Ride the Wild/It's a Hectic World", "text": "Ride the Wild/It's a Hectic World \u00e8 il primo singolo della punk band californiana Descendents, pubblicato nel 1979 dalla New Alliance Records."}
{"id": "1322663", "revid": "1354930", "url": "https://it.wikipedia.org/wiki?curid=1322663", "title": "Eneco Tour 2007", "text": "L'Eneco Tour 2007, terza edizione della corsa, si svolse in sette tappe precedute da un prologo iniziale dal 22 al 29 agosto 2007, per un percorso totale di 1 134,1\u00a0km. Fu vinto dallo spagnolo Jos\u00e9 Iv\u00e1n Guti\u00e9rrez che termin\u00f2 la gara in 26h05'44\".\nSquadre e corridori partecipanti.\nLe squadre partecipanti furono 21, 19 del ProTour pi\u00f9 altre 2 invitate dall'organizzazione, Chocolade Jacques-Topsport Vlaanderen e Skil-Shimano."}
{"id": "1322664", "revid": "963244", "url": "https://it.wikipedia.org/wiki?curid=1322664", "title": "Presentazione della Beata Vergine Maria", "text": "La Presentazione della Beata Vergine Maria \u00e8 una memoria liturgica della Chiesa cattolica di origine devozionale, celebrata anche dal Rito bizantino come Ingresso della Madre di Dio al Tempio, che ricorda la presentazione di Maria al Tempio di Gerusalemme. Viene celebrata il 21 novembre di ogni anno in entrambi i riti.\nNarrazione.\nLa ricorrenza si basa sul racconto del protovangelo di Giacomo, uno dei vangeli apocrifi. Il Protovangelo afferma, nel capitolo sesto, che all'et\u00e0 di un anno Maria viene presentata ai sacerdoti del Tempio dai suoi due genitori, Anna e Gioacchino; pochi anni dopo viene fatta accedere all'interno, prendendo parte alla vita sacerdotale, fino al momento dell'incontro con Giuseppe.\nNei primi autori cristiani, come nel gi\u00e0 citato protovangelo o nel libro sulla nativit\u00e0 di Maria (capitolo VI), viene ricordato che Maria venne introdotta nel Tempio all'et\u00e0 di tre anni, come i suoi genitori avevano promesso a Dio, purch\u00e9 concedesse loro di concepire un figlio.\nSan Massimo il Confessore ne descrive l'evento nel suo \"Vita di Maria\", ma anche Tarasio di Costantinopoli, Pietro di Argo, Germano nella sua \"Omelia per la Presentazione\", ed infine Giorgio Innografo in \"\"Kontakion\" per la Presentazione\".\nRicorrenza.\nLa data della festivit\u00e0, il 21 novembre, deriva dallo stesso giorno di consacrazione della basilica di Santa Maria Nuova nella citt\u00e0 di Gerusalemme nel 543, basilica voluta dall'imperatore bizantino Giustiniano I e completata all'epoca del patriarca di Gerusalemme Pietro (oggi distrutta).\nLa prima menzione della festa con il nome di \"Presentazione\" viene fatta risalire al Calendario di Basilio II Bulgaroctono, imperatore nell'XI secolo, come \"e' e\u00edsodos tes Panag\u00edas Theot\u00f3kou\". Nel Medioevo conobbe un discreto successo anche in Occidente, fino alla definitiva adozione da parte di papa Sisto V nel 1585.\nIl rito romano ricorda l'evento come una memoria, mentre quello bizantino inserisce questa festivit\u00e0 tra le dodici festivit\u00e0 maggiori.\nLa ricorrenza \u00e8 stata dedicata da san Giovanni Paolo II alle monache di clausura, con il nome di \"giornata \"pro orantibus\"\".\nViene anche festeggiata come \"Madonna della Salute\", per la quale si trova a Venezia un sontuoso tempio votivo.\nArte.\nL'episodio della \"Presentazione\" \u00e8 stato trattato da moltissimi autori in pi\u00f9 epoche storiche. Fra i tanti si ricorda Giotto, che ne ha descritto visivamente la scena all'interno della Cappella degli Scrovegni di Padova, affrescata da lui fra il 1303 ed il 1306. Lo stesso soggetto venne dipinto da Taddeo Gaddi nella Cappella Baroncelli di Santa Croce di Firenze o da Paolo Uccello nella Cappella dell'Assunta del Duomo di Prato o ancora da Domenico Ghirlandaio nella Cappella Tornabuoni di Santa Maria Novella (Firenze). Anche Cima da Conegliano riprese lo stesso tema nel dipinto del 1496-97, oggi a Dresda; un'altra rappresentazione molto nota si trova nella basilica di Santa Maria Maggiore. In tutti questi dipinti un ruolo chiave ha la rappresentazione architettonica della scala, su cui la Vergine bambina sale.\nSempre a Roma, nella Chiesa Nuova, \u00e8 presente una cappella dedicata alla \"Presentazione della Vergine\".\nCongregazioni della Presentazione.\nNumerose le congregazioni intitolate alla Presentazione della Vergine:"}
{"id": "1322670", "revid": "599013", "url": "https://it.wikipedia.org/wiki?curid=1322670", "title": "Coop Consumatori Nordest", "text": "Coop Consumatori Nordest (o, pi\u00f9 brevemente, \"Coop Nordest\") \u00e8 stata una delle 9 grandi cooperative di consumatori del sistema Coop, e come tale aderiva all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Adriatica e Coop Estense e alle medie cooperative Coop Casarsa, Coop Eridana e Coop Reno (nonch\u00e9 ad alcune piccole Coop in Emilia-Romagna, Triveneto, Marche ed Abruzzo) aderiva al Distretto Adriatico.\nIl 1\u00ba gennaio 2016 si \u00e8 fusa con Coop Adriatica e Coop Estense nella pi\u00f9 grande cooperativa di consumatori italiana ed europea: Coop Alleanza 3.0.\nStoria.\nIntroduzione.\nLa Coop Consumatori Nordest \u00e8 nata nel 1995 a Reggio nell'Emilia, attraverso la fusione per incorporazione in Coop Nordemilia di Coop Consumatori Friuli-Venezia Giulia, e il successivo cambio di ragione sociale da Coop Nordemilia a Coop Consumatori Nordest. Queste due cooperative, entrambe di dimensioni medio-grandi, sono a sua volta frutto di diverse fusioni tra piccole cooperative nei loro territori di riferimento.\nNascita e sviluppo di Coop Nordemilia.\nIl primo nucleo di Coop Nordemilia \u00e8 stata la Coop Reggio, che si \u00e8 costituita nel 1971 dalla fusione delle tantissime piccole cooperative presenti nella provincia di Reggio Emilia, quale razionalizzazione cooperativa a livello provinciale, com'era successo anche in diverse altre province dell'Emilia-Romagna. Da sottolineare che il movimento cooperativo reggiano \u00e8 stato sempre all'avanguardia nella modernizzazione: nel 1963 (prima della nascita di Coop Reggio) nel capoluogo era stato inaugurato \"Coop 1\", il primo grande supermercato di tutto il sistema Coop, con una superficie di 1.400 m2.\nNella vicina provincia di Parma, sempre unificando le piccole cooperative presenti, a met\u00e0 degli anni Sessanta si costitu\u00ec l'Unione Parmense delle Cooperative di Consumo (Upcc), che si riforniva tramite il consorzio cooperativo reggiano, e successivamente collaborava sempre di pi\u00f9 con Coop Reggio.\nNel 1974 Coop Reggio e Upcc si fondono e cos\u00ec nacque la Coop Nordemilia, la quale poi incorpor\u00f2 alcune cooperative del Piacentino (tra cui la Coop di Fiorenzuola d'Arda) e Coop Mantova, a sua volta nata nel 1971 dalla fusione di diverse cooperative del Mantovano.\nDopo qualche anno di assestamento iniziarono diverse attivit\u00e0 sociali, tra cui le \"Giornate dei giovani consumatori\" e diverse campagne per lottare contro l'eccesso dei pesticidi e degli additivi negli alimenti. Nel 1989 apr\u00ec il primo Ipercoop, il \"Centro Torri\" di Parma, che \u00e8 stato uno dei primi di tutta Italia.\nInizi\u00f2 un processo di espansione verso il Veneto: nel 1990 tramite una societ\u00e0 controllata venne incorporata Unicoop Veneto, che era nata verso la met\u00e0 degli anni Ottanta dalla fusione di diverse cooperative del Veneto Orientale, ma che aveva una fragile situazione economica; nello stesso anno fu incorporata anche una Coop di Montichiari (BS).\nNel 1992 apr\u00ec un secondo Ipercoop, il \"Virgilio\" di Mantova e, nell'anno successivo, apr\u00ec anche \"L'Ariosto\" di Reggio Emilia.\nNascita e sviluppo di Coop Friuli-Venezia Giulia.\nIl primo nucleo della Coop Consumatori Friuli-Venezia Giulia \u00e8 stata la Coop di consumatori di Borgomeduna, che apr\u00ec il primo supermercato a Maniago nel 1980 e nei 4 anni successivi ne apr\u00ec altri 5.\nLa Coop Consumatori Friuli-Venezia Giulia \u00e8 nata nel 1985 unendo alla Coop Borgomeduna altre cooperative, tra cui la Coop di Buttrio, alcune Coop di Udine, di Monfalcone e di Gorizia.\nSi arriv\u00f2 cos\u00ec ad una compagine che contava 24 negozi e circa 120.000 soci. Anche Coop Consumatori lanci\u00f2 diverse campagne per i consumatori e sull'educazione ai consumi.\nLa fusione con Coop Nordemilia non era nata per questioni di debolezza, ma per massimizzare e valorizzare la tradizione cooperativa del passato.\nNascita e sviluppo di Coop Nordest.\nNel 1995 cos\u00ec si arriv\u00f2 alla fusione tra Coop Nordemilia e Coop Consumatori Friuli-Venezia Giulia, che diede luogo a Coop Consumatori Nordest. Nella nuova cooperativa venne incorporata anche la societ\u00e0 \"Alimentari e Bric\u00f2\", che era controllata da Coop Nordemilia e che gestiva i punti vendita dell'ex Unicoop Veneto.\nLa nuova compagine arriv\u00f2 a 300.000 soci e 81 punti vendita, ma ci furono difficolt\u00e0 iniziali d'integrazione e cali della redditivit\u00e0, oltre a ritardi per realizzare il piano di sviluppo. Nel 1999 si riusc\u00ec per\u00f2 a effettuare una riorganizzazione commerciale, che si concluse tra il 2001 e il 2002.\nVennero cos\u00ec aperti altri Ipercoop: \"La Favorita\" di Mantova, quindi nel 2003 \"Isonzo\" di Gradisca d'Isonzo (GO), che fu il primo Ipercoop in Friuli-Venezia Giulia e nel 2005 si fece tris nel Mantovano, con l'apertura del Centro Commerciale \"Po\" di Suzzara, nel 2006 si apr\u00ec il \"Meduna\" di Pordenone, nel 2007 il \"Gotico\" di Piacenza, nel 2009 il \"Montedoro Free Time\" di Muggia (TS) e nel 2011 l'\"Eurosia\" di Parma.\n\u00c8 interessante ripercorrere altri tre progetti di sviluppo: nel 1996 venne costituita la \"Trento Sviluppo srl\", controllata in modo paritario da Coop Nordest e dal SAIT di Trento, un consorzio aderente alla Confcooperative con una capillare diffusione in Trentino, soprattutto attraverso l'insegna \"Famiglia Cooperativa\". L'obiettivo di Trento Sviluppo \u00e8 quello di gestire grandi supermercati (superstore) in Trentino. Il primo \u00e8 stato aperto a Trento nel 2002 e il secondo a Rovereto nel 2004. Entrambe le strutture hanno avuto un ottimo successo.\nSul finire degli anni Novanta venne inoltre l'idea di investire negli ipermercati in Croazia: venne costituita una societ\u00e0 di diritto croato, la Hipermarketi Coop d.o.o., che nel 2002 apr\u00ec il suo primo Ipercoop a Zagabria, il King Cross Jankomir, che \u00e8 stato il primo punto vendita del sistema Coop fuori dal territorio italiano. Fu aperto un secondo Ipercoop a Zagabria sempre nel 2002, nel 2003 apr\u00ec un ipermercato a Osijek in Slavonia e nel 2004 apr\u00ec il \"Kastela\" di Spalato. Tuttavia, per motivazioni economiche (perdite d'esercizio e scarsa quota di mercato), gli Ipercoop croati sono stati ceduti nel 2009 a SPAR Austria, mantenendo l'insegna \"Ipercoop\" e la vendita dei prodotti a marchio Coop fino al 2010.\nInfine agli inizi del terzo millennio si stabil\u00ec un accordo con altre cooperative, ovvero Coop Lombardia, Coop Liguria e Coop Adriatica, per aprire ipermercati in Sicilia: nel 2004 venne costituita la societ\u00e0 Ipercoop Sicilia S.p.A. con sede a Palermo, e nel maggio del 2007 apr\u00ec il primo dei 7 Ipercoop previsti, a Ragusa, seguito nel marzo 2008 da quello di Milazzo, a maggio 2009 da quello di Gravina di Catania e a novembre 2009 dal primo Ipercoop di Palermo e a novembre 2010 dal secondo Ipercoop del capoluogo siciliano.\nIl 9 ottobre 2010 \u00e8 stato aperto in un centro commerciale a Parma un punto vendita \"pilota\" chiamato \"Tutto Coop Solo Food\", di ridotte dimensioni (180 m2), con un assortimento formato esclusivamente da prodotti alimentari a marchio Coop.\nIl 10 settembre 2015 \u00e8 stato aperto il secondo Ipercoop della citt\u00e0 di Reggio Emilia, denominato \"Baragalla\" come l'omonimo quartiere cittadino, per una estensione di 5.300 m\u00b2 di superficie commerciale.\nGli interventi pi\u00f9 recenti riguardano soprattutto ristrutturazioni e ampliamenti di supermercati in Emilia-Romagna.\nNel marzo 2015 i consigli di amministrazione di Coop Adriatica, Coop Estense e Coop Nordest hanno deliberato ed annunciato la fusione in un'unica nuova cooperativa: Coop Alleanza 3.0 (operativa dal 1\u00ba gennaio 2016).\nI soci.\nAl 31 dicembre 2013 i soci erano 628.906 cos\u00ec ripartiti:\nI soci sono organizzati in 53 Sezioni Soci territoriali.\nI soci prestatori, ovvero titolari di libretto di prestito sociale erano 120.039.\nCoop Consumatori Nordest nel 2013 ha effettuato il 76,8% delle vendite ai suoi soci.\nCoop Consumatori Nordest ha una sua edizione della rivista \"Consumatori\" (utilizzata, con edizioni locali, anche dalle altre grandi Coop del distretto Adriatico e del Nord-Ovest), a sua volta divisa in due sottoedizioni: \"Emilia-Lombardia\" e \"Friuli-Venezia Giulia-Veneto\". La rivista viene inviata gratuitamente a tutti i soci.\nLa rete di vendita.\nCoop Consumatori Nordest gestisce direttamente 87 punti vendita, divisi tra minimercati, supermercati e superstore a insegna Coop (76), ipermercati a insegna Ipercoop (10) e negozi alimentari Tutto Coop Solo Food (1).\nCoop Consumatori Nordest non utilizza ancora la nuova divisione del canale supermercati di Coop Italia, che prevede ad esempio l'insegna InCoop per le piccole superfici.\nQuesto \u00e8 il dettaglio della rete di vendita:\nOltre alla rete gestita direttamente bisogna aggiungere quella di Trento Sviluppo, joint venture tra Coop Consumatori Nordest e il SAIT di Trento, con due superstore in Provincia di Trento.\nLe prossime aperture sono improntate soprattutto sui grandi supermercati e sugli Ipercoop: in Emilia \u00e8 prevista soprattutto la ristrutturazione dei supermercati, in Friuli Venezia Giulia si stanno valutando diversi progetti e ristrutturazioni. Sono inoltre previsti alcuni ipermercati, come uno a Gorizia.\nAttivit\u00e0 sportive.\nLa Coop Consumatori Nordest possiede anche la Polisportiva Coop Consumatori Nordest di Parma.\nLa Polisportiva fu fondata nel 1964 col nome di Cannisti Coop-U.P.C.C da otto pescatori. Con l'ingresso di altre discipline, tra cui il calcio e la pallavolo, l'anno seguente si trasforma in Gruppo Sportivo Coop-U.P.C.C., nel 1975 diventa Polisportiva Coop Nordemilia e poi Polisportiva Coop Consumatori Nordest. Successivamente si creano nuove sezioni sportive, come quella di pallanuoto, la quale collabora strettamente con l'altra societ\u00e0 pallanuotistica ducale, la Rari Nantes Parma.\nDal 2000 al 2004 \u00e8 stata main sponsor della Pallamano Trieste.\nNei periodi 2001-2002 e 2003-2004 la Coop Consumatori Nordest ha sponsorizzato la Pallacanestro Trieste."}
{"id": "1322672", "revid": "339392", "url": "https://it.wikipedia.org/wiki?curid=1322672", "title": "Gp. Ouest France - Plouay", "text": ""}
{"id": "1322674", "revid": "2171064", "url": "https://it.wikipedia.org/wiki?curid=1322674", "title": "Johnathon Schaech", "text": "Biografia.\nDi origini tedesche ed italiane, debutta sul grande schermo nel 1993 nel film di Franco Zeffirelli \"Storia di una capinera\", recitando successivamente nei film \"Gli anni dei ricordi\", \"Doom Generation\", \"Music Graffiti\" e \"Obsession\". Nel 1998 si cimenta con successo nel ruolo di Harry Houdini nel film per la televisione di Pen Densham. Nel 1999 torna a lavorare con Gregg Araki in \"Splendidi amori\" e interpreta John Maguire nella serie tv \"Cenerentola a New York\". Nel 2001 scrive e dirige il suo primo film \"Comforters, Miserable\". Nel gennaio 2018 ha dichiarato al settimanale \"People\" di aver subito una molestia a sfondo sessuale da parte del regista italiano Franco Zeffirelli durante la lavorazione del suo film d'esordio \"Storia di una capinera\", circostanza smentita dal figlio adottivo di questi.\nVita privata.\nNell'ottobre 2001 si sposa a Palm Springs con l'attrice Christina Applegate, e nel 2002 ottiene una piccola parte nel film \"La cosa pi\u00f9 dolce...\", dove la moglie \u00e8 una delle protagoniste. Ma il matrimonio dura solo quattro anni, e infatti la coppia si separa nel dicembre 2005, per poi divorziare definitivamente nell'agosto 2007.\nIl 4 luglio 2010 si risposa con l'attrice e cantante Jana Kramer, incontrata nel dicembre 2009; si separer\u00e0 da lei un mese dopo, per poi divorziare nel giugno 2011 senza aver avuto figli. Nel luglio 2013 si risposa con Julie Solomon, e due mesi dopo i due hanno avuto il loro primo figlio chiamato Camden Quinn.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1322676", "revid": "1632387", "url": "https://it.wikipedia.org/wiki?curid=1322676", "title": "Nightmare (Venom)", "text": "Nightmare \u00e8 un EP dei Venom, pubblicato nel 1985."}
{"id": "1322677", "revid": "194688", "url": "https://it.wikipedia.org/wiki?curid=1322677", "title": "Coop Nordest", "text": ""}
{"id": "1322681", "revid": "486946", "url": "https://it.wikipedia.org/wiki?curid=1322681", "title": "Taliessin", "text": ""}
{"id": "1322683", "revid": "125566327", "url": "https://it.wikipedia.org/wiki?curid=1322683", "title": "Maria Teresa Lamberti", "text": "Biografia.\nDopo aver conseguito la maturit\u00e0 classica al Liceo Giulio Cesare di Roma, si \u00e8 laureata in giurisprudenza all'Universit\u00e0 La Sapienza.\nGiornalista professionista dal 1989, con una forte passione per le inchieste e gli approfondimenti, ha intrapreso in un primo momento la carriera di redattore nel settore stampa, scrivendo per Il Gazzettino, il Corriere Medico (oggi Corriere della Sera \u2013 Salute), La Sicilia e Il Tempo.\nNel 1991 \u00e8 passata dalla carta stampata al settore radiofonico, entrando in RAI e lavorando fino al 1994 presso la Direzione Servizi per l'Estero (DE). Conclusa questa esperienza, \u00e8 passata alla redazione Cronaca e Societ\u00e0, dove \u00e8 stata conduttrice dei fortunati programmi \"Inviato Speciale\" e \"Italia S\u00ec, Italia No\".\nNominata inviato speciale nel 1997, dal 2000 al 2005 \u00e8 stata conduttrice e coautrice di \"Baobab, l'albero delle notizie\" su Radio Uno.\nNuovamente promossa nel gennaio 2006 al grado di Vice caporedattore, ha lavorato presso la redazione Cronaca del GR per oltre un anno, transitando successivamente alla redazione \"Speciali\" dove \u00e8 rimasta per circa un anno e mezzo. In quest'ultimo incarico, si \u00e8 occupata di inchieste ed approfondimenti per il programma \"Inviato Speciale\", passando successivamente alla Redazione Rubriche. Voce storica del Giornale Radio, ha condotto con successo su Radio Uno RAI il programma quotidiano di informazione economica e attualit\u00e0 \"La Borsa e la Vita\" nonch\u00e9 il settimanale enogastronomico del sabato \"A Tavola\". Nel 2010 ha avviato il magazine radiofonico domenicale \"Doppio Femminile\" che per anni ha condotto con la showgirl Jo Squillo.\nCaporedattore dal 2011, con la responsabilit\u00e0 delle Rubriche Sociali ha curato il contenitore \"Area di Servizio - un pieno di informazioni su lavoro e integrazione sociale\".\nAssunta la direzione delle Redazione Rubriche del Giornale Radio RAI nel 2014, ha creato il magazine \"Mary Pop\" che conduce nel weekend su Radio 1. Da gennaio 2017 \u00e8 autrice e conduttrice anche di \"Vittoria\" programma quotidiano che (dapprima ogni pomeriggio e poi settimanalmente sulla prima rete radiofonica RAI) racconta le storie delle donne che ce l\u2019hanno fatta, delle loro sfide, dei loro sacrifici, dei loro successi.\nAccanto all'attivit\u00e0 giornalistica, svolge anche attivit\u00e0 pubblicistica e di docenza universitaria. \u00c8 infatti coautrice di due pubblicazioni dedicate ai temi della sanit\u00e0 e delle truffe telematiche, che testimoniano la sua capacit\u00e0 di miscelare attualit\u00e0, informazione e divulgazione. \u00c8 inoltre stata docente di \"Teorie e Tecniche del Linguaggio radiofonico e televisivo\" nel corso di laurea in Communications Management (Scienze della Comunicazione) presso la Link Campus University of Malta, di Roma."}
{"id": "1322685", "revid": "37140", "url": "https://it.wikipedia.org/wiki?curid=1322685", "title": "Spazio di hilbert", "text": ""}
{"id": "1322688", "revid": "1331959", "url": "https://it.wikipedia.org/wiki?curid=1322688", "title": "Namtar", "text": "Namtar (o Namtaru lemnu) appartiene alla categoria dei d\u00e8moni malvagi della mitologia babilonese.\nIl nome Namtar si pu\u00f2 tradurre con \"porta via presto\", infatti viene definito come il dio della peste. Sulla sua raffigurazione vi sono alcune discordanze, visto che \u00e8 descritto sia senza mani e piedi e sia con quattro mani e con la testa di uccello.\nNato dalla coppia Enlil-Ereshkigal, ha il ruolo di visir degli inferi e messaggero della dea Ereshkigal.\nSecondo alcune descrizioni del d\u00e8mone, si pu\u00f2 supporre che si tratti di un Messaggero di morte e si possono riscontrare anche delle similitudini con la rappresentazione dell'Angelo della morte nella religione giudaico-Cristiana.\n\u00abio l'ho visto, afferra l'uomo(il morente) per i capelli con la mano sinistra, mentre nella destra ha una spada\u00bb.\nEssi si trova tra i demoni-malattie che minacciano l'uomo insieme allo stesso d\u00e8mone della morte (M\u00fbtu), e il suo campo d'azione \u00e8 la gola."}
{"id": "1322690", "revid": "1632387", "url": "https://it.wikipedia.org/wiki?curid=1322690", "title": "Tear Your Soul Apart", "text": "Tear Your Soul Apart \u00e8 un EP dei Venom, pubblicato nel 1990 dalla Under One Flag Records.\nLa musica di \"The Ark\" e \"Civilized\" \u00e8 stata scritta da Mantas, mentre i testi sono stati scritti da Demolition Man."}
{"id": "1322700", "revid": "729019", "url": "https://it.wikipedia.org/wiki?curid=1322700", "title": "Stazione di Nocera Inferiore", "text": "La stazione di Nocera Inferiore \u00e8 una stazione ferroviaria a servizio della citt\u00e0 di Nocera Inferiore.\nStoria.\nIn origine denominato \"Nocera dei Pagani\", l'impianto rappresenta una delle strutture storiche della regione Campania, in quanto fu inaugurata il 18 maggio 1844 nell'ambito del prolungamento della Napoli-Portici. La convenzione per la costruzione di questa linea venne firmata nel 1836; con essa si concedeva all'ingegner Armando Giuseppe Bayard de la Vingtrie la concessione per la costruzione in quattro anni di una linea ferroviaria da Napoli a Nocera Inferiore con un ramo per Castellammare che si sarebbe staccato all'altezza di Torre Annunziata.\nIl 1\u00ba agosto 1842 veniva infatti inaugurato il tronco successivo fino a Castellammare e due anni dopo, nel 1844, la diramazione per Pompei, Angri, Pagani e Nocera Inferiore. Nel 1846 il Bayard otteneva la concessione anche per il prolungamento su San Severino e Avellino.\nNel 1882 la stazione assunse un ruolo di bivio con l'apertura della stazione di Nocera Inferiore Mercato e la linea per Codola.\nIl 12 dicembre 1909 la denominazione dell'impianto venne mutata in \"Nocera Inferiore\".\nNel settembre del 1930 una motrice in arrivo in stazione non riusc\u00ec a frenare in tempo scaraventando in avanti una locomotiva in sosta. Quest'ultima abbatt\u00e9 sia il paraurti del deposito che il muro di cinta della stazione, spingendosi fino alla strada. L'incidente, che si guadagn\u00f2 la copertina de La Tribuna illustrata, non produsse alcuna vittima.\nIl 27 novembre 1942 la stazione fu teatro di un disastro ferroviario: lo scontro tra un treno merci e una tradotta militare che caus\u00f2 28 morti.\nPrima della realizzazione della galleria Santa Lucia, avvenuta nel 1977, tutti i treni da e per Salerno vi si dovevano fermare per agganciare (o sganciare) un locomotore di supporto fornendo la \"spinta\" per superare il dislivello presente tra Nocera e il capoluogo.\nStrutture e impianti.\nLa stazione, gestita da Rete Ferroviaria Italiana, \u00e8 dotata di 5 binari passanti. \u00c8 presente nella stazione anche un piccolo scalo merci, (che in passato era utilizzato soprattutto per la sosta dei suddetti treni ed era pi\u00f9 grande) oggi utilizzato maggiormente per la sosta dei mezzi di manutenzione ferroviaria.\nI binari 1 e 2 vengono utilizzati maggiormente per il servizio metropolitano e i regionali da e per Salerno via Cava de' Tirreni.\nI binari 3 e 4 sono quelli appartenenti alla linea principale (Napoli-Salerno).\nIl binario 5 viene impiegato per il servizio regionale da e per Salerno via Mercato San Severino.\nNel 2018, la stazione \u00e8 stata totalmente ristrutturata, vedendosi aggiunta una nuova entrata supplementare e l'installazione di nuovi ascensori.\nMovimento.\nLa stazione \u00e8 servita da treni regionali e metropolitani effettuati da Trenitalia nell'ambito del contratto di servizio stipulato con la Regione Campania.\nNonostante l'apertura della galleria Santa Lucia, i treni a lunga percorrenza, hanno fermato nella stazione ancora per poco pi\u00f9 di un trentennio.\nServizi.\nLa stazione \u00e8 classificata da RFI nella categoria \"silver\" e dispone di:"}
{"id": "1322715", "revid": "1714743", "url": "https://it.wikipedia.org/wiki?curid=1322715", "title": "Raimondo Berengario I di Barcellona", "text": "Origine.\nCome ci conferma l\"'Ex Gestis Comitum Barcinonensium\", era il figlio maschio primogenito del conte di Barcellona, Gerona, Osona, Berengario Raimondo I e della sua prima moglie., Sancha S\u00e1nchez di Castiglia, che, secondo lo storico medievalista spagnolo, Fray Justo P\u00e9rez de Urbel y Santiago (Justo P\u00e9rez de Urbel), era figlia del conte di Castiglia, Sancho Garc\u00e9s e della moglie, Urraca Gomez.Berengario Raimondo I di Barcellona, come ci conferma a \"Cr\u00f3nica de San Juan de la Pe\u00f1a\", era il figlio maschio primogenito del conte di Barcellona, Gerona, Osona, Borrell II e della moglie, Ermesinda di Carcassonne, che secondo il documento XIV della \"Espa\u00f1a sagrada. Tomo XXIX. Appendice\" era la figlia ultimogenita del conte di Carcassonne, Ruggero I di Comminges il Vecchio (930/40-dopo l'aprile 1011) e di Adelaide di Gevaudan, identificata con Adelaide di Melgueil (953-ca. 1011) figlia di Bernardo Conte di Melgueil e della moglie S\u00e9n\u00e9gonde di Rouergue o Adelaide di Rouergue (949-dopo il 1011), figlia di Baldovino di Pons e di una contessa di Rouergue.\nBiografia.\nSuccedette al padre, come era stato previsto dal testamento redatto da Berengario Raimondo I nel febbraio 1035 e, col quale, divise il suo dominio in tre parti:\nDopo la morte di suo padre, avvenuta nel mese di maggio del 1035, come ci confermano gli \"Annales Barcinonenses\", Raimondo Berengario I gli successe, sotto la reggenza della nonna Ermesinda, che continu\u00f2 la politica paterna di buon vicinato con tutti, inclusi i Mori. Raggiunta la maggiore et\u00e0 continu\u00f2 a governare sotto tutela della nonna, almeno sino al 1041, quando la nonna fu relegata nella contea di Girona.\nLo storico catalano Pr\u00f2sper de Bofarull i Mascar\u00f3, facendo riferimento ad un documento, datato 14 novembre 1039, scrive, che Raimondo Berengario, a Barcellona, spos\u00f2 Elisabetta (Isabella, prima del matrimonio) (ca. 1025-29 giugno 1050 confermata da un necrologio del monastero di Santa Maria di Ripoll, citato dal Bofarull), che sempre, secondo Bofarull, poteva essere figlia del visconte d'Albi e di N\u00eemes, Raimondo Bernardo Trencavel, oppure di un nobile Catalano, Guglielmo Bernardo di Odena, ambedue con una moglie di nome Ermengarda.\nNel 1040, inizi\u00f2 una ribellione di Mir Geribert, figlio di Geriberto, visconte di Barcellona e di Ermengarda di Barcellona (figlia del conte di Barcellona, Borrell) che si autoproclam\u00f2 principe d'Ol\u00e8rdola, che Raimondo Berengario riusc\u00ec a stroncare solo nel 1059, costringendo Mir Geribert a rifugiarsi a Tortosa dove, nel 1060, mor\u00ec.\nDall'anno in cui cominci\u00f2 a governare da solo, secondo Bofarull, inizi\u00f2 una politica di espansione, sia a sud, conquistando territori di al-Andalus, sino alla citt\u00e0 di Barbastro, approfittando della debolezza dei Regni di Taifa, in seguito alla dissoluzione del califfato di al-Andalus, sia a nerd dei Pirenei, conquistando le contee di Carcassonne e Raz\u00e8s e, nel 1044, attacc\u00f2 Raimondo Goffredo, Conte di Cerdanya, che port\u00f2 la contea di Barcellona ad essere considerata la contea pi\u00f9 influente di tutta la Catalogna.\n&lt;br&gt;Secondo il documento CCXXXV della \"Marca Hispanica sive Limes Hispanicus\", del 1050 circa, si accord\u00f2 col cugino, Ermengol III, Conte d'Urgell, per combattere il conte di Cerdagna, Raimondo Goffredo.\nNel 1049 entr\u00f2 in possesso dei territori che il padre aveva lasciato al fratello Sancho, che in quell'anno rinunci\u00f2 alla contea e, nel 1050, si fece monaco a Saint-Pons-de-Thomi\u00e8res, nel Conflent.\nEssendo morta (1050), probabilmente di parto, la moglie Elisabetta (il Bofarull cita un documento di donazione fatta, in suffragio dell'anima della moglie, al monastero di Santa Maria di Ripoll da Raimondo Berengario I, il 28 settembre 1050), all'inizio del 1051 (prima del 26 marzo, data in cui Raimondo e Bianca risultavano gi\u00e0 sposati), Raimondo Berengario si spos\u00f2, in seconde nozze, con Bianca (?-dopo il 12 novembre 1076, perch\u00e9 ricordata nel testamento di Raimondo Berengario).Raimondo Berengario I ripudi\u00f2 Bianca l'anno seguente (1052), dopo aver incontrato la contessa di Tolosa.\nNell'estate del 1053 (dopo il 29 giugno; in quella data, secondo il documento n\u00ba 235 del volume V delle \"Preuves de l'Histoire G\u00e9n\u00e9rale de Languedoc\", Almodis sugger\u00ec al marito, il conte di Tolosa, Ponzio, di codificare l'unione delle abbazie di Cluny, che avrebbe avuto la preminenza, e di Moissac. Tale avvenimento viene ricordato anche dal documento n\u00ba 3344 delle \"Chartes de l'abbaye de Cluny\" del 29 giugno 1053), Raimondo Berengario I fece rapire, dal suo alleato, l'emiro musulmano di Tortosa, la moglie di Ponzio, conte di Tolosa, Almodis de La Marche, figlia di Bernardo I de la Marche (ca. 991- 16 giugno 1047) conte de la Marche e di Amelia de Ras\u00e9s (? - \u2020 1053). Il nome della madre, \u00e8 ripreso da un documento del 1053 (\"Almodis comitissa, filia que es Amelie comitisse\") \u00e8 citato dallo storico Jos\u00e9 Enrique Ruiz Domenec nel suo libro \"Quan els vescomtes de Barcelona eren\" (Barcelona, 2006) a pag. 320; l'emiro di Tortosa, con una flotta musulmana assal\u00ec Narbona e rap\u00ec la contessa di Tolosa, che fu portata a Barcellona, dove Raimondo Berengario la convinse a diventare la sua amante e quindi, tra il 1053 ed il 1054, a sposarlo, pur essendo ancora in vita i rispettivi consorti, il secondo marito di Almodis, Ponzio, che, nel 1053, aveva ripudiato Almodis de La Marche, il primo marito di Almodis, Ugo V di Lusignano e la moglie di Raimondo Berengario, Bianca, che si appell\u00f2 al papa Vittore II che, su suggerimento della nonna di Raimondo, Ermesinda, nel 1056, scomunic\u00f2 entrambi, Raimondo Berengario ed Almodis.\nNel 1054, Raimondo Berengario entr\u00f2 in possesso della contea di Osona, quando la matrigna, Guisla, che, unitamente al figlio Guglielmo, aveva ereditato la contea alla morte di Berengario Raimondo, si spos\u00f2, in seconde nozze, col visconte di Barcellona, Udalardo II, e dovette rinunciare alla contea a favore del figlio Guglielmo, il quale a sua volta rinunci\u00f2 a favore del fratellastro, Raimondo Berengario I.\nTra il 1064 ed il 1069, impose la \"Pace di Dio\" e fece pubblicare, in catalano, gli \"Usatges\", il pi\u00f9 antico codice feudale che si conosca, che codificava il processo di feudalizzazione iniziato da suo padre. Questi codici poi furono modificati ed integrati con la giuresprudenza romana dai sovrani successivi.Inoltre riusc\u00ec ad imporre tributi ai (regni di Taifa) di L\u00e9rida, Tortosa e Saragozza.\nVerso il 1069, secondo l\"'Inquisitio circa comitatum Carcasson\u00e6 quomodo pervenerit ad comites Barcinonenses\", Raimondo Berengario I acquist\u00f2 il titolo e i diritti della contea di Carcassonne da Guglielmo I di Cerdagna, dopo che era morta la moglie, la contessa di Carcassonne, Adelaide.\nAssieme ad Almodis, per sostituire la vecchia basilica di Barcellona, distrutta, molto probabilmente, da Almanzor, continu\u00f2 la costruzione della Cattedrale romanica di Barcellona di cui alcuni particolari sono presenti nella attuale cattedrale gotica.Almodis compare citata in due documenti di donazione, assieme al terzo marito, Raimondo: una prima volta, nel 1054, nella \"Colleci\u00f3 Diplom\u00e1tica de la casa de Temple de Barber\u00e0\"; una seconda volta nel documento n\u00b0 CCLXXIV, del \"Cartulaire de l'abbaye de L\u00e9rins, 1\u00e8re partie\", del 1068.\nNel 1071, secondo il documenti n\u00b0 301 del \"Preuves delle Histoire g\u00e9n\u00e9rale de Languedoc, Tomus V\", fu risolto il contenzioso sorto, tra Raimondo Berengario I ed il conte di Tolosa, Guglielmo IV, che era figlio di sua moglie Almodis, circa il castello di Laurago.In quello stesso anno, Pietro Raimondo (1050-1073), figlio e legittimo erede di Raimondo Berengario e della prima moglie, Isabella, che era molto affezionato ad Almodis, la quale gli aveva fatto da madre, quando si rese conto che la matrigna si adoperava affinch\u00e9 il titolo passasse ai suoi due figli, i gemelli Raimondo Berengario e Berengario Raimondo, l'assassin\u00f2, strangolandola. L'avvenimento \u00e8 confermato dal \"Los Condes de Barcelona Vindicados, Tomos II\", che cita il necrologio del monastero di San Cucufate il giorno 17 novembrePietro Raimondo per il suo crimine fu diseredato ed esiliato, ed anche papa Gregorio VII, appena eletto, nel 1073 gli inflisse una penitenza per l'uccisione della matrigna.\nRaimondo Berengario I mor\u00ec il 26 maggio 1076, come ci confermano gli \"Annales Barcinonenses\" e il Necrologium Gerundensem, lasciando il titolo di conte di Barcellona ai due figli gemelli Raimondo Berengario e Berengario Raimondo, come conferma il testamento pubblicato il 12 novembre 1076.Il sepolcro di Raimondo Berengario si trova nella Cattedrale di Sant'Eulalia di Barcellona, accanto a quello della terza moglie, Almodis de La Marche.\nDiscendenza.\nRaimondo Berengario I ebbe da Isabella tre figli, da Bianca nessuno e da Almodis cinque figli..\nDa Isabella ebbe:\nDa Almodis ebbe:\nRaimondo Berengario I nella letteratura.\nRaimondo Berengario I \u00e8 il protagonista del romanzo \"Il signore di Barcellona\" (\"Te dar\u00e9 la tierra\") di Chufo Llor\u00e9ns."}
{"id": "1322729", "revid": "709565", "url": "https://it.wikipedia.org/wiki?curid=1322729", "title": "L'ultima legione (film)", "text": "L'ultima legione (\"The Last Legion\") \u00e8 un film del 2007 diretto da Doug Lefler, ispirato in parte all'omonimo romanzo di Valerio Massimo Manfredi, dedicato liberamente agli avvenimenti che accompagnarono la fine dell'Impero romano d'Occidente e la nascita della leggenda di Re Art\u00f9.\nTrama.\nLa storia viene narrata da Ambrosinus, un druido nativo di Britannia, che conosce la leggenda della spada di Giulio Cesare, un'arma che pass\u00f2 ad Augusto prima e Tiberio poi. Alla morte di quest'ultimo, l'arma venne nascosta per evitare che uomini malvagi se ne impossessassero. Inizia poco prima dell'incoronazione di Romolo Augusto come imperatore nel 460. Avendo viaggiato in quasi tutto il mondo conosciuto in cerca della spada di Cesare, Ambrosinus diventa il tutore di Romolo. Il padre di Romolo, Oreste, regna a Roma, ma non \u00e8 imperatore.\nIl giorno prima dell'incoronazione Odoacre, comandante dei mercenari Eruli, Sciri e Turcilingi al servizio di Roma, chiede un terzo dell'Italia a Oreste, ma egli rifiuta. Lo stesso giorno, Romolo incontra il praefectus militum Aureliano Caio Antonio, chiamato \"Aurelius\". La notte dopo l'incoronazione di Romolo, Roma \u00e8 attaccata dalle milizie barbariche e molti degli uomini di Aurelio, incaricati di proteggere l'imperatore, vengono uccisi e anche Aurelio, solo svenuto, \u00e8 dato per morto. Oreste e sua moglie vengono uccisi dal luogotentente di Odoacre, Wulfila, che cattura Romolo Augusto.\nIl giorno dopo Odoacre, ora regnante dell'Impero occidentale, pianifica di uccidere Romolo. Tuttavia, Ambrosinus lo convince a risparmiare il bambino. Romolo, quindi, viene esiliato a Capri insieme ad Ambrosinus, sorvegliati da Wulfila e i suoi uomini. La sua prigione \u00e8 la villa costruita pi\u00f9 di quattrocento anni prima dall'imperatore Tiberio. Con l'aiuto di Ambrosinus, Romolo scopre una stanza segreta all'interno della villa. Scopre una statua di Cesare con la leggendaria spada.\nRomolo e Ambrosinius vengono salvati a Capri dal leale Aurelio e tre legionari sopravvissuti, accompagnati da una guardia dell'ambasciatore dell'Impero romano d'Oriente, una guerriera keralite di nome Mira. Quindi i fuggitivi si dirigono verso Fano come indicato loro dal senatore Nestore, amico di vecchia data di Aurelio, che vuole far imbarcare l'ultimo imperatore d'Occidente alla volta di Costantinopoli. Ben presto per\u00f2 il piano di Nestore si rivela una trappola ordita da Odoacre con il benestare dell'imperatore d'Oriente.\nAi fuggitivi non resta che dirigersi verso la Britannia nella speranza di trovare la leggendaria \"Legio IX\" \"Draco\". Tuttavia giunti presso il vallo di Adriano, invece che l'invincibile legione, trovano dei vecchi e stanchi contadini. Dopo poco tempo Aurelio e gli altri vengono raggiunti in Britannia e aggrediti dagli uomini di Odoacre e dai guerrieri Angli di Vortgyn loro alleati. Con la promessa di avere la spada per regnare sull'intera Britannia (viene inoltre rivelato che Ambrosinius e Vortgyn sono vecchi nemici), Wulfila convince Vortgyn a combattere contro Ambrosinus e gli altri. Aureliano, con la spada e al comando di poche forze, si scontra con l'esercito di Vortgyn. Mentre la battaglia infuria, i contadini e i loro figli, che in realt\u00e0 sono ci\u00f2 che resta della \"Legio IX Draco\" ritiratasi molti anni prima, intervengono in soccorso di Romolo e dei suoi guerrieri, dopo aver rispolverato le loro vecchie armature romane, e ribaltano le sorti della battaglia. Romolo uccide Wulfila con la spada di Cesare, vendicando i suoi genitori. Il giovane imperatore decide di non voler pi\u00f9 guerre n\u00e9 sangue e getta via la spada, che va a incastonarsi in una solida roccia.\nMolti anni dopo, Ambrosinus, che ha ripreso il suo vecchio nome celtico di Merlino \u00e8 con un giovane Art\u00f9 al quale rivela di essere figlio di Romolo (che ha preso il nome di Pendragon) che era stato allevato da Aurelio e Mira.\nProduzione.\nIl film \u00e8 una coproduzione internazionale italo-franco-britannica. Il cast artistico principale proviene totalmente dal Regno Unito, ad eccezione dell'attrice francese Beata Ben Ammar, interprete del ruolo di Flavia, e dell'attrice indiana Aishwarya Rai.\nLe scene del film ambientate in Britannia, in realt\u00e0 sono state girate in Slovacchia.\nValerio Massimo Manfredi, autore dell'omonimo romanzo, ha collaborato alla produzione del film come consulente.\nAishwarya Rai, l'interprete di Mira nel film, \u00e8 stata Miss Mondo nel 1994.\nPromozione.\nUno degli slogan con cui \u00e8 stato presentato il film in lingua inglese \u00e8 \"The end of an empire... the beginning of a legend\".\nDistribuzione.\nIl film \u00e8 uscito nelle sale italiane il 14 settembre 2007.\nIl 5 febbraio 2008 \u00e8 stata distribuita l'edizione in DVD della pellicola.\nAccoglienza.\nDopo la prima settimana di programmazione nelle sale cinematografiche italiane si \u00e8 classificato terzo tra i film pi\u00f9 visti, dietro \"I Simpson\" e \"Shrek terzo\". Nella classifica dei 100 film pi\u00f9 visti in Italia nella stagione 2007/2008 ha raggiunto il novantaquattresimo posto con un incasso finale di 1.669.963 \u20ac. Il pubblico ha espresso per questo film un voto di sufficienza (\"IMDB\": 5,4/10; \"Mymovies.it\": 2,8/5; \"Movieplayer.it\": 6/10) e giudizi spesso contrastanti tra loro: positivi da parte di chi ne ha apprezzato il carattere romantico-fiabesco a tratti ironico, negativi da parte di chi avrebbe gradito una maggiore attenzione agli aspetti bellici (magari sulla scia di recenti ed apprezzati film epici come \"Il gladiatore\" e \"300\").\nCon un budget di 35 milioni di dollari, il film ha incassato solo 5 milioni negli Stati Uniti e globalmente oltre 25 milioni nel mondo. Le riprese si sono svolte tra il 5 agosto e l'11 novembre 2005."}
{"id": "1322745", "revid": "1632387", "url": "https://it.wikipedia.org/wiki?curid=1322745", "title": "Cast in Stone", "text": "Cast in Stone \u00e8 il nono album in studio dei Venom, pubblicato nel 1997. Inoltre \u00e8 anche il loro primo album in 12 anni a presentare la formazione originale. Registrato al Lartington Hall Studios vicino al castello di Barnard, \u00e8 stato pubblicato su SPV/Steamhammer nel 1997. Come i precedenti due album, l'ex-produttore della band hair/hard'n'heavy Child's Play e successivo produttore dei Mot\u00f6rhead, Howard Benson, era originariamente in trattative per produrre l'album, con Cronos che voleva che l'album avesse una produzione simile al disco del Mot\u00f6rhead del 1995, \"Sacrifice\". Tuttavia, ancora una volta, Benson non era disponibile. \u00c8 l'ultimo album di Venom ad avere Abaddon alla batteria.\nAccoglienza.\n\"\"Cast in Stone\" \u00e8 pi\u00f9 pesante dei Metallica e pi\u00f9 melodico dei Pantera\", secondo \"Vox\".\n\"Un album sorprendentemente ascoltabile che \u00e8 forse pi\u00f9 old school metal che thrash, ma punta a un calcio veloce nelle palle e lo fa per davvero\", conclude il critico Jerry Ewing, dando all'album tre stelle su cinque."}
{"id": "1322750", "revid": "4396", "url": "https://it.wikipedia.org/wiki?curid=1322750", "title": "The God Delusion", "text": ""}
{"id": "1322752", "revid": "1310927", "url": "https://it.wikipedia.org/wiki?curid=1322752", "title": "Sunday Stephen Obayan", "text": "Carriera.\nClub.\nSunny cresce nell'Ebedei e nel Jegede Babes, squadre nigeriane. Nel 2003 viene notato dal Polideportivo Ejido, che lo mette sotto contratto per 5 anni.\nLe sue prestazioni con l'Ejido accendono l'interesse di grandi club come Manchester United, Liverpool, Betis Siviglia, , Deportivo La Coru\u00f1a, Valencia e Napoli, fra i quali la spunta il Valencia.\nNell'estate 2008, passa in prestito all'Osasuna e nel 2009 invece, sempre con la formula del prestito, si accasa al Betis Siviglia in Liga Adelante. A fine prestito torna al Valencia.\nIl 20 gennaio 2011 viene ceduto in prestito al Numancia fino al termine della stagione.\nNazionale.\nNonostante sia nato in Nigeria, Sunny \u00e8 convocabile anche dalla grazie alle regole FIFA, che permettono ai calciatori under-21 con doppia nazionalit\u00e0, che non hanno ancora vinto una competizione internazionale, di scegliere con quale nazionale giocare. \u00c8 stato convocato spesso dalla nazionale di calcio spagnola under-19 ed ha partecipato al Campionato mondiale di calcio Under-20 2007 in Canada.\nNel 2010 \u00e8 stato convocato per la prima volta dalla Nigeria per la partita contro la Guinea valida per le qualificazioni alla Coppa delle nazioni africane 2012 e in quell'occasione ha fatto il suo esordio con la nazionale africana."}
{"id": "1322753", "revid": "599013", "url": "https://it.wikipedia.org/wiki?curid=1322753", "title": "Poseidone (disambigua)", "text": ""}
{"id": "1322761", "revid": "184509", "url": "https://it.wikipedia.org/wiki?curid=1322761", "title": "Stephen Sunday", "text": ""}
{"id": "1322762", "revid": "184509", "url": "https://it.wikipedia.org/wiki?curid=1322762", "title": "Stephen Sunday Obayan", "text": ""}
{"id": "1322766", "revid": "76963", "url": "https://it.wikipedia.org/wiki?curid=1322766", "title": "Noah Gray-Cabey", "text": "Biografia.\nCresciuto nel Maine, figlio di Whitney Gray e Shawn Cabey. Inizia giovanissimo a suonare il pianoforte, dimostrando un grande talento, che all'et\u00e0 di soli quattro anni lo porta ad esibirsi nel New England, a Washington e in Giamaica. Nel 2001 si esibisce in Australia, dove diventa il pi\u00f9 giovane solista ad esibirsi al teatro dell'opera di Sydney.\nIl suo debutto come attore avviene in un episodio di \"\", in seguito diventa famoso nel ruolo del piccolo genio Franklin Mumford nella sit-com \"Tutto in famiglia\". In seguito partecipa ad episodi di \"Grey's Anatomy\" e \"Ghost Whisperer (p.1x19)\". Nel 2006 debutta sul grande schermo nel film di M. Night Shyamalan, \"Lady in the Water\".\nDal 2006 \u00e8 uno degli interpreti del serial TV di successo \"Heroes\", dove interpreta Micah Sanders-Hawkins, ragazzino con il potere di controllare gli apparecchi elettronici.\nNel 2019 ha preso parte alla serie televisiva , prodotta da Marlene King, nei panni di Mason."}
{"id": "1322769", "revid": "87499", "url": "https://it.wikipedia.org/wiki?curid=1322769", "title": "G36 (fucile d'assalto)", "text": ""}
{"id": "1322771", "revid": "1632387", "url": "https://it.wikipedia.org/wiki?curid=1322771", "title": "The Waste Lands", "text": " \nThe Waste Lands \u00e8 l'ottavo album in studio della band heavy metal Venom, pubblicato nel 1992 per l'etichetta Music For Nations. Si tratta anche dell'ultimo album con Tony Dolan, che dall'album successivo verr\u00e0 rimpiazzato da Cronos. \nCome l'album precedente, \"Temples of Ice\", il disco avrebbe dovuto inizialmente essere prodotto dall'ex produttore dei Child's Play, Howard Benson. Tuttavia era di nuovo non disponibile e la band ha deciso di rimanere con Kevin Ridley. \nIl titolo provvisorio di questo album avrebbe dovuto essere \"Kissing the Beast\", ma la band ha cambiato idea appena ha visto la copertina. Demolition Man ha scritto la maggior parte dell'album tra musica e testi. Mantas ha scritto la musica per \"Cursed\" e \"Crucified\", mentre Demolition Man ha scritto i testi di entrambe. Per la traccia \"Shadow King\" \u00e8 stato usato un testo di Abaddon che precedentemente era intitolato \"Hell on Earth\"."}
{"id": "1322773", "revid": "1971044", "url": "https://it.wikipedia.org/wiki?curid=1322773", "title": "Gotta (Descendents)", "text": "Gotta \u00e8 il quarto singolo del gruppo musicale statunitense Descendents, pubblicato nel 1997."}
{"id": "1322774", "revid": "80339", "url": "https://it.wikipedia.org/wiki?curid=1322774", "title": "G36", "text": ""}
{"id": "1322788", "revid": "29244", "url": "https://it.wikipedia.org/wiki?curid=1322788", "title": "Althea Rieti", "text": ""}
{"id": "1322789", "revid": "1632387", "url": "https://it.wikipedia.org/wiki?curid=1322789", "title": "Venom '96", "text": "Venom '96 \u00e8 un EP dei Venom. Fu pubblicato, come si capisce dal nome, nel 1996, in occasione della \"reunion\" della band. Contiene 5 tracce di cui 1 inedita, \"The Evil One\", che sar\u00e0 successivamente ripubblicata nell'LP \"Cast in Stone\"."}
{"id": "1322792", "revid": "767487", "url": "https://it.wikipedia.org/wiki?curid=1322792", "title": "Il canto dell'umanit\u00e0", "text": "Il canto dell'umanit\u00e0 \u00e8 un album del cantautore Dario Baldan Bembo."}
{"id": "1322793", "revid": "640389", "url": "https://it.wikipedia.org/wiki?curid=1322793", "title": "Mancini (famiglia)", "text": "I Mancini sono una famiglia nobile italiana originaria di Roma e con numerose diramazioni, e in Francia.\nNella loro storia, i Mancini ricevettero numerosi titoli e feudi: duca di Nevers e Donzy, principe di Vergagne e del Sacro Romano Impero con il trattamento di Altezza serenissima, pari di Francia, grande di Spagna di prima classe, marchese di Fusignano, conte di Montefortino, visconte di Clamecy, barone di Tardello, Tumminii e Ogliastro, signore di Claye-Souilly, nobile romano, patrizio veneto ecc. Furono insigniti dell'Ordine del Toson d'Oro, dell'Ordine dello Spirito Santo, dell'Ordine di San Michele, del Sovrano Ordine di San Giovanni di Gerusalemme, e tanti altri.\nStoria.\nRamo di Napoli.\nEbbe per fondatore Domenico Nicola Mancini che fu creato Marchese di Fusignano nel 1535 dal Principe Francesco d'Este, figlio di Alfonso I d'Este e che si trasfer\u00ec nel Regno di Napoli nel 1527. Domenico Nicola III, 5\u00ba Marchese di Fusignano, ottenne il titolo di conte per tutti i maschi della famiglia nel 1745 dal Papa Benedetto XIV. Il membro pi\u00f9 illustre fu il Conte Pasquale Stanislao Mancini, 8\u00ba Marchese di Fusignano, giurista, scrittore e tre volte ministro del Regno d'Italia.\nRamo di San Vittore.\nEbbe per fondatore il Conte Antonio Filippo Luigi Mancini dei Marchesi di Fusignano, 1\u00b0 tenente della Gendarmeria Reale dell'Esercito borbonico nel 1850 e signore del castello di San Vittore nel Regno delle Due Sicilie; il membro pi\u00f9 illustre fu il Conte Antonio Eugenio Andrea Mancini (1915-1990), eroe della Seconda guerra mondiale e Croce al merito di guerra: il ramo \u00e8 tuttora fiorente.\nMancini di Roma.\nI Mancini, le cui origini risalgono all'XI secolo, erano inizialmente chiamati \"de Lucij\", \"Lucii\", \"Luci\" o \"Lucci\". Cambiarono nome solamente a partire dal XVI secolo, e il motivo araldico dei pesci lucci che alzano nello stemma dei Mancini richiama il cognome originario della casata. Il primo rappresentante certo della famiglia sembrerebbe essere Lucio Mancini che visse nel 990. Molti membri della famiglia furono Conservatori all'Urbe, ufficiali reggenti lo stato con grande autorit\u00e0. La famiglia dette inoltre due vescovi \u2014 Antonio Mancini, vescovo di Venafro e Matteo Mancini, vescovo di Sora \u2014 e nei secoli ebbe varie diramazioni (a Fermo dal 1160 diede alla citt\u00e0 Priori, Consoli, Gonfalonieri e Dottori).&lt;br&gt;\nL'umanista Marco Antonio Altieri (1457-1537) ne \"Li Nuptiali\", un'importante raccolta di notizie sulla Roma cinquecentesca, con classificazione delle famiglie nobili, li annovera fra le principali famiglie nobili romane. Raggiunsero una considerevole importanza in seguito alle nozze, nel 1634, di Michele Lorenzo Mancini con Geronima Mazzarino, sorella del potente cardinale Giulio Mazzarino, uomo politico francese di origine abruzzese. La casata fu inoltre ricevuta agli \"Onori della Corte\" di Francia durante il XVIII secolo.\nRamo di Sicilia.\nIl ramo fu originato da Giacomo Mancini che, nel 1256, si trasfer\u00ec in Sicilia per sfuggire alle persecuzioni di Vitelleschi, tiranno di Roma; da lui discesero i baroni di Tardello, Tumminii e Ogliastro. Il ramo si estinse nel XVI secolo.\nUn secondo ramo siciliano ebbe origine da Francesco Mancini, consanguineo del Cardinale Giulio Mazzarino, che si trasfer\u00ec a Catania nel XVII secolo come Procuratore Generale del Principe Marco Antonio Colonna e della di lui consorte Isabella Gioeni. La famiglia fior\u00ec a Catania nei secoli successivi come testimoniato dalle citazioni ai Mancini nella toponomastica della citt\u00e0 etnea. Il ramo tuttora fiorente porta il cognome Mancini de Lucij.\nRamo di Nevers.\nOriginato da Michele Lorenzo Mancini (morto nel 1660 circa), barone romano, negromante e astrologo, sposato a Geronima Mazzarino (1614\u00a0\u2013 1656), sorella del cardinale Giulio; proprio quest'ultimo introdusse la famiglia alla corte di Francia. Dal matrimonio nacquero:\nTra i loro discendenti ci furono anche il cardinale Francesco Maria (1606\u20131672), che fu fondamentale per l'elezione al soglio pontificio di Papa Alessandro VII, e Luigi (1716 \u2013 1798), generale, diplomatico e scrittore oltre che duca del Nivernese, principe di Vergagne e del Sacro Romano Impero e cavaliere dell'Ordine del Toson d'oro e dell'Ordine dello Spirito Santo.\nLo stemma della famiglia Mancini ha ispirato quello del comune francese di Liernais."}
{"id": "1322794", "revid": "29244", "url": "https://it.wikipedia.org/wiki?curid=1322794", "title": "Arrigoni Rieti", "text": ""}
{"id": "1322796", "revid": "729019", "url": "https://it.wikipedia.org/wiki?curid=1322796", "title": "Stazione di Roma San Pietro", "text": "La stazione di Roma San Pietro \u00e8 una delle stazioni del nodo ferroviario di Roma; deve il suo nome alla vicinanza con la basilica di San Pietro in Vaticano.\nStoria.\nInaugurata insieme alla linea per Viterbo il 29 aprile 1894, la stazione prima delle modifiche strutturali, per le sue caratteristiche di \"stazione di campagna\" era una delle scenografie preferite dal mondo del cinema. Molti tra i pi\u00f9 grandi attori e registi hanno girato una scena nella stazione o nell'ex piazzale antistante, come Tot\u00f2, Sordi, Virna Lisi, Buzzanca e tanti altri sin da quando il cinema era in bianco e nero. La stazione era formata da due binari passanti ed un piccolo fabbricato viaggiatori: nonostante si trovasse su una linea secondaria il traffico passeggeri era per\u00f2 notevole, formato soprattutto da pellegrini.\nCon la costruzione nel 1990 della nuova tratta tirrenica Maccarese - Roma Aurelia - Roma San Pietro - Roma Trastevere, la stazione sub\u00ec notevoli cambiamenti: vennero infatti aumentati il numero dei binari che passarono a 5, la linea venne elettrificata e costruito un sottopassaggio. Con l'avvento del Giubileo del 2000 e la contemporanea riapertura della linea per Viterbo, furono innalzate le banchine (eccetto quella del binario 1) e costruiti 2 ascensori. Con l'avvento del Giubileo del 2016 invece fu innalzata la banchina del binario 1.\nMovimento.\nLa stazione \u00e8 servita dalle linee regionali FL3 e FL5. Dal 2000 al 2006, prima dell'apertura della galleria per Roma Ostiense via Quattro Venti, Roma San Pietro era il capolinea di met\u00e0 della corse da Cesano e Viterbo.\nDalla stazione inoltre si stacca dalla linea principale un singolo binario, che dopo aver attraversato un viadotto termina all'interno dello Stato Vaticano: questa \u00e8 la breve linea Vaticana.\nStrutture e impianti.\nLa stazione, gestita da Rete Ferroviaria Italiana, dispone di un fabbricato viaggiatori, che ospita i servizi per il pubblico ed \u00e8 dotata di cinque binari passanti per il servizio viaggiatori.\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con la Regione Lazio.\nServizi.\nLa stazione, che RFI classifica nella categoria \"Gold\", dispone di:"}
{"id": "1322802", "revid": "767487", "url": "https://it.wikipedia.org/wiki?curid=1322802", "title": "La quinta stagione (album)", "text": "La quinta stagione \u00e8 il quinto album della cantautrice italiana Cristina Don\u00e0, il quarto in italiano, uscito nel settembre del 2007, per la EMI.\nIl disco.\nScritto tra il febbraio 2006 e il febbraio 2007, \"La quinta stagione\" viene registrato allo studio Esagono di Rubiera nella primavera del 2007 con la produzione artistica di Peter Walsh, gi\u00e0 al lavoro con Scott Walker, Simple Minds, The Church, Peter Gabriel.\nL'idea fondante dell'album viene dalla medicina tradizionale cinese, secondo la quale la \"quinta stagione\" \u00e8 il periodo intermedio tra le stagioni: un momento di passaggio durante il quale corpo e spirito si preparano al cambiamento. Ed \u00e8 intorno al concetto di \"preparazione\", all'eventualit\u00e0 di dover affrontare un momento duro, che ruotano i brani di Cristina Don\u00e0.\nI testi e le musiche de \"La quinta stagione\" sono di Cristina Don\u00e0 tranne: \"I duellanti\", il cui testo \u00e8 stato scritto dalla Don\u00e0 insieme al marito Davide Sapienza, \"Come le lacrime\", musica scritta con Cristiano Calcagnile, \"Niente di particolare\", musica scritta con Stefano Carrara e \"Laure\", musica scritta dalla Don\u00e0 con Peter Walsh.\nA novembre 2007 l'album riceve il Premio della Critica promosso dalla rivista M&amp;D, Musica &amp; Dischi, come miglior disco pop rock italiano del 2007, al termine di un referendum tra cento critici specializzati."}
{"id": "1322806", "revid": "110157", "url": "https://it.wikipedia.org/wiki?curid=1322806", "title": "Museo diocesano (Spoleto)", "text": "Il Museo diocesano di Spoleto ha sede all'interno del Palazzo Arcivescovile (gi\u00e0 monastero benedettino e, prima ancora, sede dei duchi longobardi), nell'ala denominata \"Appartamento del Cardinale\".\nAll'interno delle sale, ornate da porte cinquecentesche e da soffitti decorati in gran parte nel XVIII secolo, sono esposte opere pittoriche di epoche comprese tra il XIII e il XVIII secolo di artisti come Domenico Beccafumi, Filippino Lippi, il Maestro della Madonna Straus e Sebastiano Conca.\nNotevole anche la sezione scultorea che propone una serie di esemplari rappresentanti una \"Madonna col Bambino\" risalenti ai secoli XIII e XIV e un \"busto di Urbano VIII\" eseguito da Gian Lorenzo Bernini.\nAl termine della visita, dalla Sala del Berengario, detta del \"Passetto\", dove sono esposti paramenti liturgici e argenterie dei secoli XVII e XVIII, si accede alla chiesa di Sant'Eufemia (prima met\u00e0 dell'XI secolo), dalle caratteristiche architettoniche che la rendono unica nel panorama locale, e che custodisce affreschi di scuola umbra del XV secolo e un paliotto del XII secolo sull'altare maggiore."}
{"id": "1322807", "revid": "10823950", "url": "https://it.wikipedia.org/wiki?curid=1322807", "title": "Ali sina", "text": ""}
{"id": "1322808", "revid": "1909146", "url": "https://it.wikipedia.org/wiki?curid=1322808", "title": "Ducato di Mantova", "text": "Il ducato di Mantova fu uno Stato preunitario italiano. Prosecuzione del marchesato di Mantova, esistette dal 1530 al 1708. Il 2 aprile 1707 gli imperiali presero possesso del ducato che quindi pass\u00f2 dai Gonzaga, che lo detenevano dalla sua costituzione, agli Asburgo d'Austria, titolari anche del ducato di Milano con cui era in continuit\u00e0 territoriale. L'ultimo duca Ferdinando Carlo di Gonzaga-Nevers fu dichiarato decaduto dalla dieta di Ratisbona per fellonia il 30 giugno 1708 e il territorio unito a Milano sotto diretto controllo degli austriaci, formando la cosiddetta \"Lombardia austriaca\". Il ducato, pertanto, non era pi\u00f9 indipendente, ma, a parte la parentesi napoleonica, rimase, fino al 1866, sotto dominazione austriaca: i sovrani asburgici si fregiavano, tra i numerosi titoli, anche della qualifica di duchi di Mantova.\nStoria.\nDominio dei Bonacolsi.\nDopo la caduta dell'Impero romano d'Occidente, Mantova venne invasa da Bizantini, Longobardi e Franchi. Nell'XI secolo la citt\u00e0 divenne possedimento di Bonifacio di Canossa, marchese di Toscana. L'ultimo regnante di questa famiglia fu Matilde di Canossa (morta nel 1115), che secondo la leggenda, ordin\u00f2 la costruzione della preziosa rotonda di San Lorenzo (1082). Dopo la morte di Matilde, Mantova divenne un libero comune e si difese strenuamente dal XII secolo al XIII secolo contro l'imperatore germanico.\nDurante la lotta per le investiture, Pinamonte Bonacolsi colse l'occasione per prendere il potere personalmente - come Capitano del Popolo - nel 1273. La sua famiglia govern\u00f2 Mantova per il secolo successivo, rendendola prospera e ricca di bellezze artistiche.\nDominio dei Gonzaga.\nIl 16 agosto 1328, l'ultimo Bonacolsi, Rinaldo, venne esautorato dalla famiglia Gonzaga e precisamente dal sessantenne Ludovico I assieme ai figli Guido, Filippino e Feltrino. Luigi Gonzaga venne nominato podest\u00e0 della citt\u00e0 nel 1318 e venne eletto Capitano del Popolo. Il Gonzaga fece costruire nuove mura e cinque cancelli rinnovando l'architettura della citt\u00e0, ma la situazione politica di Mantova non si assest\u00f2 sino al terzo signore della casata, Ludovico I, il quale riusc\u00ec a ottenere finalmente il potere per s\u00e9 stesso eliminando i propri parenti.\nAttraverso il pagamento di 12\u00a0000 fiorini d'oro nel 1433, Gianfrancesco I Gonzaga venne nominato marchese di Mantova dall'imperatore Sigismondo di Lussemburgo, del quale aveva sposato la nipote Barbara di Brandeburgo. Nel 1459 papa Pio II convoc\u00f2 una dieta a Mantova per indire la crociata contro i turchi.\nIl primo duca di Mantova fu Federico II Gonzaga, che ottenne il titolo da Carlo V d'Asburgo nel 1530. L'anno successivo, la famiglia acquis\u00ec il marchesato del Monferrato per il matrimonio tra il suddetto e Margherita Paleologa. Federico commission\u00f2 a Giulio Romano di realizzare il Palazzo Te, \"luogo di delizie\" estivo alla periferia della citt\u00e0.\nNel 1624, Ferdinando Gonzaga prefer\u00ec risiedere pi\u00f9 assiduamente nella villa La Favorita, progettata dall'architetto Nicol\u00f2 Sebregondi.\nNel 1627 la linea diretta della famiglia Gonzaga si indebol\u00ec con Vincenzo II e lo stesso ducato declin\u00f2 lentamente sotto il suo dominio passando sempre pi\u00f9 sotto l'influenza dei Gonzaga-Nevers, un ramo cadetto francese della stirpe, inaugurato da Ludovico, terzogenito di Federico II e sposo di Enrichetta di Nevers. La guerra di successione di Mantova e del Monferrato ebbe inizio nel 1630 e in quell'anno l'armata imperiale costituita da 36\u00a0000 lanzichenecchi assedi\u00f2 Mantova, portando con s\u00e9 la peste (morirono migliaia di persone), un trauma da cui la citt\u00e0 non si rimise mai pi\u00f9.\nFine del ducato.\nFerdinando Carlo di Gonzaga-Nevers, governante non dotato di grandi capacit\u00e0 amministrative e interessato unicamente alle rappresentazioni teatrali e alla vita di corte, si alle\u00f2 con la Francia nella guerra di successione spagnola. Dopo l'ultima sconfitta, egli venne condannato per fellonia, dichiarato deposto dall'imperatore Giuseppe I d'Asburgo, e costretto a trovare rifugio a Venezia, portando con s\u00e9 molte opere d'arte che gi\u00e0 i suoi avi avevano venduto a Carlo I d'Inghilterra, spogliando letteralmente il palazzo ducale.\nAlla sua morte, avvenuta nel 1708, la sua famiglia perse Mantova in favore degli Asburgo d'Austria. I territori del Monferrato vennero ceduti al ducato di Savoia e l'imperatore ricompens\u00f2 il duca Leopoldo di Lorena, erede in linea femminile dei Gonzaga, cedendogli il ducato di Teschen.\nIl ducato, nonostante l'accentuata tendenza accentratrice degli Asburgo, mantenne una limitata autonomia soprattutto amministrativa in seno al Ducato di Milano, conservando proprie magistrature fino all'et\u00e0 napoleonica.\nIl territorio mantovano sotto l'Austria ebbe un proprio vicegovernatore luogotenente e un presidente. Era ripartito in otto preture di mero e misto imperio (Viadana, Ostiglia, Revere, Gazzuolo, Canneto, Sermide, Redondesco, Castel Goffredo), 11 preture a giurisdizione limitata (Quistello, Goito, Volta, Suzzara, Governolo, Castellucchio, Gonzaga, Duecastelli, Borgoforte, Guidizzolo, Castiglione Mantovano) e le exclavi signorili dei principati di Sabbioneta, Bozzolo e Castiglione delle Stiviere (fino al 1773), Vescovato, i marchesati di Castel d'Ario e Gazoldo, la signoria di San Martino Gusnago e Corte di Soave (fino al 1765). Le linee cadette gonzaghesche, sovrane di principati minori, ebbero una durata maggiore..\nMantova venne per breve tempo unita al ducato di Milano in virt\u00f9 dell'editto di Giuseppe II d'Asburgo-Lorena dal 26 settembre 1786 al 24 gennaio 1791, quando l'imperatore Leopoldo II la restaur\u00f2 al suo ruolo di amministrazione separata.\nLa citt\u00e0 sub\u00ec ancora l'assedio dell'armata di Napoleone Bonaparte nel 1796 e cadde nelle mani dei francesi l'anno successivo. Con il trattato di Campoformido, venne annessa alla Repubblica Cisalpina divenendo parte del Dipartimento del Mincio e cessando per sempre di esistere come entit\u00e0 territoriale indipendente.\nDuchi di Mantova (1530-1708).\nIl duca di Mantova aveva anche il rango di marchese del Monferrato (1536-1574), poi di duca del Monferrato (1574-1708).\nGonzaga-Nevers.\n1708: governatorato di nomina asburgica\n1745: unione con il Ducato di Milano"}
{"id": "1322809", "revid": "307923", "url": "https://it.wikipedia.org/wiki?curid=1322809", "title": "Fuoriluogo", "text": ""}
{"id": "1322812", "revid": "125745644", "url": "https://it.wikipedia.org/wiki?curid=1322812", "title": "Berthe Morisot", "text": "Biografia.\nGiovinezza.\nBerthe Morisot nacque il 14 gennaio 1841 a Bourges, in Francia, in un'agiata famiglia borghese: il padre, Edme Tiburce Morisot (1806-1874), era un funzionario statale d\u2019alto rango, impiegato alla Corte dei Conti, mentre la madre Marie-Jos\u00e9phine-Corn\u00e9lie Thomas (1819-1876) era la pronipote del celebre pittore Jean-Honor\u00e9 Fragonard (\u00abl'arte scorreva gi\u00e0 nelle sue vene\u00bb, come ha osservato Laura Corchia). A completare il quadretto familiare vi erano altre due ragazze, Yves e Edma, ed il maschio Tiburce.\nNel 1851 la famiglia Morisot si trasfer\u00ec a Passy, nei pressi di Parigi, citt\u00e0 che in quel momento era veramente un grande centro artistico. L'atmosfera satura di cultura, di arte e di lusso costituivano un ambiente quasi unico in Europa, che certamente contribu\u00ec ad accendere nella giovane Berthe un grande interesse per la pittura. Importante fu anche l'influenza dei genitori, i quali avevano aperto la propria casa parigina ad artisti ed intellettuali. \nPer la Morisot, tuttavia, l'Accademia era inaccessibile, perch\u00e9 l'\u00c9cole des beaux-arts avrebbe aperto le proprie porte alle donne solo nel 1897. Per questo motivo, dopo aver appreso i rudimenti della pittura dai genitori, la Morisot ebbe modo di coltivare il suo talento sotto la guida prima del neoclassicista Geoffrey-Alphonse Ch\u00f3carne, e poi di Joseph Guichard, un ex allievo di Ingres poi convertitosi alla maniera romantica di Eug\u00e8ne Delacroix. La sua passione per le belle arti in questo modo crebbe costantemente, anche grazie al Guichard, il quale introdusse la giovane allieva all'esercizio della pittura soprattutto attraverso la copia dei dipinti dei grandi maestri. Nel corso del discepolato con il Guichard, in effetti, la Morisot visit\u00f2 il Louvre innumerevoli volte, e attraverso lo studio delle tele di Raffaello Sanzio e Rubens coltiv\u00f2 orgogliosa il suo talento artistico.\nL'astro impressionista.\nNel frattempo, tuttavia, Berthe inizi\u00f2 a provare una grande insofferenza per i convenzionalismi accademici. Accortosene, Guichard la present\u00f2 ad Achille Oudinot, pittore ben inserito nel circolo dei pittori di Barbizon, il quale a sua volta la alloc\u00f2 nel prestigioso \"atelier\" di Jean-Baptiste Camille Corot, il quale spinse la sua nuova allieva a dipingere \"en plein air\", a diretto contatto con la natura. Berthe pot\u00e9 mettere a frutto le proprie ricerche sulla luce e sui colori anche in un \"atelier\" che il padre le fece costruire appositamente nel giardino di casa, per lei e le sorelle, anch'esse aspiranti pittrici. Nel frattempo la sorella Edma, con la quale Berthe aveva un rapporto quasi simbiotico, convol\u00f2 a nozze con un ufficiale della Marina. \u00abSono molto triste, mi stanno abbandonando tutti, mi sento delusa, sola e vecchia\u00bb: furono questi i sentimenti che vorticavano nell'animo solo e sconsolato della Morisot che, per colmare questo vuoto, si avvicin\u00f2 ai colleghi pittori Puvis de Chavannes, Degas e Fantin-Latour.\nFu tuttavia con \u00c9douard Manet che la Morisot instaur\u00f2 un rapporto pi\u00f9 che speciale. Nel 1868 lei era al Louvre con la sorella Edma, intenta a copiare \"Lo scambio di Principesse\" di Rubens, e accidentalmente si imbatt\u00e9 in Fantin-Latour, suo amico intimo, il quale a sua volta stava passeggiando per la galleria in compagnia di Manet. Per tramite di Fantin-Latour i due si conobbero, e tra di loro si stabil\u00ec immediatamente una complicit\u00e0 nutrita da stima, amicizia e da un certo sentimento. \u00abTrovo in lui una personalit\u00e0 affascinante che mi piace infinitamente\u00bb, arriv\u00f2 a confidare Berthe a una delle sorelle, mentre Manet rimase letteralmente folgorato da quella \u00abragazza riservata e che parlava a voce bassa, sottile come un giunco, occhi neri e profondi, che amava vestirsi di nero e all'ultima moda e leggere romanzi in voga\u00bb. Manet, tuttavia, era un uomo sposato, tanto che la presunta storia d'amore tra la Morisot e il pittore non \u00e8 mai stata accertata, nonostante l'insistenza dei pettegolezzi e delle speculazioni. Se mai esistette, la loro vicenda amorosa fu filtrata e sublimata dall'arte, tanto che la Morisot divenne la modella d'elezione del Manet che, in pochi anni, la ritrasse in ben undici tele, come \"Il balcone\", \"Berthe Morisot con il ventaglio\" e \"Berthe Morisot con un mazzo di violette\".\nL'amicizia con Manet fu molto stimolante per la Morisot, che nel 1874 ne divenne persino la cognata, sposando il fratello Eug\u00e8ne. Fu un matrimonio assai felice:\nGrazie al benefico influsso di \u00c9douard, Berthe approd\u00f2 definitivamente alla poetica impressionista, che colse in quadri come \"Veduta di Parigi dal Trocadero\" e, soprattutto, \"La culla\", forse la sua tela pi\u00f9 celebre. Particolarmente importante, in tal senso, \u00e8 il 1873, quando si associ\u00f2 al nascente movimento impressionista, fondando con Monet, Pissarro, Sisley, Degas, Renoir e altri artisti meno conosciuti, la \u00abSociet\u00e0 anonima degli artisti, pittori, scultori, incisori, ecc\u00bb. Con loro la Morisot nel 1874 allest\u00ec una mostra alternativa nello studio del fotografo Nadar, e vi espose in veste di unica donna partecipante ben nove opere, tra acquerelli, pastelli e olii. Pur suscitando lo sdegno degli accademici (indignatissimo fu il vecchio maestro Guichard), i suoi dipinti non mancarono di essere apprezzati per la loro delicata vena poetica, tanto che Berthe partecip\u00f2 assiduamente a tutte le mostre degli Impressionisti, fatta eccezione per quella del 1879 (l'anno prima le era nata sua figlia Julie). Fu questo un avvenimento che rallegr\u00f2 moltissimo l'animo di Berthe che, per dedicarsi alla piccola (\u00abuna Manet fino alla punta delle dita, e assomiglia gi\u00e0 ai suoi zii\u00bb), arriv\u00f2 persino a rinunciare momentaneamente alla propria vita sociale e all'amata attivit\u00e0 pittorica. Col tempo, in ogni caso, Berthe divenne una delle personalit\u00e0 di spicco del gruppo impressionista e la sua casa, divenuta di colpo vuota con la morte del marito Eug\u00e8ne, si trasform\u00f2 in un rinomato luogo di ritrovo per musicisti, pittori e letterati, frequentato anche da St\u00e9phane Mallarm\u00e9, \u00c9mile Zola e Pierre-Auguste Renoir.\nMorte.\nNel febbraio del 1895 Berthe si ammal\u00f2. Inizialmente non era in condizioni gravi, ma il sopravvenire di una polmonite provoc\u00f2 il peggioramento del quadro clinico. Fece appena in tempo ad affidare la figlia Julie a Mallarm\u00e9 e a regalare gran parte dei suoi lavori agli amici pi\u00f9 cari, per poi morire di colpo il 2 marzo dello stesso anno, a soli cinquantaquattro anni. Fu sepolta nella tomba della famiglia Manet, nel cimitero di Passy. La sua lapide reca una sola scritta, \u00abBerthe Morisot, vedova di Eug\u00e8ne Manet\u00bb, senza alcun accenno alla sua feconda carriera di artista; del resto, anche il suo certificato di morte reca la dicitura \u00absenza professione\u00bb. Nel primo anniversario della sua scomparsa la galleria Durand-Ruel organizz\u00f2 una retrospettiva con 394 tele, disegni e acquarelli, cos\u00ec da rendere omaggio alla stimata e talentuosa defunta.\nStile.\nBerthe Morisot \u00e8 stata una delle interpreti pi\u00f9 significative, fantasiose e vivaci del movimento impressionista. \u00c8 importante notare inoltre come la Morisot, insieme a Mary Cassat, Eva Gonzal\u00e8s e Marie Bracquemond, sia stata una delle poche \"pittrici\" impressioniste. Ci\u00f2 acquista ancora maggiore rilevanza in considerazione del fatto che le donne ricoprivano un ruolo subalterno nella societ\u00e0 dell'epoca, tanto che la pittura era considerata una pratica esclusivamente maschile: basti per tutti l'esempio della \u00c9cole des Beaux-Arts di Parigi, che neg\u00f2 il diritto di istruzione alle donne fino al 1897. Per emergere in un ambiente cos\u00ec fortemente ostile, dunque, le donne oltre a un indubbio talento artistico dovevano possedere anche una forte personalit\u00e0. Berthe Morisot si segnal\u00f2 brillantemente e, nonostante la societ\u00e0 del tempo faticasse ad accettare l'emancipazione femminile, divenne in poco tempo un modello d'indipendenza, di tenacia e di talento anche per i colleghi maschi:\nGli esordi della Morisot risentono grandemente dell'influenza del maestro Corot, dal quale deriv\u00f2 un sincero amore per la pittura all'aria aperta, a diretto contatto con la natura, e uno stile molto libero e prensile ai valori luminosi. Furono dati stilistici fondamentali che agevolarono il suo successivo approdo alla pittura impressionista, alla quale si accost\u00f2 grazie alla conoscenza di \u00c9douard Manet, il cui esempio fu di grandissima importanza per la pittrice (anche se \u00e8 lecito parlare di una reciproca influenza). In questo modo Berthe ruppe con gli schemi troppo rigidi e si indirizz\u00f2 verso una pittura pi\u00f9 ariosa, intrisa di luce e piena di fragranza e lievit\u00e0. Il suo tratto divenne pi\u00f9 sciolto e sfumato, dando un'impressione di immediatezza e di spontaneit\u00e0: \u00abNessuno rappresenta l\u2019impressionismo con un talento pi\u00f9 raffinato e con maggiore autorit\u00e0\u00bb asseriva estasiato Gustave Geoffrey nel 1881.\nDal punto di vista tematico la Morisot si ciment\u00f2 in marine, paesaggi, ritratti \"en plein air\" e numerosi altri generi. Non bisogna dimenticare, tuttavia, che molti ritenevano disdicevole per una donna la professione di pittrice: anche la sua arte risent\u00ec di questi pregiudizi, che le diedero grandissime difficolt\u00e0 a dipingere all'aperto o in luoghi pubblici e la resero pertanto indifferente ed estranea alle questioni sociali che agitavano la vita parigina in quei decenni. Per questo motivo la Morisot matur\u00f2 una naturale predilezione per il mondo femminile e, soprattutto, domestico, compiacendosi \u00abdi rappresentare i particolari delle vesti femminili, la biancheria fine, le stoffe morbide che dipinge con tocco abile e leggero\u00bb (Pierre Lavedan). Berthe diede infatti i risultati pi\u00f9 alti dipingendo interni e scene casalinghe, con donne eleganti della media e alta borghesia ritratte in casa o in giardino, in varie ore della giornata. Ricorrendo frequentemente ai tagli fotografici, cos\u00ec come faceva Degas, la Morisot licenzi\u00f2 quadri sereni e profondi raffiguranti per lo pi\u00f9 donne colte nell'intimit\u00e0 dell'ambiente domestico: una straripante fonte d'ispirazione, in tal senso, fu la sua famiglia, dal cui microcosmo attinse numerosissime volte, dai ritratti della sorella e della madre (\"La culla\", \"La lettura\") alle immagini della figlioletta Julie. Nonostante le sue immagini restituiscano in genere una sensazione radiosa, Berthe non fu mai per\u00f2 un'artista superficiale: un dato costante della sua arte \u00e8 infatti l'analisi interiore dei personaggi, condotta con grande penetrazione psicologica, probabilmente influenzata in questo dall'amicizia con molti letterati, in particolare St\u00e9phane Mallarm\u00e9.\nRiconoscimenti.\nLe \u00e8 stato dedicato un asteroide, 6935 Morisot ."}
{"id": "1322814", "revid": "765341", "url": "https://it.wikipedia.org/wiki?curid=1322814", "title": "Il grande gioco dell'oca", "text": "Il grande gioco dell'oca \u00e8 un programma televisivo italiano, trasmesso su Rai 2 dall'11 giugno 1993 al 25 settembre 1994, in due diverse edizioni.\nFu ideato per sopperire al fallimento del progetto della versione italiana di \"Fort Boyard\", gioco internazionale del quale era stato girato un pilot nel 1992 condotto da Jocelyn.\nEntrambe le edizioni sono state condotte da Gigi Sabani, affiancato nella prima edizione da Jo Squillo e Simona Tagli, nella seconda da Alessia Marcuzzi, Paola Saluzzi e il piccolo Adriano Pantaleo. Jocelyn ne cur\u00f2 la regia, intervenendo comunque spesso durante lo svolgimento delle puntate.\nStoria.\nPrima edizione.\nLa prima edizione \u00e8 andata in onda per 17 puntate, da venerd\u00ec 11 giugno 1993 alla successiva domenica 3 ottobre. Il conduttore Gigi Sabani \u00e8 stato affiancato dalle due \"inviate sul campo\" Jo Squillo e Simona Tagli.\nIl sottotitolo era \"Stasera mi butto 1993\", che richiamava il titolo di un omonimo variet\u00e0 estivo andato in onda su Raidue fino all'anno precedente (lo stesso Sabani era stato il conduttore della prima edizione).\nSeconda edizione.\nAssieme a Sabani, questa volta la trasmissione vede come \"inviate sul campo\" Alessia Marcuzzi e Paola Saluzzi, quest'ultima subentrata in extremis a Jo Squillo, tagliata fuori dal programma a pochi giorni dal via a causa di disaccordi sul suo cachet (la sigla del programma avrebbe dovuto essere \"Andiamo su\", brano da lei inciso in quell'anno). Altra presenza fissa di quest'edizione fu quella di Adriano Pantaleo, celebre attore-bambino di quegli anni.\nLa prima puntata and\u00f2 in onda domenica 10 aprile 1994, per ritornare poi al venerd\u00ec. Il successivo 25 settembre, dopo 25 puntate, la trasmissione si concluse con una settimana d'anticipo, anche a seguito di alcune denunce dei movimenti animalisti in merito a presunti maltrattamenti di animali, che per\u00f2 non ebbero alcun seguito giudiziario.\nNell'ultima puntata, Sabani annunci\u00f2 un imminente torneo dei campioni nel quale avrebbero preso parte anche i migliori concorrenti dell'edizione spagnola 1993-1994, trasmessa da Antena 3. Il programma avrebbe visto conduttori sia spagnoli sia italiani nello stile di \"Giochi senza frontiere\", andando in onda sia su Raidue che su Antena 3. Oltre alla partecipazione di concorrenti spagnoli e italiani, era anche prevista la presenza di alcuni personaggi dell'edizione spagnola, tra cui la lottatrice Romy Abradelo, il barbiere Flequi e il muscoloso nero Maxthor. Il progetto non and\u00f2 in porto a causa di problemi legali e di difficolt\u00e0 logistiche, non ultimo il fatto che Antena 3, al contrario di Raidue, non era una TV affiliata all'Eurovisione.\nIl gioco.\nQuattro concorrenti (contrassegnati dai colori rosso, blu, verde e giallo) si affrontano in una gara simile al Gioco dell'oca su un maxi-tabellone di 63 caselle ricostruito negli studi di Cinecitt\u00e0 in Roma.\nA turno, partendo dalla casella 0, lanciando due \"dadi virtuali\" (azionati con un telecomando puntato verso la telecamera), i concorrenti avanzano del numero di caselle pari alla somma dei due dadi. Ogni punto ottenuto con i dadi, aumenta il montepremi del concorrente di una cifra stabilita (al tempo 100\u00a0000 lire, pari a circa 52 euro).\nRaggiungendo alcune caselle chiamate \"caselle Oca\", il concorrente raddoppia il punteggio ottenuto e avanza nuovamente del punteggio ottenuto con i dadi. Le \"caselle Oca\" sono in posizione 9, 18, 27, 36, 45 e 54.\nIl concorrente che raggiunge esattamente la casella 63 viene considerato vincitore e si aggiudica l'intero montepremi da lui stesso accumulato.\nAlla maggior parte delle caselle del tabellone \u00e8 associata una prova da affrontare, una penitenza da subire, la possibilit\u00e0 di avanzare di un dato numero di caselle o l'obbligo di indietreggiare al limite fino all'inizio del tabellone.\nIn alcune prove, il concorrente pu\u00f2 scommettere una parte del proprio montepremi: in caso di vittoria vince la cifra scommessa, altrimenti la cifra viene sottratta. In altre prove, invece, in caso di sconfitta il concorrente perde una cifra stabilita dagli autori (al tempo, tipicamente era 1\u00a0000 000 di lire, pari a circa 512 euro). Infine, al concorrente che rifiuta di affrontare una prova o subire una penitenza viene azzerato l'intero montepremi accumulato.\nin ogni puntata,tranne due vi era l'esibizione del Mago Martin (all'anagrafe Maurizio Di Martino).\nIn entrambe le edizioni partecip\u00f2 inoltre la Premiata Ditta, a cui erano affidati gli sketch comici del programma che inframezzavano la gara, spesso coinvolgendo in questi anche gli altri componenti del cast ed i concorrenti.\nGli autori, inoltre, settimanalmente preparavano alcune prove e penitenze diverse.\nSpettacolari, specialmente per l'epoca, le prove che coinvolgevano l'acqua della piscina, il fuoco o le strutture sospese in aria.\nTali prove e penitenze furono in seguito riprese in altre trasmissioni di Jocelyn come \"Il grande gioco del mercante in fiera\" (andato in onda su TMC nel 1996 con la conduzione dello stesso Jocelyn, qui affiancato da Simona Tagli, gi\u00e0 inviata della prima edizione de \"Il grande gioco dell'oca\", e Sabrina Salerno) o \"Sette per uno\" (andato in onda su Raiuno, sempre durante la stagione estiva, dal 1999 al 2001, e condotto nelle prime due edizioni proprio da Gigi Sabani, poi sostituito da Tiberio Timperi nell'ultima).\nCaselle particolari.\nAlcune prove e penitenze fisse delle due edizioni:\nControversie.\nOltre alle denunce che portarono alla conclusione della seconda edizione della trasmissione con una settimana d'anticipo, il game show aveva avuto un'infelice esperienza con i movimenti animalisti gi\u00e0 nella prima: una puntata del programma sub\u00ec infatti un'interruzione di oltre 25 minuti, in quanto era stata diffusa la notizia che un gruppo di attivisti, camuffati da tecnici, si era introdotto all'interno dello studio e vi avesse posizionato una bomba; questo fu quindi immediatamente evacuato e la trasmissione, che andava in onda in diretta, fu sostituita da un programma di video-frammenti di variet\u00e0 della Rai del passato; solamente dopo aver appurato che tale \"allarme-bomba\" era in realt\u00e0 fasullo, il programma pot\u00e9 riprendere. Un analogo episodio (rivelatosi poi anch'esso un falso allarme) aveva coinvolto tre anni prima un altro variet\u00e0 di Raidue: \"Ricomincio da due\", condotto da Raffaella Carr\u00e0 nella fascia pomeridiana della domenica.\nEsportazione del format.\nIl format televisivo venne venduto in ben 42 paesi, ed ebbe particolare fortuna in Spagna (dove fu trasmesso prima da Antena 3 e in seguito da Telecinco), Portogallo e America Latina."}
{"id": "1322815", "revid": "1971044", "url": "https://it.wikipedia.org/wiki?curid=1322815", "title": "I'm the One (Descendents)", "text": "I'm the One \u00e8 il terzo singolo della punk band californiana Descendents. \u00c8 stato pubblicato dalla Epitaph Records nel 1997"}
{"id": "1322819", "revid": "78273", "url": "https://it.wikipedia.org/wiki?curid=1322819", "title": "Regno Sabaudo", "text": ""}
{"id": "1322820", "revid": "1971044", "url": "https://it.wikipedia.org/wiki?curid=1322820", "title": "When I Get Old", "text": "When I Get Old \u00e8 il secondo singolo della punk band californiana Descendents. \u00c8 stato pubblicato dalla Epitaph Records nel 1997"}
{"id": "1322821", "revid": "247222", "url": "https://it.wikipedia.org/wiki?curid=1322821", "title": "Re per una notte (programma televisivo)", "text": "Re per una notte \u00e8 stato un programma televisivo italiano, condotto da Gigi Sabani su Italia 1 intorno alla met\u00e0 degli anni '90.\nIl programma.\nCollaudato con un riscontro positivo il 14 dicembre 1994, il programma \u00e8 andato in onda per due edizioni su Italia 1 in prima serata. La prima serie \u00e8 andata in onda dal 7 marzo al 6 giugno 1995, mentre la successiva dal 30 gennaio al 21 maggio 1996. Il cast era composto, oltre al conduttore Gigi Sabani, anche da Katia Noventa, Pamela Prati, Alberto Tovaglia e Marco Milano nei panni del suo personaggio \"Mandi Mandi\".\nIl programma era una gara tra dilettanti-fan di cantanti famosi (sette per ogni puntata), che si sfidavano imitando ciascuno il proprio \"mito\", venendo spesso incoraggiati dagli stessi personaggi famosi. Il vincitore veniva scelto dal giudizio combinato di una giuria tecnica e dal televoto (il programma era in diretta).\nNella prima edizione vi era anche uno spin-off riservato a concorrenti giovanissimi e intitolato \"Re per una notte bambini\", la cui formula non era identica a quella del programma principale e il vincitore veniva scelto dal giudizio combinato di una giuria tecnica anzich\u00e9 dal televoto (il programma non era in diretta).\nRemakes.\nDurante le estati 1999\u20132000 Mike Bongiorno e Ellen Hidding presenteranno, sempre sulle reti Mediaset, una trasmissione simile (ma solo con solo la giuria tecnica e senza televoto, in quanto registrata), \"Momenti di gloria\".\nNell'estate 2005 va in onda un altro programma simile dal titolo, \"Sei un mito\" con la conduzione di Teo Teocoli e Roberta Capua (ma quest'ultimo ufficialmente \u00e8 ripreso dal format \"Performing Us\" della televisione statunitense Fox e importato dalla Endemol).\nL'11 novembre 2008 Lorella Cuccarini conduce su Canale 5 la puntata pilota di \"\u00c8 nata una stella gemella\", trasmissione prodotta da Endemol Italia, gara fra 10 concorrenti, che cercano di emulare fra gli altri Laura Pausini, Renato Zero, gli ABBA, Ligabue, Eros Ramazzotti, Pino Daniele, Madonna, i Beatles e i Bee Gees. Lo share al di sotto del 18% non premia il programma, che non avr\u00e0 seguito."}
{"id": "1322827", "revid": "123273278", "url": "https://it.wikipedia.org/wiki?curid=1322827", "title": "Mos\u00e8 Bianchi", "text": "Detto talvolta \"Mos\u00e8 Bianchi di Monza\", non va confuso con l'omonimo e pressoch\u00e9 contemporaneo Mos\u00e8 Bianchi di Lodi.\nBiografia.\nInfanzia e preparazione artistica.\nFiglio dell'insegnante di disegno e modesto pittore Giosu\u00e8 e di Luigia Meani, fratello del meno celebre pittore Gerardo Bianchi, compiuti gli studi tecnici s'iscrive nel 1856 all'Accademia di Brera di Milano dove \u00e8 allievo di Schmidt, Bisi, Zimmermann, Sogni e del direttore Giuseppe Bertini, avendo per compagni di corso Federico Faruffini, Tranquillo Cremona, Daniele Ranzoni e Filippo Carcano, con i quali divider\u00e0 per qualche anno lo studio milanese in via San Primo.\nInizi della carriera.\nPartecipa alla guerra di indipendenza del 1859; i suoi sette primi quadri appartengono al filone romantico, sulla scorta delle indicazioni del Bertini: il \"Ritratto di Simonetta Galimberti\" e il \"Ritratto di Giacinta Galimberti\" del 1861, conservati nei Musei Civici di Monza, \"L'arciprete Stefano Guandeca accusa l'arcivescovo di Milano Anselmo Pusterla di tradimento sacrilego\", 1862, in collezione privata, e la \"Congiura di Pontida\", 1862, esposta a Brera nel 1862 e nel 1863.\nFinisce gli studi nel 1864 e ottiene la commissione della \"Comunione di San Luigi\", per la chiesa parrocchiale di Sant'Albino, presso Monza. Si volge alla rappresentazione naturalistica, nell'ambito del gusto narrativo dei fratelli Domenico e Gerolamo Induno, in opere quali \"Una lezione di canto corale\", \"La vigilia della sagra\", 1864, \"Lo sparecchio dell'altare\", 1865, che attirano l'attenzione dei critici sulla sua pittura; ma con \"Cleopatra\" e \"La Signora di Monza\", del 1865, ricade nel genere melodrammatico del dipinto romantico pseudo storico.\nAffermazione artistica.\nNel 1867 vince, con \"L'ombra di Samuele appare a Saul\", il pensionato \"Oggioni\", che gli finanzia due anni di soggiorno a Venezia, dove studia la pittura del Settecento, a Roma e a Parigi, dove \u00e8 impressionato dalla pittura di Meissonier e di Fortuny.\nNel 1869 torna a Milano, dove presenta \"I fratelli sono al campo\", a Brera, in cui, rappresentando alcune giovani donne enfaticamente prostrate in preghiera per la salvezza dei fratelli combattenti nella III Guerra d'Indipendenza, unisce il verismo dell'immagine alla retorica del sentimento patriottico e religioso, riscuotendo grande successo presso la borghesia milanese.\nPittore ricercato.\nConsigliere dal 1871 dell'Accademia di Brera e ormai pittore alla moda, ne \"La benedizione delle case\", del 1870, esprime, come in \"Una buona fumata\", del 1872, che vince nel 1877 il Premio \"Principe Umberto\", un bozzettismo di genere. Ne \"La pittrice\", del 1874, come ne \"I convenevoli\" e in \"Una lezione di musica\", si d\u00e0 alla leziosit\u00e0 del genere neo-settecentesco, mentre ha modo di mostrare maestria ritrattistica nel \"Ritratto di Elisabetta Sottocasa\", che vince ancora il Premio \"Principe Umberto\", nel \"Ritratto dell'ingegner Carlo Mira\" e nel \"Ritratto di Luigi Galbiati\", del 1876.\nInizia alla fine degli anni Settanta la sua attivit\u00e0 di frescante, orientatandosi verso lo stile di Tiepolo: del 1877 \u00e8 il ciclo di affreschi nella Villa Giovanelli a Lonigo, presso Vicenza, dal 1883 al 1884 \u00e8 la decorazione della Stazione Reale di Monza, con \"Il genio dei Savoia\" e del 1885 sono le decorazioni di Palazzo Turati, a Milano.\nMos\u00e8 Bianchi in questo periodo \u00e8 anche impegnato ad incentivare le capacit\u00e0 artistiche del nipote Pompeo Mariani il quale, grazie allo zio che lo portava a disegnare le sue prime vedute del Parco di Monza, Pompeo inizier\u00e0 la sua carriera artistica, acquistando fama a livello europeo.\nIn ripetuti viaggi a Venezia produce vedute lagunari che gli procurano grande popolarit\u00e0, tanto da ripetere numerose versioni di una delle sue tele di maggior successo, \"La laguna in burrasca\", 1879, presente nel Museo Godi Valmarana di Lugo Vicentino.\n\u00c8 ammirato dai contemporanei Antonio Fontanesi e Domenico Morelli che considerano di straordinaria modernit\u00e0 la sua pittura; la tela \"La parola di Dio\", del 1887, mostra l'ausilio della fotografia nella sua pittura e con \"Le lavandaie\", del 1894, d\u00e0 il suo contributo alla rappresentazione della vita degli \u201cumili\u201d.\nDopo una breve attivit\u00e0 di consigliere comunale a Milano e aver tentato invano di ottenere una cattedra di insegnante all'Accademia di Belle Arti di Torino, nel 1890 dipinge a Gignese, sopra il Lago Maggiore, una serie di vedute alpine, che sono un omaggio al naturalismo lombardo: fra le tante, \"Casa del pastore\" e \"Pecore al ruscello\" dove, dato un taglio fotografico dell'immagine, indugia sul rapporto luministico tra l'acqua e i grandi massi di pietra. Allo stesso anno appartengono una serie di vedute di Milano, come \"Milano sotto la neve\", \"Periferia milanese lungo il Naviglio\" e \"Cavalcando\", un tramonto sulla Darsena di Porta Ticinese.\nUltimi anni e morte.\nSi dedica anche all'acquaforte e nel 1896 \u00e8 premiato al Concorso della Calcografia Nazionale. Nel 1898 \u00e8 nominato insegnante e direttore dell'Accademia Cignaroli di Verona; ma una malattia insorta nel dicembre 1899 lo costringe a ritornare a Monza e ad abbandonare la pittura. L'artista muore nel 1904 ed \u00e8 sepolto nel Cimitero di Monza.\nAssociazione Culturale per lo studio, la tutela e la valorizzazione dell'Archivio e dell'Opera di Mos\u00e8 Bianchi, Pompeo Mariani, Elisabetta Keller.\nIl 30 gennaio 2019 nasce l'Archivio Mos\u00e8 Bianchi, emanazione dell'Associazione Culturale per la tutela, lo studio, la valorizzazione dell'Archivio e dell'Opera di Mos\u00e8 Bianchi, Pompeo Mariani, Elisabetta Keller. \nL'Archivio Mos\u00e8 Bianchi, http://www.archiviomosebianchi.org/ si lega coerentemente e in ordine cronologico per linea di discendenza famigliare diretta all'Archivio Pompeo Mariani http://www.archiviopompeomariani.org/ e all'Archivio Elisabetta Keller http://www.archivioelisabettakeller.org/.\nValutazione critica.\n\"Gli studi tenaci e attenti lo avevano dotato di una tecnica perfetta, ai primi saggi (improntati di un torbido romanticismo di ispirazione letteraria), a contatto con i grandi settecentisti veneti seguono opere pittoricamente pi\u00f9 sane, di un romanticismo pi\u00f9 contenuto e appoggiato a un colore nutrito ed energico\" (Pischel).\n\"Fu saldo disegnatore, compositore disordinato, schiettissimo pittore, succoso, fresco, vario in quel suo cromatismo in cui il colore dei veneziani riecheggia senza affievolirsi, esperto di ogni segreto dell'arte nel rendere la finezza dell'atmosfera e nel modellare con l'efficacia della pennellata nervosa\" (Colasanti)."}
{"id": "1322830", "revid": "1318658", "url": "https://it.wikipedia.org/wiki?curid=1322830", "title": "Mus\u00e9e Delacroix", "text": "Il Mus\u00e9e National Eug\u00e8ne Delacroix \u00e8 un museo francese, situato in Rue Furstenberg 6 a Parigi, interamente dedicato ad Eug\u00e8ne Delacroix.\nLa sede.\nIl museo \u00e8 ospitato in un palazzo settecentesco, edificato in parte sul sito preesistente dell'antica abbazia di Saint-Germain-des-Pr\u00e9s, dove Delacroix trascorse gli ultimi anni della sua vita, dal 1857 al 1863. All'interno l'artista fece costruire il suo studio, con un giardino retrostante l'abitazione.\nSuccessivamente sia l'appartamento che lo studio passarono di propriet\u00e0 ad altre persone che disinteressandosene lo resero inaccessibile per oltre sessant'anni. Solo nel 1929, quanto fu minacciato di demolire il palazzo, per lasciar posto ad alcuni garage, ricominci\u00f2 a manifestarsi un interesse verso la costruzione, per via delle numerose proteste, trattandosi dell'unico luogo che conteneva cimeli del pittore.\nVenne promossa una campagna per il salvataggio, tra i cui sostenitori si annoverano due artisti di calibro quali Paul Signac (1863-1935) e Maurice Denis (1870-1943), entrambi debitori al pittore per l'influenza ricevuta delle sue opere in giovinezza. Con altri esponenti del mondo dell'arte fondarono la \"Soci\u00e9t\u00e9 des amis d'Eug\u00e8ne Delacroix\", per preservare il patrimonio culturale e sensibilizzare al problema l'opinione pubblica. L'edificio divenne propriet\u00e0 dell'associazione, e fu poi donato allo Stato nel 1954, affinch\u00e9 fosse trasformato in museo. Nel 1971 venne inaugurato il nuovo Museo nazionale.\nAll'interno del museo sono conservate molte opere di Delacroix, alcune delle quali in prestito dal Louvre, disegni e studi, lettere e scritti autografi, alcuni oggetti collezionati dall'artista in un viaggio in Marocco nel 1832, e gli strumenti privati di lavoro dell'artista: il cavalletto, la tavolozza, due tavoli in legno per dipingere ed il letto dove pass\u00f2 in malattia gli ultimi anni della sua vita.\nL\u2019appartamento di circa 150 metri quadrati comprendeva un\u2019anticamera che dava, sul lato del cortile, sulla camera da letto di Jenny Le Guillou e sulla sala da pranzo, e dal lato giardino sul salone e sulla camera da letto di Delacroix. Una piccola stanza aperta sulla scala porta all\u2019atelier che era anche biblioteca. All\u2019ultimo piano c\u2019erano due stanze per i domestici. Questa distribuzione \u00e8 ancora quella dell\u2019appartamento che ospita l\u2019attuale museo.\nAnche il giardino \u00e8 stato riportato allo stato in cui era all\u2019epoca del pittore, sulla base di documenti dell\u2019epoca.\nIl museo Delacroix \u00e8 collegato al Museo del Louvre dal 2004, e continua a svilupparsi con nuove acquisizioni, come il \"Cardinale di Richelieu dice messa nella cappella del Palais-Royal\", acquisito nel 2015, e il \"Ritratto di George Sand in abiti maschili \" datato 1834 e acquisito nel 2016. Dal gennaio 2016 il museo fa parte della rete delle 208 \u201cMaisons des Illustres\u201d\nLe collezioni.\nIl museo ospita una collezione di opere che coprono gran parte della carriera dell\u2019artista. Sono presenti dipinti, schizzi, litografie, matrici litografiche, oggetti personali di Delacroix, le sue tavolozze, ma anche scritti e lettere personali.\nDelacroix pittore.\nNel museo sono presenti alcuni capolavori di Delacroix. La \"Maddalena nel deserto\", presentata al Salon del 1845, fece correre fiumi d\u2019inchiostro, ed attir\u00f2 l\u2019attenzione di critici contemporanei come Baudelaire: \u00abEcco la famosa testa della Maddalena riversa, con il suo sorriso strano e misterioso, e cos\u00ec naturalmente bella che non si sa se abbia l\u2019aureola della morte o sia resa bella dallo stordimento dell\u2019amore divino\u00bb, ma attira giustamente l\u2019attenzione di molti storici dell\u2019arte.\nAltra tela importante \u00e8 l\u2019\"Educazione della Vergine\". Delacroix la dipinge nel 1842 quando incontra George Sand nel suo castello di Nohant, nel Berry, quando lei aveva una relazione con Fr\u00e9d\u00e9ric Chopin, che Delacroix ammirava molto. L\u2019opera, in origine destinata alla chiesa di Nohant, fu in realt\u00e0 conservata da George Sand, che l\u2019adorava, fino a quando alla chiesa fu inviata una copia eseguita dal figlio della scrittrice, Maurice. Sand ne parla in una sua lettera: \u00abQuesta bella Sant\u2019Anna e questa piccola dolce Vergine mi fanno bene, e quando qualcuno mi fa infuriare, le guardo e smetto di ascoltare\u00bb.\nOpera anch\u2019essa importante, \"Romeo e Giulietta sulla tomba dei Capuleti\" \u00e8 importante per il posto che il soggetto shakespiriano aveva nell\u2019immaginario di Delacroix, che conosceva bene l\u2019opera e realizza una composizione di ispirazione teatrale.\nIl \"Ritratto di Auguste-Richard de la Hauti\u00e8re \" fa parte di una serie detta \u00abritratti della pensione Goubaux\u00bb, commissionata a Delacroix da Prosper-Parfait Goubaux, direttore dell'Istituto Saint-Victor di Parigi. Delacroix avrebbe realizzato tra il 1824 e il 1834 dieci ritratti, tutti della stessa dimensione, che dovevano decorare le pareti dell\u2019istituto. Di grande qualit\u00e0, questo ritratto di Auguste-Richard de la Hauti\u00e8re, arrivato secondo nel concorso di versione latina del 1828, richiama l\u2019attenzione per la finezza di esecuzione e il fascino delicatamente romantico. \u00c8evidente l\u2019influenza dei ritratti di scuola inglese, e in particolare il ritratto con paesaggio evoca le opere di sir Joshua Reynolds che Delacroix ammirava. L\u2019espressione vivace del soggetto, con le labbra socchiuse, ricorda i ritratti di sir Thomas Lawrence al quale il pittore rese visita durante il soggiorno a Londra nel 1825, e da cui fu profondamente impressionato.\nIl museo conserva anche copie di quadri di Delacroix eseguiti da grandi artisti come quella di Henri Fantin-Latour che riproduce le \"Donne di Algeri nei loro appartamenti\". L\u2019opera testimonia l\u2019influenza esercitata da Delacroix sugli artisti delle generazioni successive, visto che fu realizzata nel. L\u2019artista suscitava un vivo interesse nei pittori di fine 800 e inizio 900.\nSimmetricamente, le collezioni comprendono opere di Delacroix ispirate da capolavori da lui ammirati. Lo \"Studio da un capriccio di Goya, due rilegature medievali e una veste orientale\" \u00e8 un \u201cquadro da atelier\u201d per eccellenza, e mostra diverse fonti di ispirazione di Delacroix: Goya, naturalmente, delle copertine medievali viste alla Biblioteca Nazionale dove il pittore si recava regolarmente. Infine, il panno rosso ricorda i suoi studi sui costumi suliotidipinti tra 1822 e 1825 e ispirati a vesti orientali prestategli dall\u2019amico Jules-Robert Auguste.\nNel 2015, il museo ha acquisito una nuova opera, \"Il Cardinale Richelieu dice messa nella cappella del Palais Royal\". Il quadro fu commissionato forse nel 1828 dal Duca d\u2019Orl\u00e9ans, futuro Luigi Filippo, per la sua galleria storica al Palais-Royal. Esisteva anche un quadro di grandi dimensioni dello stesso soggetto, esposto al Salon nel 1831 e andato distrutto nell\u2019incendio del Palais-Royal nel 1848.\nDelacroix incisore: stampe e litografie.\nIl museo contiene numerose stampe e disegni; le stampe che illustrano scene da opere di drammaturghi inglesi come Shakespeare o Nicholas Rowe e gli studi di felini o cavalli sono testimonianze dell\u2019incredibile talento di Delacroix nel campo dell\u2019incisione e del disegno. Il museo possiede anche una collezione quasi completa delle litografie dell\u2019artista, considerate veri capolavori\nLa \"Tigre reale\", litografia del 1829, \u00e8 una dimostrazione favolosa delle capacit\u00e0 di Delacroix nel disegno di animali, con forti contrasti e una grande profondit\u00e0 nella descrizione della tigre e del paesaggio, bench\u00e9 non avesse mai visto una tigre in vita sua (la prima tigre del Bengala arriva al Museo di Storia Naturale nel 1830). Delacroix utilizza per la tigre i suoi studi anatomici sul leone.\nLe litografie mostrano il suo grande talento di illustratore, dedicato soprattutto ai libri inglesi che ha letto con passione, e per il teatro, che frequenta regolarmente con particolare attenzione sempre per le opere inglesi.\nL\u2019esposizione cambia continuamente e permette una visibilit\u00e0 completa sulle collezioni, presentando stampe e disegni che non possono restare esposte alla luce per pi\u00f9 di tre mesi.\nDelacroix scrittore: la biblioteca del museo.\nBench\u00e9 Eug\u00e8ne Delacroix sia conosciuto essenzialmente come pittore, egli \u00e8 stato anche un letterato di livello. Il maestro non ha mai cessato di scrivere: nel suo diario , nella sua corrispondenza e in vari scritti dai quali emerge la sua ammirazione per Voltaire e Rousseau.\nIl museo conserva anche i manoscritti giovanili di Delacroix oltre a lettere autografe dell\u2019artista, molto interessanti per comprendere le idee e i metodi di lavoro del pittore.\nLa biblioteca del museo Delacroix raccoglie numerosi scritti sull\u2019artista, le sue opere di pittura, incisione e letteratura, utili anche a chiarire il contesto in cui si mosse. Sono conservate opere sull\u2019arte del XIX secolo, numerose monografie su pittori da Leonardo a Matisse, oltre a una sezione dedicata alla letteratura contemporanea a Delacroix, soprattutto opere di e su Baudelaire, George Sand e Byron. La biblioteca comprende attualmente pi\u00f9 di 2200 opere, principalmente in francese ma anche in inglese e tedesco. Nel 2016 ha subito una profonda riorganizzazione su base tematica che ne rende pi\u00f9 facile la consultazione. L\u2019informatizzazione completa della biblioteca \u00e8 in corso."}
