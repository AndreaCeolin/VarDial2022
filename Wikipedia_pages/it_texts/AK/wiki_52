{"id": "1322836", "revid": "118515822", "url": "https://it.wikipedia.org/wiki?curid=1322836", "title": "Episodi di Futurama (quarta stagione)", "text": " \nLa quarta stagione di \"Futurama\" \u00e8 andata in onda negli USA tra il 10 febbraio 2002 e il 10 agosto 2003 a intervalli irregolari, segnale che la vita del programma era ormai segnata; un paio di episodi di questa stagione produttiva sono stati trasmessi dal 10 al 17 febbraio 2002 e uno il 21 aprile dello stesso anno, mentre i restanti vennero distribuiti tra il 10 novembre e il 10 agosto 2003, giorno in cui fu programmato l'episodio finale \"Musica dal profondo\".\nIn Italia tre episodi, quelli trasmessi prima cronologicamente negli Stati Uniti, furono mandati in onda dall'1 all'11 settembre 2003; tutti i restanti dal 7 al 29 giugno 2004. Questa stagione \u00e8 stato replicato su Italia 1 nel formato 16:9.\n\"Amore e razzi\".\nLa navetta della Planet Express subisce un upgrade, e le viene aggiunta una voce femminile, di cui Bender si innamora. Inizia una storia d'amore fra i due, che per\u00f2 va a finire male quando la navicella scopre che Bender non \u00e8 fedele: sopraffatta dal dolore, la navetta decide di \"suicidarsi\" gettandosi dentro un quasar. Fry e Leela dovranno introdursi nel centro di controllo della nave e de-programmarla per salvare tutto l'equipaggio. \nIntanto il prof. Farnsworth si aggiudica un contratto con la Romanticorp, azienda produttrice di gadget tra cui cuoricini con messaggi d'amore che torneranno utili per scongiurare un'altra invasione della Terra da parte degli Omicroniani ma gli Omicroniani rifiutano disgustati i cuoricini, che verranno tenuti dalla Planet Express dove Fry cercher\u00e0 tra i cuoricini una frase d'amore per conquistare Leela.\n\"Muta come un pesce\".\nLeela fa una visita all'orfanotrofio dove \u00e8 stata allevata e riceve un premio per aver fatto strada nella vita; Bender intanto gestisce un business illegale, smaltire rifiuti di ogni genere gettandoli nelle fogne cittadine. I mutanti delle fogne non ne possono pi\u00f9 e rapiscono lui assieme a Leela e Fry per gettarli nelle acque ultra-inquinate e trasformarli cos\u00ec in esseri mutanti come loro: due individui incappucciati intervengono, li salvano e spariscono.\nLeela si mette a indagare e, grazie a Fry e al professor Farnsworth, scopre che i due sono i suoi genitori e che lei non \u00e8 un'aliena, bens\u00ec un'umana mutata perch\u00e9 nata da due umani che avevano subito mutazioni. I genitori le spiegano che hanno preferito che lei crescesse credendo di essere un'aliena perch\u00e9 in questo modo non avrebbe dovuto vivere una vita miserabile come la loro.\n\"Cos\u00ec fan tutti\".\nNel futuro, \"Star Trek\" \u00e8 diventato fuorilegge perch\u00e9 si temeva che i \"trekkies\", i fan della serie, avrebbero assunto troppo potere. Fry, per\u00f2, vuole recuperare le registrazioni della serie e, dopo aver scoperto che tutto il materiale relativo a \"Star Trek\" \u00e8 stato portato sul pianeta Omega 3, conduce l\u00e0 la Planet Express assieme a tutto l'equipaggio (e alla testa di Leonard Nimoy). Giunti sul pianeta, scoprono che il cast originale \u00e8 costretto a replicare all'infinito i vari episodi per il perverso piacere di Melllvar, un essere di pura energia nonch\u00e9 fan sfegatato di \"Star Trek\".\nMelllvar riesce a far combattere gli attori contro l'equipaggio della PE, ma sua madre lo interrompe; tutti allora cercano di scappare, ma Melllvar li insegue sulla sua astronave. Ci vorr\u00e0 un intervento di Fry, anche lui grandissimo fan di \"Star Trek\", per mettere le cose a posto.\n\"Crimini del caldo\".\nA Ky\u014dto si tiene una conferenza sul problema del riscaldamento globale presieduta dalla testa di Al Gore a cui partecipano tutti gli scienziati del mondo. A un certo punto si scopre che il professor Farnsworth \u00e8 uno dei maggiori responsabili di questa situazione: anni prima, quando ancora lavorava per Mamma, aveva creato un prototipo di robot le cui emissioni erano nocive per l'ambiente; da quel robot sono poi discesi tutti i robot odierni.\nIl prof. Wernstrom propone allora di distruggere ogni robot sulla faccia della Terra, e per farlo indicono una festa sulle isole Gal\u00e1pagos aperta a tutti i robot, che in realt\u00e0 \u00e8 un pretesto per distruggerli. Alla fine per\u00f2 saranno proprio le emissioni dei robot a salvare il mondo.\n\"Cuore di cane\".\nFry va a visitare la ricostruzione di una pizzeria del XX secolo. L\u00ec scopre che si tratta proprio della pizzeria in cui lavorava quando fu ibernato. Esposta nella pizzeria trova anche i resti fossilizzati del suo cane Seymour. Quindi inizia un flashback nel quale si vede l'incontro tra il ragazzo e il cane e la loro amicizia: decide cos\u00ec di chiedere al professore di riportare in vita il cane dalle tracce di DNA, ma Bender non \u00e8 d'accordo, dato che teme di perdere il posto come miglior amico di Fry, e getta il cane fossile nella lava. Alla fine Bender viene convinto a recuperare il fossile, ma stavolta \u00e8 lo stesso Fry a voler interrompere l'esperimento: dopo aver scoperto che il cane ha vissuto altri 12 anni dopo la sua ibernazione non vuole pi\u00f9 riportarlo in vita, perch\u00e9 \u00e8 convinto che si sia scordato di lui. In un flashback nel finale, per\u00f2, mostra come Seymour avesse aspettato Fry davanti alla pizzeria dove lavorava per 12 anni con le uniche differenze del posto e del tempo di attesa (storia ispirata alla vicenda del cane giapponese Hachik\u014d).\n\"Sapore di libert\u00e0\".\nSulla Terra si festeggia il Giorno della Libert\u00e0, in cui ognuno fa ci\u00f2 che gli pare. L'equipaggio della Planet Express si reca a Washington per festeggiare, e Zoidberg ne approfitta per mangiare la bandiera terrestre al cospetto del presidente Nixon. Zoidberg viene condannato a morte per vilipendio, ma per evitare la pena si rifugia nell'ambasciata del suo pianeta natale Decapod 10. Intanto viene celebrato un processo che Zoidberg perde: i Decapodiani decidono cos\u00ec di dichiarare guerra alla Terra per evitare che un loro simile venga ucciso e riusciranno a ridurre in schiavit\u00f9 la Terra per far apprezzare ai terrestri il vero significato della libert\u00e0. Toccher\u00e0 a Zoidberg rimettere a posto la situazione.\n\"Aliena vita da alieno\".\nContinua la storia d'amore tra Amy e Kif, ma lei non si sente ancora pronta a vivere assieme a lui. Dopo un incidente in cui degli ologrammi hanno preso vita rischiando di far morire tutti, viene controllato lo stato di salute di ciascun membro della Planet Express e cos\u00ec si scopre che Kif \u00e8 incinto di Leela!\nI membri della sua specie rimangono incinti quando vengono presi per mano, ed \u00e8 loro tradizione tornare sul loro pianeta natale per partorire nello stesso esatto punto dove sono nati. Amy, dato che non \u00e8 la madre perch\u00e9 Kif ha toccato Leela, dapprima non vuole assistere al parto, ma poi cambia idea e decide di raggiungere il suo amato.\n\"Meno di eroe\".\nFry e Leela sono doloranti in seguito al montaggio di un mobile \"\u03c0KEA\", e per curarli Zoidberg li spalma con una crema ideata da un ciarlatano: l'effetto collaterale della medicazione \u00e8 quello di generare dei superpoteri nei due, i quali decidono di mettersi a servizio della giustizia sotto i nomi di \"Capitan Yesterday\" (=\"Capitan Ieri\") e \"Pestarella\" (e Bender si unisce a loro con il nome di \"SuperKing\"). Un criminale che controlla gli animali, il Guardiano dello Zoo, annuncia che ruber\u00e0 una gemma dal Museo di New New York: i nuovi supereroi sventano il crimine, ma sfortunatamente Leela aveva promesso ai suoi genitori di farsi trovare proprio in quel giorno al museo.\nPer farsi perdonare l'assenza, Leela svela ai genitori di avere una doppia identit\u00e0, ma essi si lasciano sfuggire l'informazione, consentendo cos\u00ec al Guardiano dello Zoo di rapirli e ricattare Leela costringendola a rubare la gemma. Come se ci\u00f2 non bastasse, l'effetto della crema miracolosa cessa.\n\"Ritorno al presente\".\nTutti sono d'accordo nel dire che il professore \u00e8 ormai diventato troppo anziano, cos\u00ec lo portano alle terme dove si trova la fonte della giovinezza. A causa di un incidente per\u00f2 tutto l'equipaggio della Planet Express ringiovanisce di diversi anni: la cosa fa piacere a Leela, che cos\u00ec pu\u00f2 rivivere la sua adolescenza (che nella realt\u00e0 ha passato sempre in orfanotrofio) con la sua famiglia. Quando per\u00f2 tutti gli altri ringiovaniscono ulteriormente in seguito a un esperimento, rischiando di sparire del tutto, Leela li porta alla \"fonte dell'invecchiamento\". Per lei si prospetta un dilemma: restare una teenager o salvare i suoi amici?\n\"Il perch\u00e9 di Fry\".\nFry \u00e8 depresso perch\u00e9 si sente inutile, e Mordicchio lo porta sul suo pianeta natale e gli spiega che \u00e8 stato un eroe per aver salvato la Terra dall'invasione dei cervelli giganti, dato che, essendo il nonno di se stesso, il suo cervello ha un'anomalia genetica che lo rende immune alle onde dei cervelli spaziali. Mordicchio poi gli affida una pericolosa missione: infiltrarsi nella base dei cervelli per far detonare una bomba la cui esplosione scaraventer\u00e0 loro e la base in una dimensione da cui non si pu\u00f2 tornare.\nFry accetta, ma il mezzo fornitogli dai Mordicchiani, la navetta \"Puffete-Puffete\", va in pezzi e cos\u00ec lui rimane coinvolto nell'esplosione assieme ai cervelli, i quali gli mostrano una cosa sconvolgente: \u00e8 stata colpa di Mordicchio se lui mille anni prima fu ibernato, dato che la sua specie sapeva che il suo difetto genetico li avrebbe aiutati! I cervelli allora convincono Fry a tornare indietro nel tempo per evitare il suo congelamento e vivere una vita normale nel 1999: Fry accetta, ma l'incontro con Mordicchio gli fa capire che se non torna nel futuro non incontrer\u00e0 mai Leela: allora Fry fa in modo che il suo se stesso passato venga congelato, e torna nel futuro grazie a un paradosso temporale: Mordicchio, infatti, avvertito da Fry che la navetta \"Puffete-Puffete\" con cui si era intrufolato nella base dei cervelli si romper\u00e0, la sostituisce con una pi\u00f9 potente, consentendo a Fry di completare la missione.\n\"Miele amaro\".\nLa nuova missione della Planet Express \u00e8 recuperare del miele prodotto dalle api spaziali. La missione riesce, ma Leela decide di portare con s\u00e9 una piccola ape regina, che per\u00f2 si sveglia e cerca di pungerla. Fry si getta su di lei per salvarla, ma mentre Leela riceve solo una ferita superficiale, il ragazzo viene trafitto dal pungiglione e muore.\nDopo il funerale di Fry, Leela \u00e8 piena di rimorso e inizia a mangiare un po' del miele, addormentandosi e facendo strani sogni che riguardano lei e Fry. Dai sogni emerge che Fry sarebbe ancora vivo, ma gli altri membri dell'equipaggio fanno passare Leela per pazza. Alla fine si scopre che tutti i sogni e le esperienze avvenute dopo l'attacco dell'ape non erano reali: Leela era entrata in coma dopo che il veleno iniettatole dall'ape era entrato in circolo, e Fry, rimasto solo ferito, aveva vegliato su di lei per tutti i giorni del coma, implorandola di svegliarsi: per questo lei lo aveva sognato, e capisce cos\u00ec di amarlo.\n\"Dossi e paradossi\".\nIl prof. Farnsworth inventa una scatola che porta in un universo parallelo, ma temendo che possa essere usata per gli scopi sbagliati ordina ai suoi di gettarla nel Sole. Leela per\u00f2 non resiste e la apre, venendo risucchiata nell'universo 1, molto simile all'universo A, cio\u00e8 quello \"normale\", se non per alcuni particolari determinati tutti dal diverso esito del lancio di una moneta. Anche il Farnsworth dell'universo 1 ha ideato una scatola simile, e anche questa porta a un altro universo... Zoidberg e un suo omologo, che si sentono ignorati da tutti, rubano le scatole costringendo i due equipaggi della Planet Express a saltare da una dimensione parallela all'altra, ma intanto Hermes sta per compiere la missione di distruggere la scatola, condannando inconsapevolmente a morte i suoi amici. Alla fine per\u00f2 tutto si risolve e, per evitare futuri guai, i due Farnsworth si scambiano le reciproche scatole, quindi da l\u00ec in avanti, alla Planet Express, sar\u00e0 custodita una scatola contenente l'intero universo, per\u00f2 i dipendenti della ditta dimostrano subito di non essere proprio portati ad averne cura. In compenso, avendo visto come Fry e Leela siano felicemente sposati nell'universo 1, la Leela dell'universo A decide di dare a Fry una possibilit\u00e0 e accetta di uscire con lui.\n\"Trecento bigliettoni\".\nQuando la testa di Nixon ordina che vengano dati a tutti i terrestri 300 dollari, ogni membro della Planet Express decide come spenderli: Fry vuole bere 100 caff\u00e8, Leela va a trovare una balena, il professore fa una cura ringiovanente, Bender compra degli attrezzi con cui ruber\u00e0 il sigaro pi\u00f9 caro al mondo, Amy si fa un tatuaggio vocale, Kif compra un orologio per Amy, Hermes acquista degli stivali con i trampoli che regala a suo figlio. Alla fine Amy fa finire l'orologio nella pancia della balena, e Kif viene arrestato per aver tentato di recuperarlo, poi tutti si ritrovano a una festa per soli ricchi; Hermes irrompe improvvisamente a causa degli stivali fuori controllo e urta Bender che fa cadere il sigaro e scatena un incendio: sembra tutto perduto, ma Fry, che ha raggiunto uno stato di sovreccitazione a causa dell'eccesso di caffeina, riesce a salvare tutti.\n\"Nasi afrodisiaci\".\nFry viene rapito dagli alieni e al suo ritorno gli manca il naso: si scopre che per gli alieni i nasi umani sono considerati un afrodisiaco. Fry ovviamente non ci sta e assieme a Bender e Leela parte alla ricerca del naso: arrivano in un sexy shop e scoprono che il re di Omicron Perseo 8 vuole usare il naso di Fry per migliorare il rapporto con la moglie. Bender riesce a farlo desistere ma involontariamente lo convince che il \"corno inferiore\" (il pene) umano sarebbe un miglior afrodisiaco, e Leela per evitare che Fry venga evirato organizza una cenetta in montagna per il re e sua moglie. La cena si rivela un fallimento, ma un'apparizione del Bigfoot si riveler\u00e0 provvidenziale per salvare la situazione.\n\"Lei... Bender\".\nBender vuole partecipare alle Olimpiadi, ma le prove di piegatura destinate ai robot del suo tipo sono troppo difficili, cos\u00ec si fa modificare dal professore in modo da diventare una fem-bot e, con il nome di Colette (proveniente dall'inesistente stato di \"Robonia\"), vince ben cinque medaglie d'oro. Al momento di farsi intervistare, il robot attore Calculon, presente in trasmissione, si innamora di lei/lui.\nBender decide cos\u00ec di restare fem-bot fino ad aver ottenuto un cospicuo numero di regali, per poi tornare normale e rivendere tutto; al tempo stesso per\u00f2 non vuole ferire i sentimenti di Calculon. Saranno Fry e Leela a salvarlo dalle nozze con degli stratagemmi che ricalcano le telenovelas interpretate da Calculon.\n\"Bender Crusoe\".\nAlla fiera mondiale della robotica viene presentato il nuovo avanzatissimo modello 1-X, che rischia di rendere Bender obsoleto. Bender, non volendosi sottoporre a un processo di upgrade obbligatorio che lo porter\u00e0 ad amare il nuovo robot perch\u00e9 teme di perdere la sua umanit\u00e0, scappa con una zattera e naufraga su di un'isola che, a sua insaputa, \u00e8 abitata da robot di modelli decisamente sorpassati. Facendo amicizia con loro e condividendo le loro idee di vita naturalistica, si fa ricostruire un corpo di legno e assieme ai suoi nuovi amici torna sulla terraferma per dichiarare guerra alle nuove tecnologie.\nTuttavia, quando un incendio mette in pericolo le vite dell'equipaggio della Planet Express, lui non pu\u00f2 salvare nessuno perch\u00e9 \u00e8 di legno e cos\u00ec deve lasciare fare tutto a 1-X. Alla fine decider\u00e0 di tornare come prima e accettare l'esistenza di 1-X. Per\u00f2 poi si scopre che l'intera vicenda della fuga, del naufragio, della guerra e la conseguente accettazione di Bender per 1-X \u00e8 stata tutta una simulazione indotta dal processo di upgrade.\n\"Quelli del P.U.Z.Z.A.\".\nBender partecipa alle selezioni per un posto da attore nella sua soap-opera preferita \"Tutti i miei circuiti\", e grazie a imbrogli vari riesce a passarle. Il personaggio da lui interpretato \u00e8 sostanzialmente se stesso, sempre rozzo e maleducato: questo garantisce ottimi ascolti al programma e lo fa presto diventare una stella della TV. Il professore e Hermes fondano il movimento P.U.Z.Z.A. (Padri Uniti Zittiscono Zotici Attori) per protestare contro il cattivo esempio che Bender d\u00e0 ai bambini, e lo stesso Bender si rende conto che hanno ragione, finendo per andare lui stesso a capo della marcia diretta a Hollywood per protestare contro la TV spazzatura e contro s\u00e9 stesso...\n\"Musica dal profondo\".\nFry vorrebbe imparare a suonare l'olofono, e Bender lo conduce all'inferno dei robot al cospetto di Robodiavolo, il quale dice che pu\u00f2 fare lo scambio delle sue mani con quelle di un altro robot a caso: capita proprio Robodiavolo che a malincuore deve sostituire le sue mani con quelle di Fry. Fry diventa un suonatore eccezionale e decide cos\u00ec di conquistare il cuore di Leela attraverso un'opera commissionatagli dall'Edonismo-bot; Bender per\u00f2 fa un altro scambio e riceve una tromba da stadio al posto del naso solo per il gusto di infastidire gli altri.\nA causa del frastuono di questa tromba Leela diventa sorda: si vergogna di dirlo a Fry e si reca ugualmente alla prima dell'opera, ma durante l'intervallo si rivolge a Robodiavolo per ottenere un paio di orecchie robotiche (quelle di Calculon). In cambio Leela dovr\u00e0 cedere la sua mano sinistra a Robodiavolo. Questi, a un certo punto, interrompe lo spettacolo perch\u00e9 si sente preso in giro e rivela che una clausola del contratto impone a Leela di sposarlo: Fry non lo accetta e quindi restituisce le mani a Robodiavolo per rompere il contratto, anche se ci\u00f2 significa che non sar\u00e0 pi\u00f9 in grado di suonare l'olofono e cos\u00ec la sua opera fallir\u00e0 miseramente. Ma Leela sorprender\u00e0 Fry e gli chieder\u00e0 di suonare la fine dell'opera. Alla fine, si vedono delle figure abbozzate di Leela e Fry che camminano tenendosi per mano."}
{"id": "1322840", "revid": "729019", "url": "https://it.wikipedia.org/wiki?curid=1322840", "title": "Futbol'nyj Klub Volyn'", "text": "Il Futbol'nyj Klub Volyn' (), meglio noto come Volyn', \u00e8 una societ\u00e0 di calcio con sede nella citt\u00e0 Luc'k, in Ucraina. Milita in Per\u0161a Liha, la seconda serie del campionato ucraino di calcio.\nIl club venne fondato nel 1960 e durante l'era sovietica non riusc\u00ec a raggiungere alcun risultato sportivo degno di nota.\nDopo la dissoluzione dell'Unione Sovietica, il club fu tra i club fondatori della massima serie ucraina, dove rimase fino al termine della stagione 1995-1996. Solamente nel 2003 riusc\u00ec a ritornare in \"Vy\u0161\u010da Liha\" dove rimase fino alla stagione 2005-2006, prima di venire nuovamente retrocesso.\nLo Stadio Avanhard, che ospita le partite interne, ha una capacit\u00e0 di 11.500 spettatori.\nOrganico.\nRosa 2020-2021.\n\"Aggiornato al 3 settembre 2020\"\nAltro.\nNelle giovanili della societ\u00e0 \u00e8 cresciuto Anatolij Tymo\u0161\u010duk, che ha vestito in pi\u00f9 di 100 occasioni la maglia della Nazionale ed \u00e8 stato nel 2002 e nel 2006 Calciatore ucraino dell'anno."}
{"id": "1322841", "revid": "287204", "url": "https://it.wikipedia.org/wiki?curid=1322841", "title": "Tommaso!", "text": "\"Tommaso! - I miei successi live\", \u00e8 un album della cantante Marcella Bella. Il titolo \u00e8 un omaggio al figlio di Marcella, nato quell'anno, che compare, neonato, anche sulla foto in copertina. Le canzoni, scelte tra i pi\u00f9 grandi successi dell'intera carriera dell'interprete, sono ricantate e \"live\", ad eccezione dell'inedito \"Io credo\", frutto della collaborazione con l'attore Remo Girone."}
{"id": "1322842", "revid": "4711", "url": "https://it.wikipedia.org/wiki?curid=1322842", "title": "NBA Slam Dunk Contest 2007", "text": ""}
{"id": "1322843", "revid": "10824345", "url": "https://it.wikipedia.org/wiki?curid=1322843", "title": "Pitkern", "text": ""}
{"id": "1322846", "revid": "212348", "url": "https://it.wikipedia.org/wiki?curid=1322846", "title": "Vidiani", "text": ""}
{"id": "1322849", "revid": "1782831", "url": "https://it.wikipedia.org/wiki?curid=1322849", "title": "Oggetti magici in Sailor Moon", "text": "Nella serie \"Sailor Moon\" appaiono molti oggetti magico-planetari, lungo le cinque serie della storia.\n(Sono stati qui divisi per funzione ed in ordine di apparizione. Come nome principale, dove esistente, viene visualizzato il nome italiano dell'oggetto ed in seguito il nome originale; se non esistente \u00e8 presente solo il nome originale).\nCristalli.\nCristalli dell'Arcobaleno.\nI sono dei cristalli che appaiono solamente nell'anime. Essi sono i sette frammenti del \"Cristallo d'argento\", quando vi era ancora Silver Millennium non viene detto quando precisamente, Queen Serenity sigill\u00f2 sette frammenti della pietra in 7 potenti Youma del Dark Kingdom. Questi frammenti caddero sulla Terra che si reincarnarono in sei persone ed un gatto. Se il frammento viene rimosso, la persona che lo possiede si trasforma nel Grande Youma a cui \u00e8 affine. \nEssi prendono il nome dai sette colori dell'arcobaleno, e sono:\nCristalli del Cuore.\nIl Cristallo del Cuore (\"Pure Heart Crystal\") \u00e8 un tipo di cristallo che appare nella terza serie animata, ed \u00e8 la rappresentazione stessa del cuore di una persona; senza di esso non a caso una persona non pu\u00f2 vivere. Viene rivelato in seguito che esistono tre cristalli del cuore puri che contengono i tre talismani, cercati sia dalle outer senshi che dall'Esercito del Silenzio, al fine di evocare il \"Sacro Calice\" (Coppa lunare) che rappresenta il cristallo del cuore pi\u00f9 puro della galassia. Nel doppiaggio Mediaset sono indicati anche solo come \"Cuori Puri\". Il termine Cristallo del Cuore viene anche utilizzato per indicare la pietra custodita nel Cosmic heart compact che nella versione originale non \u00e8 altro che il cristallo d'argento illusorio.\nNon sono presenti nel manga, dove al loro posto vi sono le \"hosties\", le anime degli esseri umani, rubate per trasformarne corpi come ricettacoli per le uova di daimond e per essere offerte a Master Pharaoh 90, in modo che possa manifestarsi sulla Terra.\nSemi di Stella.\nUn Seme di Stella o Seme Stellare (\"star seed\" nella versione originale), \u00e8 un piccolo cristallo che ogni persona ha nel suo animo. Secondo il manga, tutti i semi di stella vengono creati nel cosiddetto \"Galaxy Cauldron\", e rappresentano il concetto di anima umana, infatti ogni persona ne possiede uno. Sempre secondo il manga, quando una persona muore, il suo seme ritorna nel luogo in cui \u00e8 stato creato, e pu\u00f2 decidere se rimanere in quel luogo o reincarnarsi in un'altra persona. Sempre nel manga si spiega che esistono degli Star Seed particolari chiamati \"Sailor Crystal\" e che appartengono solo a guerriere sailor.\nNell'anime si parla invece di \"Star Seed originali\" (\" veri semi di stella\" nell'adattamento italiano), introdotti nella quinta serie. Non viene spiegata la natura di questi \"Star Seed\", sappiamo solo che chiunque pu\u00f2 averne uno e non solo le guerriere sailor, per questo vengono attaccati anche 'normali' esseri umani nel corso della serie e anche nel finale. I normali semi quando estratti finiscono per sbiadire e diventare deboli, mentre i veri \"semi di stella\" hanno una luce eterna. Nell'anime \u00e8 implicito che gli \"Star Seed Originali\", quelli delle guerriere Sailor, controllino il rispettivo pianeta, anche se in realt\u00e0 questo viene esplicitato dalla stessa Galaxia quando definisce quello di Mamoru come: \"Lo Star Seed responsabile della Terra!\", e aggiungendo anche che: \"Ogni forma di vita in questa galassia ospita uno Star Seed\".\nUn accenno agli \"Star Seed Originali\" sembra essere fatto anche nel manga, poich\u00e9 la principessa Kakyuu, mentre cerca di curare Luna, Artemis e Diana (in seguito all'attacco di Sailor Tin Nyanko), afferma che anche i \"semi di stella\" dei tre gatti risplendono come i \"Sailor Crystal\".\nSempre nell'anime vengono poi mostrati degli \"Star Seed\" non originali i quali, una volta estratti, divengono neri ed il suo possessore si trasforma in un cosiddetto phage. Le Sailor Senshi possiedono invece degli \"Original Star Seed\" colorati, mentre quelli appartenenti agli esseri umani comuni sono incolore. Chi \u00e8 in possesso di un \"original star seed\" e ne viene privato, avviene la sua morte umana, ed il suo corpo si dissolve.\nSailor Galaxia, solo nell'anime, per proteggere il suo \"Star Seed\", sigillato nel suo corpo, da Chaos, lo libera nella galassia alla ricerca delle \"guerriere dell'amore e della giustizia\", facendolo giungere quindi sulla Terra ed incarnandolo sotto la forma umana di ChibiChibi.\nSailor Crystal.\nIl \u00e8 un tipo particolare di Star Seed posseduto solo dalle Sailor Senshi.\nNel manga, i Sailor Crystal vengono introdotti nel quarto arco narrativo semplicemente come cristalli appartenenti alle varie guerriere, al pari di quello d'argento di Sailor Moon, ma acquisiscono importanza per la trama del quinto arco. Sailor Moon viene a conoscenza dei cristalli sailor grazie ad una conversazione con le Sailor Starlights e Principessa Kakyuu, nella quale si spiega che tutto ci\u00f2 che ci circonda cresce grazie allo \"star seed\", comprese le guerriere sailor. Da un tipo particolare di star seed nasce il \"Sailor Crystal\" ed il suo potere si espande su una stella, da lui scelta, per crescere assieme a lei e diventare alla fine della sua evoluzione, la guerriera guardiana della stella stessa.\nIl \"Sailor Crystal\" \u00e8 dunque il cuore delle guerriere sailor e il luogo in cui risiede la sorgente del potere Sailor, detto il \"Crystal Power Sailor Make Up\" (\u30af\u30ea\u30b9\u30bf\u30eb\u30fb\u30d1\u30ef\u30fc\u30fb\u30bb\u30fc\u30e9\u30fc\u30fb\u30e1\u30a4\u30af\u30fb\u30a2\u30c3\u30d7, Kurisutaru\u30fbPaw\u0101\u30fbS\u0113r\u0101\u30fbMeiku\u30fbAppu), potere alquanto sconosciuto che non pu\u00f2 essere mai spento. Se trafugati, avviene la morte umana della guerriera, ossia vi \u00e8 solo la rovina del corpo fisico, ma la guerriera pu\u00f2 essere riportata in vita grazie al potere del suo cristallo stesso.\nUna lista dei cristalli:\nTalismani.\nI Talismani sono tre oggetti speciali che appaiono nella terza serie animata Sailor Moon S. La ricerca di questi tre talismani \u00e8 la missione principale di questa serie, perch\u00e9 solamente riunendo questi tre oggetti \u00e8 possibile richiamare la Coppa Lunare che, nelle mani di un potente individuo chiamato \"Messiah\", pu\u00f2 portare la distruzione o la guarigione al mondo. \nI talismani sono contenuti nei cuori puri di tre persone. Sono, in ordine di ritrovamento, Deep Aqua Mirror (Specchio), Space Sword (Spada) e Garnet Orb (Sfera di Granato).\nI tre Talismani si ispirano e sono un omaggio alle note tre insegne imperiali del Giappone.\nSpecchio.\nIl primo talismano ad apparire. Appartiene a Michiru Kaiou, Sailor Neptune. Questo talismano ha l'abilit\u00e0 di smascherare le menzogne e trovare il punto debole dei nemici. All'occorrenza pu\u00f2 produrre un potente raggio.\nNelle mani di Sailor Neptune le permette di usare l'attacco \"Submarine Reflection\".\nSpada.\nIl secondo talismano ad apparire ha le sembianze di una sciabola. Appartiene a Haruka Ten'ou, Sailor Uranus. \nNel manga, la lama appare trasparente e pu\u00f2 esser allungata ed accorciata a piacimento, mentre nell'anime \u00e8 una sciabola con la lama luminescente rossa o bianca, a seconda della serie. La spada \u00e8 in grado di tagliare quasi ogni cosa, e permette a Sailor Uranus di usare gli attacchi \"Space Sword Blaster\" e \"Space Turbulence\".\nSfera di Granato.\nLa Sfera di Granato appare gi\u00e0 alla fine della seconda serie, in quanto posta sull'estremit\u00e0 del bastone di Sailor Pluto, ma \u00e8 l'ultimo ad essere rivelato come uno dei tre talismani. Appartiene a Setsuna Meiou. \nPermette a Sailor Pluto di usare nel manga gli attacchi \"Chronos Typhoon\" e la manovra difensiva \"Garnet Ball\".\nCoppa Lunare.\nLa Coppa Lunare, in originale \"Sehai\" (Calice Sacro, spesso chiamato anche Santo Graal negli adattamenti esteri), \u00e8 un oggetto che compare nella terza stagione di Sailor Moon. \nNell'anime questo calice pu\u00f2 essere usato solo dal Messia predestinato; il suo uso, se per il bene o per il male, \u00e8 legato alle sole intenzioni del Messia. Finendo in mani sbagliate il destino del Mondo sarebbe segnato, mentre, nelle mani di una persona dal cuore puro, esso doner\u00e0 immensi poteri benefici.\nNell'anime appare quando i tre talismani di Sailor Neptune, Sailor Pluto e Sailor Uranus entrano in risonanza; la sua comparsa si tiene esclusivamente nella terza stagione.\nQuando si materializza per la prima volta esso \u00e8 oggetto di disputa tra Sailor Moon e un'aiutante del Dottor Tomoe, ma ad entrarne in possesso sar\u00e0 la prima che, al contatto, subir\u00e0 una nuova trasformazione, decidendo poi di custodirlo e utilizzarlo per distruggere i Daimon.\nA causa dell'immenso potere che il calice le conferisce, Sailor Moon si sentir\u00e0 sempre priva delle forze dopo il suo uso, motivo per il quale Sailor Uranus e Sailor Neptune dubiteranno sia lei il Messia.\nDurante la battaglia finale della stagione, Sailor Moon lo doner\u00e0 volontariamente a Mistress 9, credendo cos\u00ec di salvare Hotaru, incosapevole del fatto che il Calice verr\u00e0 distrutto di l\u00ec a poco. Essendo la Coppa Lunare il cristallo del cuore pi\u00f9 puro della terra, nonch\u00e9 l'unica cosa in grado di fermare l'ascesa di Pharaoh 90, dopo la sua distruzione non ci saranno \"miracolosi\" interventi che la riporteranno indietro, facendo s\u00ec che la sua scomparsa, nell'anime, resti tale. Nella versione italiana viene detto che pu\u00f2 essere utilizzato solo dall'essere umano in cui \u00e8 incarnata la \"Suprema Essenza\", mentre in quella originale dal cosiddetto Messia, che si riveler\u00e0 ovviamente essere Sailor Moon.\nNel manga viene chiamato semplicemente Sehai (calice sacro) ed \u00e8 stato costruito da Mamoru, Usagi e Chibiusa la quale ricorda di aver visto un quadro nella stanza della madre che lo rappresentava. Chibiusa aveva provato, infatti a replicarlo durante un compito di scuola usando dell'argilla, ma con un risultato deludente. Mamoru decide quindi di aiutarla insieme a Usagi, ispirandosi ai calici elaborati creati nell'Europa medioevale, creando cos\u00ec il Calice che noi conosciamo. Dopo la riunione di tutte le Sailor Senshi del sistema solare Sailor Moon, riunendo i cuori delle senshi dinnanzi a lei richiama il calice e grazie ad esso giunge ad una nuova trasformazione bevendo da esso.\nAnche nell'anime Chibiusa crea un calice simile alla Coppa Lunare nell'episodio 107, ma non \u00e8 quello vero ed \u00e8 probabile che sia solo un cameo al manga.\nA differenza dell'anime, esso non viene distrutto alla fine della terza serie, ma non pu\u00f2 pi\u00f9 essere utilizzato poich\u00e9 le Outer senshi non sono presenti; con il ritorno di queste ultime alla fine della quarta serie, esso ricompare in una versione evoluta e al suo interno vengono racchiusi i poteri dei castelli delle stelle protettrici di tutte le guerriere del sistema solare, inclusa Chibiusa, e Super Sailor Moon diviene Eternal Sailor Moon. Questo Calice \u00e8 il simbolo della riunificazione di tutte le sailor senshi del sistema solare e non muta il suo nome. Nell'anime appare un calice simile, dal nome \"Holy Moon Chalice\", ma non ha nessun collegamento con il primo calice, difatti gli viene donato da ChibiChibi.\nNella replica giocattolo della bandai la coppa lunare viene chiamata \"Rainbow Moon Chalice\" come si pu\u00f2 notare nella scatola originale.\nHoly Moon Chalice.\nDi aspetto \u00e8 simile alla versione evoluta della Calice sacro che appare nel quarantunesimo atto del manga, quando tutti i guardiani del Sistema solare, compresa Sailor Chibimoon, si rincontrano e uniscono i poteri dei loro castelli a quelli di Super Sailor Moon, premettendole cos\u00ec di diventare Eternal Sailor Moon. Pi\u00f9 avanti, nell'arco successivo, il Calice sar\u00e0 usato come strumento per la trasformazione da Usagi (sebbene continui a portare una spilla a forma di cuore, priva di dettagli, anche quando non \u00e8 trasformata). Nell'anime quest'oggetto viene (Come gi\u00e0 detto) donato da Chibi-Chibi a Sailor Moon nell'episodio 187, da cui in poi sar\u00e0 combinato con lo Scettro dei Petali di stelle (\" Eternal Tiare\", che in questa versione combinata viene chiamato \"Moon Power Tiare\") per sferrare il \"Silver Moon Crystal Power Kiss\".\nIl nome sembra derivi dal nome della replica giocattolo della Bandai."}
{"id": "1322850", "revid": "122246", "url": "https://it.wikipedia.org/wiki?curid=1322850", "title": "World Grand Prix 2006", "text": "Il XIV World Grand Prix di pallavolo femminile si \u00e8 svolto dal 18 agosto al 10 settembre 2006. Dopo la fase a gironi che si \u00e8 giocata dal 18 agosto al 3 settembre, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 l'Italia, paese ospitante, si \u00e8 svolta dal 6 al 10 settembre a Reggio Calabria, in Italia. La vittoria finale \u00e8 andata per la sesta volta, la terza consecutiva, al Brasile.\nPodio.\nCampione.\nBrasile(Sesto titolo)\nSecondo posto.\nRussia\nTerzo posto.\nItalia"}
{"id": "1322853", "revid": "767487", "url": "https://it.wikipedia.org/wiki?curid=1322853", "title": "GawLab", "text": "GawLab (\"freccia\" in wolof) \u00e8 un'associazione senza fini di lucro fondata a Dakar in Senegal che si interessa all'utilizzo e all'applicazione dell'informatica in Africa, alle politiche e produzioni culturali africane, all'arte digitale, alla storia dell'arte e alla memoria culturale. \nStoria.\nNasce dall'esperienza del gruppo WAG, \"Women Action Group\", il cui acronimo \u00e8 stato invertito in occasione del passaggio da gruppo ad associazione legalmente riconosciuta.\nNel 1997 nascono dei \"phone center\" sia nella capitale che nelle zone rurali del Senegal per offrire telefonia e servizi internet. Si scopre internet come mezzo per comunicare e ricevere informazioni dall'esterno e dalle comunit\u00e0 di senegalesi emigrati. Con l'arrivo della banda larga la diffusione dei mezzi telematici in Senegal e a Dakar cresce rapidamente e con essa l'utilizzo di supporti digitali per diffondere i lavori degli artisti locali, nonch\u00e9 per la creazione di opere appositamente create per la diffusione attraverso i mezzi telematici.\nSi costitu\u00ec pertanto l'associazione allo scopo di realizzare la condivisione on-line della produzione artistica e di mettere a disposizione gli strumenti digitali, sia dentro che fuori dalla rete, per realizzare una efficace condivisione del sapere.\nMetodi.\nGAW progetta e produce mostre, seminari, pubblicazioni, laboratori di formazione artistica e tecnica, materiali pedagogici, progetti di ricerca sui software liberi e sull'uso dell'informatica in Africa e nella sua applicazione nel settore dell'arte (multimedia, arte digitale). GAW \u00e8 una piattaforma di interazione per operatori dell'IT e artisti.\nPer i fondatori, l'obiettivo principale \u00e8 di rendere accessibili al pubblico tutte le pratiche artistiche, di sviluppare software adatti a progetti precisi, ma anche di creare una rete di professionisti che mettano a disposizione le loro competenze artistiche e tecniche.\nLa scelta dei mezzi tecnici \u00e8 caduta sul software libero per due ragioni: sono liberi - distribuiti gratuitamente - e aperti - consentono agli utilizzatori di poter entrare nei loro meccanismi per poterli adattare alle proprie necessit\u00e0 e per imparare a produrne varianti.\nProgetti in programma.\nBottleboy Dakar 2005.\nProgetto ideato e proposto dall'artista Amadou Sow con l'obiettivo di invitare il largo pubblico a riflettere sulla salvaguardia dell'ambiente. \nIl BOTTLEBOY originale \u00e8 una capsula immaginata e disegnata da Walking-Chair, un gruppo di designer che vivono a Vienna. La capsula BOTTLEBOY \u00e8 in plastica, di colore vivace, munita di un passo a vite e di un buco al centro per poter essere fissata su qualunque supporto, in qualsiasi modo. Si adatta a tutte le bottiglie con imboccatura standard, in vetro o in plastica. \nIntorno alla capsula Amadou Sow ha raccolto un collettivo di artisti, \u201cBOTTLEBOY DAKAR\u201d per pensare insieme al problema del riciclo della plastica. Gli artisti hanno immaginato diverse possibilit\u00e0 di ridar vita a una bottiglia usata, di decorarla, tenendo conto dell'ambiente. La capsula e la bottiglia sono gli unici materiali a disposizione degli artisti. Questa messa in comune delle esperienze mostra che l'artista non \u00e8 ai margini della societ\u00e0, ma \u00e8 ben ancorato in essa. Con i suoi interrogativi, egli si misura con le grandi sfide del nostro tempo e s'impegna a trovare soluzioni per il riciclaggio di prodotti difficilmente biodegradabili, che sommergono il nostro ambiente quotidianamente.\nCon gli artisti:\nA\u00efcha A\u00efdara, Haby Diallo, Ndoye Douts, Mamadou Faye, Mara, Birame Ndiaye, Ibrahima Niang detto \"PINIANG\", Henri Sagna, Charles Seck et Magatte Toure detto \"Alain\".\n\u201cCorrispondences\u201d 2004-2005.\nProgetto curato da Karen Dermineur\n\u201cCorrispondences\u201d \u00e8 un'esperienza di scrittura collettiva in rete di 8 artisti francofoni multimediali africani ed europei, intorno a temi selezionati. \nA maggio 2006, dopo due anni di corrispondenze via Internet, due serie di opere sono state esposte a Dakar: la prima sulla rete (Incident.net e gawlab.net), l'altra in situ (Biennale di Dak'Art 2006 OFF, al Caf\u00e8 des Sciences di Pen'Art Jazz Club).\nDurante i percorsi, gli artisti hanno presentato il 14 aprile 2005 al Goethe-Institut di Dakar uno \u201cstato dei luoghi\u201d dei loro scambi, che si sono tradotti in installazioni, video, pittura e musica.\nArtisti coinvolti:\nA12n.\nA12n \u00e8 un progetto che verte sull'internazionalizzazione, in specifico sulla localizzazione nelle lingue native africane, del software libero, in particolare del sistema operativo Linux."}
{"id": "1322855", "revid": "1078002", "url": "https://it.wikipedia.org/wiki?curid=1322855", "title": "Acquascivolo", "text": "L'acquascivolo \u00e8 una struttura per lo svago ed il tempo libero. \nGeneralmente si presenta come un tubo in vetroresina il cui diametro pu\u00f2 essere di varie dimensioni ma il pi\u00f9 comune \u00e8 80 cm. Il percorso pu\u00f2 essere molto dolce, ricco di curve o spirali a 360 gradi, ma anche molto ripido, arrivando a raggiungere i 70 gradi d'inclinazione. Viene normalmente impiegato nei parchi acquatici, ma da qualche anno se ne vedono anche sulle navi da crociera. Nei paesi nordici \u00e8 presente anche in molte strutture al chiuso.\nStoria.\nInventato ufficialmente in California nel 1971 (), quando, scavando una laguna artificiale di 5 acr, si riutilizz\u00f2 poi il terreno di risulta per realizzare una rampa inclinata su cui scivolare per approdare in piscina.\nS'intuisce in seguito l'enorme potenziale di svago ed evoluzioni che offre l'acqua se fatta scorrere in opportuni \"canali\": uno dei primi acquascivoli in fibra di vetro che appare al pubblico \u00e8 quello aperto nel 1976 al Disney World's River Country (parco oggi smantellato). L'anno successivo, il 1977, sorge ad Orlando : Wet n'Wild.\nSi diffonde in tutto il mondo a partire dagli anni ottanta e dal 1979 in poi si contano molti brevetti statunitensi che hanno come nome \"water slide\" (tra i primi il \"United States Patent 4278247\") che verranno poi sviluppati ed evoluti fino ad oggi.\nA differenza di altri settori del divertimento dove la tecnologia in evoluzione ha permesso in tempi recenti di realizzare cose impensabili fino a trenta anni fa, come ad esempio l'evoluzione delle montagne russe, gli \"acquascivoli\" si sono evoluti molto poco; da qualche anno a questa parte quindi, si \u00e8 cercato di differenziare e caratterizzare gli acquascivoli contornandoli di imponenti tematizzazioni."}
{"id": "1322857", "revid": "114034628", "url": "https://it.wikipedia.org/wiki?curid=1322857", "title": "Aci San Filippo", "text": "Aci San Filippo (\"Jaci San Fulippu\" in siciliano) \u00e8 una frazione di 11.604 abitanti del comune di Aci Catena, nella citt\u00e0 metropolitana di Catania.\nSi trova al confine con il comune di Valverde.\nSport.\nCalcio.\nLa principale squadra calcistica della citt\u00e0 \u00e8 l'A.C.D. Aci San Filippo Calcio, che milita in Prima Categoria. Fu fondata nel 1978."}
{"id": "1322859", "revid": "1776051", "url": "https://it.wikipedia.org/wiki?curid=1322859", "title": "Cocked &amp; Re-Loaded", "text": "Cocked &amp; Re-Loaded \u00e8 il settimo album degli L.A. Guns, uscito il 1\u00ba agosto 2000 per l'Etichetta Cleopatra/Deadline Records."}
{"id": "1322867", "revid": "124123", "url": "https://it.wikipedia.org/wiki?curid=1322867", "title": "Sabicas", "text": "Biografia.\nSabicas \u00e8 uno tra i pi\u00f9 significativi chitarristi flamenco di ogni epoca, e ha il merito di aver fatto conoscere in epoca moderna la chitarra flamenco al di fuori della Spagna. Nella sua autobiografia del 1984 Sabicas ha scritto: \nCominci\u00f2 a suonare la chitarra a quattro anni e a sei debutt\u00f2 in concerto. Pur essendo stato inizialmente influenzato stilisticamente da Ram\u00f3n Montoya, Sabicas non si \u00e8 mai considerato seguace di nessuna scuola: \nA causa della guerra civile spagnola, nel 1936, Sabicas abbandon\u00f2 la Spagna, andando in esilio in Sud America assieme alla ballerina flamenco Carmen Amaya, intraprendendo con lei varie \"tourn\u00e9e\". Si stabil\u00ec negli Stati Uniti e rientr\u00f2 in Spagna solo nel 1967."}
{"id": "1322869", "revid": "965985", "url": "https://it.wikipedia.org/wiki?curid=1322869", "title": "Martha Wainwright", "text": "\u00c8 sorella di Rufus Wainwright e figlia dei cantautori Loudon Wainwright III e Kate McGarrigle.\nBiografia.\nSebbene nata a New York, Martha Wainwright cresce a Montr\u00e9al in Canada, con la madre e il fratello. La passione per la musica \u00e8 di famiglia cos\u00ec anche Martha cercher\u00e0 di trovare la sua strada. L'inizio \u00e8 difficile, infatti per diversi anni si fa le ossa come corista per il pi\u00f9 noto fratello Rufus e collaborando sporadicamente con la madre, la zia e il padre.\nNel 1988 il suo brano \"Tommy, come back\" (\"Tommy, reviens\" nella versione in francese\"\"), accompagna i titoli di coda del film canadese Tommy Tricker e il francobollo magico, pellicola alla quale ha partecipato anche suo fratello, sia nell'inedita veste di attore che in quella di compositore ed esecutore del tema principale, intitolato \"I'm a Runnin\".\nL'album di debutto arriva per\u00f2 solo nel 2005, sostenuto dalla critica verr\u00e0 distribuito anche in diversi paesi europei e asiatici. Tra le pi\u00f9 recenti e interessanti collaborazioni c'\u00e8 quella con il gruppo britannico degli Snow Patrol con cui ha inciso il singolo \"Set the Fire to the Third Bar\" nel 2006. Nel maggio del 2008 ha pubblicato il suo secondo album: \"I Know You're Married But I've Got Feelings Too\". Del 2009 \u00e8 \"Sans Fusils, Ni Souliers, \u00e0 Paris: Martha Wainwright's Piaf Record\", un album live in cui Martha omaggia Edith Piaf."}
{"id": "1322870", "revid": "92723", "url": "https://it.wikipedia.org/wiki?curid=1322870", "title": "FC Volyn Lutsk", "text": ""}
{"id": "1322871", "revid": "767487", "url": "https://it.wikipedia.org/wiki?curid=1322871", "title": "Man in the Moon (L.A. Guns)", "text": "Man in the Moon \u00e8 l'ottavo album degli L.A. Guns, uscito il 24 aprile 2001 per l'Etichetta discografica Spitfire Records."}
{"id": "1322872", "revid": "247222", "url": "https://it.wikipedia.org/wiki?curid=1322872", "title": "I pi\u00f9 grandi successi (Ricchi e Poveri)", "text": "I pi\u00f9 grandi successi - Baciamoci \u00e8 un album raccolta del gruppo musicale italiano dei Ricchi e Poveri, pubblicato nel 1994.\nL'album esce in Spagna, interpretato dalla band in lingua spagnola, col titolo \"Los grandes exitos\". Poco dopo, l'intero lavoro verr\u00e0 inciso anche in italiano e pubblicato in Italia. Altri Paesi in cui uscir\u00e0 sono la Francia, i Paesi Bassi e la Germania.\nLa canzone che traina il disco \u00e8 \"Baciamoci\" (\"Besamonos\" nella versione in spagnolo), ossia l'unico inedito del CD. Gli altri 10 brani, infatti, sono alcuni brani presentati dai Ricchi e Poveri negli anni ottanta. A tal proposito, il gruppo ha scelto di rivisitare le hit \"Sar\u00e0 perch\u00e9 ti amo\", \"Mamma Maria\", \"Come vorrei\", \"Voulez vous dancer\", \"Piccolo amore\", \"Cosa sei\", \"E penso a te\", \"Canzone d'amore\", \"Made in Italy\" e \"Hasta la vista\"."}
{"id": "1322876", "revid": "767487", "url": "https://it.wikipedia.org/wiki?curid=1322876", "title": "Waking the Dead (album)", "text": "Waking the Dead \u00e8 il nono album degli L.A. Guns, uscito il 20 agosto 2002 per l'Etichetta discografica Spitfire Records.\nTracce.\nNell'edizione giapponese del CD \u00e8 contenuta la traccia Call of the Wild (3:51)"}
{"id": "1322877", "revid": "118101230", "url": "https://it.wikipedia.org/wiki?curid=1322877", "title": "Personaggi di Fushigi y\u00fbgi", "text": "Questa voce raccoglie tutti i personaggi presenti nel manga e nell'anime \"Fushigi y\u00fbgi\".\nRegno di Konan.\nSuzaku.\nSuzaku \u00e8 il Dio rappresentato da una fenice rossa, protettore del regno del Sud: Konan.\nMiaka Yuki.\n \u00e8 una studentessa che sta per affrontare gli esami per il liceo, ma che non \u00e8 molto portata per lo studio. Le piace divertirsi, abbuffarsi, leggere manga e fare biscotti. La sua famiglia \u00e8 composta da: sua madre , del padre non si sa nulla e un fratello maggiore che frequenta l'universit\u00e0, Keisuke. La sua migliore amica \u00e8 Yui sin da quando erano piccole, a cui \u00e8 molto legata. Nella biblioteca Nazione trova un libro magico e quando Yui legge l'introduzione finiscono nel libro, Nel mondo di Konan e da l\u00ec cominciano le loro avventure. Nel mondo di Konan stringe un forte legame con tutte le Stelle di Suzaku, in particolare con Tamahome, di cui si innamora perdutamente. Ha un carattere molto forte e vivace, ma al tempo stesso sa essere gentile e molto dolce. Nonostante Yui diventi la sacerdotessa di Seiryuu, \u00e8 determinata a farla tornare da lei, perch\u00e9 le vuole sempre molto bene. Nonostante diverr\u00e0 sacerdotessa di Suzaku, non otterr\u00e0 poteri particolari. \u00c8 doppiata in giapponese da Kae Araki Voce Usagi Tsukino Sailor Moon Voce corrente Kotono Mitsuishi, Chibusa Tsukino, Nera Signora, Sailor Chibi Moon e Super Sailor Chibi Moon e in italiano da Federica De Bortoli nella prima serie OAV e da Valeria Vidali nella seconda serie OAV e Filippina Rose Barin.\nTamahome.\n, conosciuto come Taka Sukunami, \u00e8 un giovane ragazzo che adora il denaro e che ama guadagnarselo combattendo. Tutto questo lo fa per la sua numerosa famiglia di cui si prende cura, poich\u00e9 orfano di madre ed il padre \u00e8 gravemente malato a causa di un infortunio subito sul lavoro. Quando Miaka arriva nel suo mondo si innamora perdutamente di lei tanto da rinunciare al luogo in cui \u00e8 vissuto per rinascere come \"Taka\" nel mondo dell'amata. Il suo simbolo \u00e8 quello dell'Orco, posizionato al centro della fronte. \u00c8 doppiato in giapponese da Hikaru Midorikawa e in italiano da Patrizio Prata nelle serie OAV e Filippino Lloyd Navera .\nHotohori.\n, conosciuto come Saihitei ~ Caipidi, \u00e8 il narcisista imperatore di Konan. Conoscendo gi\u00e0 la leggenda di Suzaku si rende subito disponibile all'evocazione del Dio per salvare il suo Paese dalla guerra. Si innamora di Miaka ma lei non ricambia le sue attenzioni poich\u00e9 innamorata di Tamahome. Successivamente sposer\u00e0 una ragazza del gineceo di nome Houki che dar\u00e0 alla luce il suo erede Boushin. Durante la battaglia con il regno di Kutou viene ucciso da Nakago lasciando sola la povera moglie incinta. \u00c8 molto abile nella scherma, ama leggere e prendersi cura del suo aspetto fisico. Il suo simbolo \u00e8 quello della Stella, posizionato alla sinistra del collo. \u00c8 doppiato in giapponese da Takehito Koyasu e in italiano da Massimiliano Manfredi nella prima serie OAV e da Gabriele Duma nella seconda e Filippino Vincent Gutierrez.\nNuriko.\n, conosciuto come Chou Kouren ~ Tiao Kanglin, fa parte del gineceo dell'imperatore Hotohori in cui si fa chiamare \"Kourin\" come la sua defunta sorellina. In realt\u00e0 \u00e8 un uomo che ama vestirsi da donna, dotato anche di un'estrema bellezza e infatuato di Hotohori. In realt\u00e0, egli riveler\u00e0 la sua natura maschile in seguito, tagliandosi i capelli e dimostrandosi interessato a Miaka. Nuriko morir\u00e0 in un combattimento contro Ashitare, guerriero di Seiryuu, durante la ricerca dello Shinzaho di Genbu. Il suo simbolo \u00e8 quello della Salica, posto nella parte sinistra del petto. \u00c8 doppiato in giapponese da Chika Sakamoto e in italiano da Debora Magnaghi nella prima serie OAV e da Renata Bertolas nella seconda e Filippina Michiko Azarcon Tiongson.\nChichiri.\n \u00e8 un monaco buddista allievo di \"Taiitsukun\". Indossa sempre una maschera per coprire la cicatrice che ha sull'occhio sinistro dall'et\u00e0 di 18 anni. Ogni suo discorso termina sempre in giapponese con l'espressione \"na no da\" che in italiano \u00e8 stato tradotto con \"capito\". \u00c8 il pi\u00f9 anziano componente del gruppo. Il suo simbolo \u00e8 quello del Bene, situato vicino al ginocchio destro. \u00c8 doppiato in giapponese da Tomokazu Seki e in italiano da Simone D'Andrea nella prima serie OAV e da Davide Garbolino nella seconda.\nTasuki.\n, conosciuto come Genr\u014d ~ Huan Lang, \u00e8 il pi\u00f9 rumoroso del gruppo, odia le donne (eccetto Miaka) ed \u00e8 il leader dei banditi del monte Reikaku, di cui fa parte anche il suo migliore amico Kouji. Si dimostra spesso timido e sentimentale nei confronti dei suoi compagni, anche se contrasta con il suo forte carattere. Nutre una profonda amicizia per Tamahome e Chiriko. Fisicamente \u00e8 molto agile e veloce, e maneggia con destrezza il suo pesantissimo ventaglio in ferro \"harisen\" pronunciando le parole \"rekka shin'en\" per evocare il fuoco. Il suo simbolo \u00e8 quello delle Ali, situate sul braccio destro. \u00c8 doppiato in giapponese da Nobutoshi Canna e in italiano da Massimiliano Alto nella prima serie OAV e da Marco Baroni nella seconda.\nMitsukake.\n \u00e8 il guaritore del gruppo di Suzaku, un personaggio molto serio ma allo stesso tempo sensibile e in grado di capire i sentimenti delle persone. Smise di esercitare la professione medica quando non riusc\u00ec a salvare la fidanzata Shoka che mor\u00ec prima del suo arrivo. Non riusc\u00ec a dimenticarla perch\u00e9 ancora innamorato. Possiede un gatto di nome \"Tama\" che diventa la mascotte del gruppo di Suzaku, e dopo la morte di Mitsukake, perch\u00e9 diede la sua forza vitale per salvare le persone, viene affidato a Chichiri. Il suo simbolo \u00e8 quello del cocchio con assi oblique, situato sul palmo della mano sinistra. \u00c8 doppiato in giapponese da K\u014dji Ishii e in italiano da Gianluca Tusco nella prima serie OAV e da Dario Oppido nella seconda.\nChiriko.\n \u00e8 il pi\u00f9 giovane ed intelligente dei guerrieri di Suzaku. Si affeziona in modo particolare a \"Tasuki\" e quando non gli compare il simbolo sul piede diventa insicuro. Quando si present\u00f2 per la prima volta al gruppo di Suzaku disse che stava studiando per un esame molto complicato per un ruolo governativo. Muore suicida dopo che il guerriero di Seiryuu \"Miboshi\" si impossessa del suo corpo. Il suo simbolo \u00e8 quello della Rete distesa, sopra il suo piede destro. \u00c8 doppiato in giapponese da Tomoko Kawakami e in italiano da Ilaria Stagni nella prima serie OAV.\nRegno di Kutou.\nSeiryuu.\nSeiryuu \u00e8 il Dio rappresentato da il dragone blu protettore del regno dell'est: Kutou.\nYui Hongo.\n \u00e8 la miglior amica di Miaka sin dall'infanzia, intelligente e matura e particolarmente sensibile. Finisce nello \"Shijintenchisho\" per cercare di salvare Miaka e riportarla a casa, ma viene importunata da dei banditi che cercano di violentarla. Viene salvata da \"Nakago\" che la porta con s\u00e9 nel regno di Kutou. Nakago la inganna facendole credere che la hanno veramente violentata per costringerla a diventare nemica di Miaka e quindi accettare il ruolo di Sacerdotessa (Miko) di Seiryuu. Come Miaka anche Yui \u00e8 innamorata di Tamahome e cerca in tutti i modi di portarglielo via. Il suo risentimento la tiene lontana dalla sua amica, e riesce ad evocare Seiryuu al quale chiede come desiderio di separarla da Tamahome. Eccelle negli studi ed \u00e8 molto brava in inglese. \u00c8 doppiata in giapponese da Yumi T\u014dma e in italiano da Barbara De Bortoli nella prima serie OAV e da Maria Letizia Scifoni nella seconda.\nNakago.\n \u00e8 considerato il leader dei guerrieri di Seiryuu. Caratterizzato da biondi capelli e occhi azzurri (poich\u00e9 proveniente da una trib\u00f9 dell'ovest), \u00e8 ambizioso e freddo, disposto a tutto per raggiungere i suoi scopi. Dotato di enormi poteri, superiori addirittura a tutti i guerrieri di Suzaku messi insieme, \u00e8 temuto persino dai suoi compagni di Seiryuu. \u00c8 lo Shogun dell'esercito di Kutou, il paese dell'est, nemico del regno di Konan, che vuole scatenare una guerra per impossessarsi dei territori circostanti e divenire l'unico padrone. Il suo simbolo significa 'cuore', una parola ironica in questo caso, poich\u00e9 lui non ama e non prova rispetto per nessuno (tranne Soi). Durante la battaglia con i guerrieri di Suzaku, finisce pure nell'attuale Tokyo che vuole cercare di conquistare. Miaka per\u00f2 riesce a sigillare Seiryuu e Tamahome lo uccide in battaglia. Il suo simbolo \u00e8 quello del Cuore, localizzato sulla fronte. \u00c8 doppiato in giapponese da Toru Furusawa e in italiano da Francesco Prando nelle serie OAV.\nAmiboshi.\n, conosciuto come: Kaika ~ Huai-ke, \u00e8 il maggiore dei gemelli di Seiryuu. Il fratello gemello si chiama Suboshi, a cui \u00e8 molto legato. Amiboshi finge di essere Chiriko, il guerriero di Suzaku, per sabotare la cerimonia di evocazione di Suzaku, come organizzato da Nakago. Riesce nella sua missione, ma durante un inseguimento, cade in un fiume e viene dato per morto. Ripescato dal fiume senza memoria, un'anziana coppia lo prende con s\u00e9 come figlio adottivo, chiamandolo Kaika. Durante la ricerca dello Shinzaho, salva Miaka senza riconoscerla. \u00c8 l'unico dei Seiryuu che rimarr\u00e0 in vita al termina della storia, e il pi\u00f9 pacifico del gruppo. Il suo simbolo \u00e8 quello degli alti spiriti, situato sulla spalla destra. \u00c8 doppiato in giapponese da Y\u016bji Ueda e in italiano da Daniele Raffaeli nelle serie OAV.\nSuboshi.\n \u00e8 il fratello gemello di Amiboshi, anche lui combattente di Seiryuu. Si innamora di Yui e uccide la famiglia di Tamahome, in preda alla rabbia per la perdita del fratello. Riesce a raggiungere Yui a Tokyo, ma li viene ucciso tramite la sua stessa arma. \u00c8 molto determinato e spesso aggressivo. Il suo simbolo \u00e8 quello dell'Angolo, situato sulla spalla sinistra. \u00c8 doppiato in giapponese da Y\u016bji Ueda e in italiano da Daniele Raffaeli nelle serie OAV.\nSoi.\n \u00e8 stata salvata da piccola da Nakago, poich\u00e9 i genitori la vendettero, e si \u00e8 infatuata di lui. Lo segue e lo serve sempre, tanto da morire al posto suo in battaglia. Nonostante tutto, anche Nakago vi era affezionato e tiene il suo corpo con s\u00e9 sino al passaggio a Tokyo. \u00c8 in grado di manipolare lampi e fulmini e sa usare tecniche sessuali (bochujyutsu). Il suo simbolo \u00e8 quello del Torace, situato sulla coscia sinistra. \u00c8 doppiata in giapponese da Atsuko Tanaka e in italiano da Ilaria Stagni nelle serie OAV.\nAshitare.\n \u00e8 un mezzo lupo, che venne trovato da Nakago in un circo di Hokkan. Si comporta come un animale e teme Nakago proprio come una bestia sottomessa al suo padrone. Uccide Nuriko in battaglia, e dopo aver recuperato lo Shinzaho per Nakago, questo lo uccide. Il suo simbolo \u00e8 quello della Coda, situato sul fianco destro. \u00c8 doppiato in giapponese da Ry\u016bzabur\u014d \u014ctomo e in italiano da Roberto Stocchi nelle serie OAV.\nTomo.\n, conosciuto come Ragun ~ Luo-Jun, \u00e8 l'illusionista del gruppo di Seiryuu, che crea dei miraggi nelle sue magiche conchiglie. Cerca di intrappolare Miaka e i guerrieri di Suzaku, ma Amiboshi li salva. Per salvare il fratello, Suboshi uccide Tomo. Usa un trucco molto colorato che copre per intero il suo viso, ed \u00e8 innamorato di Nakago. Il suo simbolo \u00e8 quello della Radice, situato nella parte destra del ventre. \u00c8 doppiato in giapponese da Nobuo Tobita e in italiano da Maurizio Romano nelle serie OAV.\nMiboshi.\n \u00e8 l'ultimo personaggio che appare nella storia. Ama impossessarsi dei corpi per fare di loro ci\u00f2 che vuole. Infatti, prima dell'evocazione di Seiryuu, approfitta della debolezza di Chiriko e prende il suo corpo, nel quale moriranno insieme, poich\u00e9 Chiriko si suicida con esso. I suoi poteri sono molto potenti ed \u00e8 una sorta di spirito, che ha abbandonato il suo corpo per impossessarsi di altri, in particolare quello dei bambini, che predilige perch\u00e9 facile da controllare. Il suo simbolo \u00e8 quello del Cesto, situato sul collo. \u00c8 doppiato in giapponese da Midori Nakazawa e in italiano da Perla Liberatori nelle serie OAV."}
{"id": "1322878", "revid": "767487", "url": "https://it.wikipedia.org/wiki?curid=1322878", "title": "Tiffany (cantante)", "text": "\u00c8 stata all'apice della carriera negli ultimi anni ottanta. Il suo brano pi\u00f9 famoso rimane \"I Think We're Alone Now\", lanciato nel 1987, cover del successo di Tommy James and the Shondells del 1967."}
{"id": "1322884", "revid": "120203751", "url": "https://it.wikipedia.org/wiki?curid=1322884", "title": "Victoria and Albert Museum", "text": "Il Victoria and Albert Museum si trova in Cromwell Road (South Kensington) a Londra.\nDescrizione.\n\u00c8 uno dei pi\u00f9 importanti musei a livello mondiale dedicato alle arti applicate e alle arti minori, ma non mancano sezioni dedicate alla pittura (soprattutto il disegno), alla scultura e all'architettura. Ospita una collezione permanente di oltre 4,5 milioni di oggetti. \u00c8 stato fondato nel 1852 e prende il nome dalla regina Vittoria e dal consorte principe Alberto. Si estende su circa 5,1 ettari e ospita 145 gallerie. La sua collezione comprende oltre 5000 anni di arte, dall'antichit\u00e0 ai giorni nostri, dalle culture d'Europa, al Nord America, Asia e Nord Africa.\nPer quanto concerne l'Italia, il museo possiede la pi\u00f9 grande collezione al mondo di opere del Rinascimento italiano al di fuori dell'Italia.\nAlcune sale del museo sono dedicate alla \"Cast Courts\", dove si pu\u00f2 vedere un'ampia raccolta di calchi integrali eseguiti a fine '800 che riproducono le pi\u00f9 importanti opere scultoree italiane e alcune europee, fra cui addirittura il portale maggiore della basilica di San Petronio a Bologna e il portico della Gloria della cattedrale di Santiago di Compostela.\nL'ingresso \u00e8 tornato gratuito dal 2001.\nIl Victoria and Albert Museum amministra altri cinque musei:\nGioielleria.\nNel Victoria and Alberto Museum ci sono anche opere di gioielleria contemporanea uniche di James Rivi\u00e8re, considerato uno dei pi\u00f9 importanti designer di gioielli del XX secolo, tra cui l\"'Optical Titanio Diago\". Questo pendente unico del gioielliere milanese James Rivi\u00e8re \u00e8 un interessante e relativamente precoce esempio di titanio utilizzato in gioielleria. Il design del ciondolo, con il suo motivo a strati di linee parallele, \u00e8 stato influenzato dalla Op o Optical Art, ed \u00e8 legato ai temi esplorati da Rivi\u00e8re dalla fine degli anni '60. Gli anni '70 videro molte sperimentazioni con nuovi materiali in gioielli. Tra i pi\u00f9 colorati c'era il titanio metallico refrattario, con la sua colorazione superficiale iridescente ottenuta passando le correnti elettriche controllate attraverso il metallo.\nStrumenti musicali.\nGli strumenti musicali sono generalmente classificati come mobili dal museo, anche se gli strumenti asiatici sono gestiti separatamente.\nTra i pi\u00f9 importanti strumenti di propriet\u00e0 del museo vi sono un violino di Antonio Stradivari del 1699, un oboe appartenuto a Gioachino Rossini, e una spinetta datata 1571 e realizzata da Annibale Rossi.\nLa collezione comprende anche un clavicembalo che si pensa sia stato di propriet\u00e0 di Elisabetta I e pianoforti del tardo XIX secolo progettati da Edward Burne-Jones e Baillie Scott."}
{"id": "1322885", "revid": "709565", "url": "https://it.wikipedia.org/wiki?curid=1322885", "title": "Sevenoaks (distretto)", "text": "Sevenoaks \u00e8 un distretto locale del Kent, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile, 1974 dalla fusione del distretto urbano di Sevenoaks e i Distretto rurale di Sevenoaks e parte di quello di Dartford."}
{"id": "1322892", "revid": "594360", "url": "https://it.wikipedia.org/wiki?curid=1322892", "title": "Istituto nazionale per la lingua coreana", "text": "L'Istituto nazionale per la lingua coreana () \u00e8 l'organo ufficiale che si occupa delle politiche linguistiche in Corea del Sud.\nObiettivi.\nL'istituto, attraverso la ricerca scientifica e la raccolta di materiale linguistico, si pone tre obiettivi principali:\nStruttura e organizzazione.\nL'istituto si divide in tre dipartimenti, suddivisi ciascuno in due sezioni:\nTutti i dipartimenti dipendono dal direttore dell'istituto, attualmente Lee Sanggyu."}
{"id": "1322894", "revid": "123951744", "url": "https://it.wikipedia.org/wiki?curid=1322894", "title": "Arte africana", "text": "Larte africana \u00e8 l'arte prodotta nel continente africano, dalla nascita dell'uomo all'et\u00e0 contemporanea.\nBench\u00e9 molto variegata, l'arte dell'Africa \u00e8 spesso accomunata da un forte senso religioso, legato allo spiritualismo delle differenti fedi locali. I colori maggiormente impiegati sono il rosso, simbolo della fecondit\u00e0 e della vita, il bianco ed il nero, rappresentando la vita eterna e l'oscurit\u00e0. Agli inizi del XX secolo molti artisti europei d'avanguardia cominciarono a riunire maschere e statue africane: generalmente tralasciarono i tratti simbolici espressivi, il mito religioso e l'ideologia ed interpretarono soltanto il loro aspetto esteriore, l'estetica dei piani e dei volumi. Generalmente la rappresentazione del mito non \u00e8 consistita in un'immagine fantasiosa della divinit\u00e0, ma piuttosto in figure reali, che comprendono quelle ancestrali, oppure nelle maschere, usate nei riti protettivi dalle difficolt\u00e0 della vita e nelle funzioni civili.\nGli esponenti del movimento fauvista come Andr\u00e9 Derain, Henri Matisse e Maurice de Vlaminck furono i primi ammiratori dell'arte africana. Da allora l'influenza di questa arte determiner\u00e0 in maniera definitiva qualsiasi tentativo di rinnovamento plastico.\nLe \"Arti Negre\", termine col il quale venivano identificate in generale le arti tribali provenienti dal continente africano e da quello oceanico, avviarono nella prima met\u00e0 del XX secolo, una serie di polemiche tra artisti e storici dell'arte europea, favorendo presto un inevitabile processo di rivoluzione nelle arti plastiche.\nLa ricerca di nuove soluzioni prospettiche ispirata da correnti come il Cubismo, l'Espressionismo tedesco, il Futurismo italiano e il Fauvismo francese trov\u00f2 nell'Arte Africana un insegnamento di vitale importanza.\nIn particolare il Cubismo, desideroso di emanciparsi dagli schemi classici di rappresentazione, e nell'essenziale preoccupazione di organizzare i volumi per esprimere un nuovo senso di 'tridimensionalit\u00e0' nell'opera, trova nella plastica africana quel concetto di equilibrio, che lontano da una logica estetica , si accorda ad un intimo ordine logico, in una armoniosa unit\u00e0 delle parti.\nLe mostre universali sul colonialismo di Bruxelles del 1897, quella di Parigi del 1907(e successivamente nel 1917 e 1919), avevano influenzato i pi\u00f9 importanti artisti europei, invogliandoli a collezionare oggetti africani come fonte di ispirazione per la realizzazione di nuove opere.\nPrimo fra tutti, Pablo Picasso, il quale visitando le numerose mostre, aveva sub\u00ecto inevitabilmente il fascino magnetico delle 'maschere-feticcio' provenienti dal continente nero, ma prima ancora Henri Matisse, tra i Fauve il primo ad avere riconosciuto nell'arte nera una forza ed un'essenza formale di estremit\u00e0 assoluta.\nPresto anche in Italia nasce l'esigenza di superare le Avanguardie storiche, per ritornare alla tradizione, semplificando gli schemi attraverso una sintesi primitiva che prendeva spunto proprio dall'arte nera.\nDalla Preistoria all'arte Nok.\nLe pitture rupestri del Neolitico si concentrano agli estremi del continente: nel Sahara appaiono verso la prima met\u00e0 del VI millennio a.C. i giacimenti di Tassili: le pitture e le incisioni rappresentano quasi esclusivamente animali e si possono suddividere in due culture artistiche, la prima definita \"arte dei cacciatori\" e la seconda, pi\u00f9 recente, \"arte dei pastori\". Questa regione doveva essere molto pi\u00f9 umida e ricca di fauna nell'antichit\u00e0, perch\u00e9 gli spettacoli sono sorprendentemente ricchi di fauna selvatica (elefanti, giraffe, bufali, ippopotami) e animali domestici (arieti, buoi, cammelli...). Le scene sono piene di vita e ottimismo, ci sono famiglie, giovani che si tuffano, ecc.\nIn Sudafrica vennero ritrovate delle pitture pi\u00f9 moderne (III millennio) realizzate dai Boscimani e raffiguranti scene di caccia, danze, combattimenti e riti magici, tra le quali la celebre \"'Scena del pascolo di bovini\": in questa rappresentazione si mostra un intenso movimento di cacciatori che appaiano rimpiccioliti di fronte agli enormi animali, simboli di prosperit\u00e0 nel villaggio boscimano; c'\u00e8 uno studio dettagliato del modello naturale, in cui viene creata la sensazione del volume tramite l'uso di colori diversi. Le sculture africane pi\u00f9 antiche, dopo quelle egiziane, sono alcune opere nigeriane del villaggio di Nok, dove venivano gi\u00e0 realizzate opere interessanti come i busti. Qui si osserva la tendenza alla semplificazione che caratterizza gran parte della scultura negro-africana: vengono messi in risalto gli occhi espressivi, le ciglia arcuate e le forme morbide, rotondeggianti e gli occhi luccianti, infatti utilizzavano uno speciale uso di fango e latte di capra in bottiglia.\nL'arte scultorea ha i suoi inizi intorno al 500 a.C., e sembra concludersi nove secoli pi\u00f9 tardi; ci\u00f2 nonostante, la sua influenza risorge ad Ife, la capitale pi\u00f9 antica della etnia Yoruba, che raggiunge una forma d'arte incredibilmente naturalistica, manifestata in diversi busti di produzione locale; queste figure, utilizzate durante le cerimonie funerarie, con ogni probabilit\u00e0 erano costituite da una testa conficcata su un palo che poi veniva ricoperto di vestiti. Quando nel 1910 arrivarono nel mondo occidentale i primi esemplari di queste sculture, si pens\u00f2 subito si trattasse di opere di qualche lontana colonia greca, forse di artisti romani oppure egiziani.\nAfrica occidentale.\nIn tutto il settore occidentale del continente, ad esclusione del Senegal, viene mantenuto ancora un modello tribale, dovuto in maggior parte alla forte resistenza opposta alla penetrazione dell'islam: questo isolamento ha favorito lo sviluppo di un'arte pi\u00f9 personale ed individualistica. All'infuori della Guinea-Bissau vivono i Bidyogo, artefici di un'arte molto simile ai loro vicini, i Baga: realizzano infatti grandi maschere, a met\u00e0 strada fra il naturalismo e l'astrazione, evidenziando una grande variet\u00e0 di temi ed un buon senso della massa. Da annoverare le maschere dedicate agli spiriti \"Axiol\" e le statue antropomorfe collegate ai tamburi cerimoniali. I Nalu, originari dall'alto Niger, sono dominati una casta sacerdotale che ne controlla la vita sociale e religiosa: la loro opera pi\u00f9 importante \u00e8 la maschera \"Banda\", che raggiunge anche dimensioni superiori ai due metri. \u00c8 decorata con motivi zoomorfi differenti, ad esempio delle fauci di coccodrillo; create per seminare il terrore fra i non iniziati, rappresentano lo spirito delle acque, chiamato con lo stesso nome. La maschera viene solitamente indossata orizzontalmente sulla testa; l'artista comincia ispirandosi ad un volto umano che poi va allungando, stilizzandone la forma, e si decora con motivi geometrici e con colori vivaci.\nI Mendi, nella parte meridionale della Sierra Leone, si distinguono per le maschere \"Bundu\" utilizzate nei riti d'iniziazione per le donne: impiegata nelle cerimonie rituali della pubert\u00e0 femminile, cio\u00e8 al passaggio all'et\u00e0 fertile, sorprende per il suo aspetto caricaturale con un'enorme testa, una fronte ampia ed una vistosa capigliatura, con una grande abbondanza di elementi decorativi. Esiste un gruppo di etnie con caratteristiche molto simili comprese nella denominazione Dan-Ngere, che si estendono soprattutto in Liberia, in Guinea e nell'est della Costa d'Avorio: pi\u00f9 che nelle statue, essi si sono specializzati nella fabbricazione di ricche maschere, figurative con elementi fantastici e stilizzate sino all'astrazione.\nI Senufo vivono nella savana umida della zona interna della Costa d'Avorio; non formano una sola unit\u00e0 politica ma riescono a mantenere la loro organizzazione in un insieme di trib\u00f9 indipendenti. Gli artisti locali vengono iniziati alla creazione dell'arte e sono molto rispettati dalla popolazione, poich\u00e9 considerati come gli intermediari delle divinit\u00e0: vivono in case circolari dalla struttura di legno, con muri di fango e pietra, e con il tetto di paglia. Si realizzano tre grandi tipi di statue: \"debl\u00e8\" (alte e dall'elegante forma allungata, per i riti di fecondit\u00e0), \"degel\u00e8\" (pi\u00f9 schematiche, impiegate nelle cerimonie funerarie), e \"sandongo\" (con profili pi\u00f9 angolosi). Producono invece pochissime maschere delle denominate \"ponyungo\", quando si tratta di rappresentazioni zoomorfe, e \"gpelye\", per le figure umane.\nAgli inizi del XVIII secolo la regina dei Baul\u00e9 con tutto il suo popolo abbandona la Confederazione Ashanti, e si trasferisce nella Costa d'Avorio. Sono degli eccellenti orefici, come gli Ashanti, ma non posseggono l'abilit\u00e0 nell'intaglio del legno, mestiere che impareranno dai Gur\u00f2: la loro arte sorprende per la raffinatezza e la delicatezza e particolarmente per la rifinitura molto accurata, caratteristiche per le quali vengono apprezzate nel mondo occidentale. Tende alla forma geometrica, con un volto ovoidale, una pettinatura triangolare e con una forte predominanza della curva degli occhi e delle sopracciglia. L'artista scolpisce le figure degli antenati, da essere poi venerate come rappresentazione dei loro defunti; quando la figura umana viene ritratta, essa ne conserva la solenne bellezza, cos\u00ec come appare nella maschera di un uomo e di una donna. Le sculture sono dettagliate e plastiche, con il loro naturalismo e gli influssi sudanesi; richiedevano una lunga preparazione e mostravano grande perizia anche nelle levigatura e nelle patine.\nPer sfortuna, l'arte attuale dei baul\u00e9 si \u00e8 fatta assai monotona e si limita a ripetere i modelli del passato.\nSahel occidentale.\nA differenza delle altre regioni africane, qui si formano i grandi imperi, quasi tutti convertiti all'islamismo: fra tutti spiccano i Bambara ed i Dogon, etnie stanziate nel Mali. Entrambi praticano una religione animista ortodossa, in cui la vita culmina nel \"tyiwara\", la tappa che mette in contatto l'uomo con la natura. Questi realizzano molte maschere, denominate anche \"tyiwara\", che ne evocano la comunione spirituale: queste maschere hanno le sembianze di una antilope e sono elaborate quasi in due dimensioni.\nI Dogon si stabiliscono nel loro attuale insediamento verso il XIV secolo; allo stesso modo dei Bambara, rifiutano in un primo momento l'imperialismo religioso dell'islam. Oggi tuttavia abbondano le moschee, come quella di Djenn\u00e9, uno dei pochi esempi dell'architettura monumentale in Africa. La moschea, la cui facciata principale presenta tre torri, mostra numerosi pilastri che rompono la monotonia del muro con effetti di dinamismo e di chiaroscuro; perfino nelle travi conficcate si cerca di mantenere la distanza e la proporzione. La loro arte \u00e8 condizionata dal fatto che lo scultore ed il fabbro sono la stessa persona, quindi si applica un'indubbia rigidit\u00e0 di piani ed un'accentuata astrazione. Assieme ad una grande variet\u00e0 di maschere \u00e8 frequente incontrare opere che ricordano i \"nommos\", o spiriti degli antenati. Tra le svariate maschere, circa settantacinque, le pi\u00f9 caratteristiche sono quella monumentale che raffigura il serpente \"iminama\", che pu\u00f2 raggiungere i dieci metri di altezza e la \"siringe\" a forma di casa contenente figure di antenati. I Dogon hanno realizzato una produzione di statue solenni, talvolta caratterizzate dalle braccia alzate, per indicare l'invocazione della pioggia. Tre le pi\u00f9 tipiche vi sono le statue gemelle e quelle con due teste, che ricordano un mito Dogon sui gemelli divini.\nGolfo di Guinea e Nigeria.\n\u00c8 il territorio che ha avuto maggior contatto con l'esterno: verso la fine del XV secolo giungono in Ghana i primi marinai portoghesi: comincia cos\u00ec un intenso commercio d'oro e di schiavi che perdura fino all'Ottocento. In Ghana salgono al potere gli Ashanti: nel XVIII secolo Osei Tutu (1695-1731) fonda la Confederazione Ashanti, con capitale Kumasi, che rimase in vita fino alla fine del secolo. Qui si esercita l'arte cortigiana che impiega l'oro per i gioielli e le armi, specialmente negli elmi. Fra i creatori popolari, laboriosi lavoratori del legno, abbondano le \"akwa'ba\", le bambole portatrici della fertilit\u00e0: appare come un interessante lavoro di disegno del tronco e delle braccia, che hanno forma conica, con la testa che mostra delle dimensioni enormi, con un grande cerchio decorato con segni geometrici e degli occhi molto espressivi. In questa cultura sorprende la totale assenza di maschere, ma l'attivit\u00e0 che si dimostr\u00f2 maggiormente peculiare fu la scultura bronzea in miniatura di esseri umani realisticamente raffigurati nelle loro attivit\u00e0 quotidiane, oltre alla produzione di sculture di animali e a temi geometrici, aventi funzione simbolica, ornamentale o indicante proverbi popolari.\nIn Nigeria gli Yoruba, originari del lago Ciad, creano un forte centro di potere, che alterna anch'esso l'arte cortigiana a quella popolare; la loro arte eredita i tratti del Benin ed \u00e8 nelle numerose immagini femminili dove meglio si esprime, come si pu\u00f2 notare nella famosa \"Donna che porta suo figlio\", che simboleggia l'importanza della donna come protettrice della societ\u00e0 tribale esemplificata dal bambino. \u00c8 molto tipica degli Yoruba l'adorazione dei gemelli - chiamati \"ibeji\" - a tal punto che se uno dei due muore, la madre ne fa realizzare una statua che lo rappresenti e che lei possa proteggere tanto come l'altro figlio vivo.\nIn stretta collaborazione con gli Yoruba, venne ritrovato l'importante Regno del Benin, che vede le sue origini gi\u00e0 nel XIII secolo. Spicca di nuovo un'interessante arte cortigiana, in cui domina la fusione del bronzo; in un'epoca cos\u00ec precoce, intorno al 1400, entrano in contatto con i portoghesi, che descrivono la capitale come un recinto circondato da una muraglia alta tre metri e con edifici lussuosi al suo interno. A quest'epoca corrispondono i bassorilievi che presentano individui in abiti europei e le enormi placche bronzee decoranti il palazzo reale. L'epoca di splendore artistico trascorre fra il XIV ed il XV secolo, il cui frutto sono le magnifiche teste di Ora. Molto vicine al naturalismo dell'arte ife, queste immagini vengono usate durante le feste annuali, creando un netto contrasto fra la soavit\u00e0 del volto e la decorazione della capigliatura.\nAl sud della Nigeria, lungo il corso del fiume Niger vivono una serie di popolazioni, quali gli Igbo, gli Ibibio e gli Ekoi. Gli Igbo sono pescatori che vivono sul delta del Niger; in questa etnia il colore bianco \u00e8 simbolo della morte, rappresentando infatti la nuova vita spirituale dell'aldil\u00e0; quindi, le maschere e le figure degli antenati appaiono solitamente con i volti imbiancati. Gli Ibibio al contrario si dedicano principalmente all'agricoltura, appartenendo ad una societ\u00e0 molto gerarchica. Vicino alla frontiera con il Camerun vivono gli Ekoi, creatori di un particolare realismo che li porta perfino a ricoprire le statue con pelle di antilope, come per esempio, nell'opera le teste umane. Le loro statue sono imponenti, massicce, come il loro caratteristico \"akwanshi\", pietrone a forma di campana che raggiunge anche i due metri di altezza, impreziosito da una decorazione in rilievo che raffigura i re-sacerdoti \"ntoon\".\nNella selva equatoriale spiccano i Fang: questi, nel culto degli antenati, impiegano le figure maschili o femminili - dette \"bieri\" - come dei manici di una cassa, nel cui interno vengono conservati i crani degli antenati pi\u00f9 insigni. I \"bieri\", spiriti guardiani della cassa, vengono ispirati ai modelli pi\u00f9 grezzi, fino alla rappresentazione del corpo intero. Le maschere fang sono molto semplici ed astratte, e possono raggruppare varie immagini in una sola, come \u00e8 il caso della rifinitura quadrifacciale: la testa \u00e8 sproporzionata, perch\u00e9 \u00e8 il luogo di incontro fra l'intelligenza e lo spirito, perci\u00f2 se ne sottolineano i dettagli della fronte ampia e la capigliatura, realizzata con forme triangolari.\nAfrica centrale.\nI regni pi\u00f9 potenti di quest'area furono quelli del Congo e Loango alle foci del fiume Congo, e i Kuba, Luba e Lunda-Tchokne a sudest: in questi luoghi sono molto caratteristiche le case rettangolari con il tetto piramidale. Nel passato si formarono nella regione degli stati feudali, composti da diversi regni: i Kuba, attivi dal XVII secolo, sono autori di molte opere che esaltano la figura dei propri \"nyim\", re locali che - pur dotati di attributi sacri - erano eletti da un'assemblea che poteva destituirli. I re venivano rappresentati in statuette di legno note come \"ndop\" in attitudine solenne e con una spada cerimoniale quasi distrutta, impugnata con la mano sinistra, come attributo di potere.\nAi confini orientali dei Kuba si estendeva il regno Luba, collocato al nord del lago Tanganica: fra le opere principali di questo popolo risaltano i poggiatesta, anche oggi molto comuni; un senso estetico comune animava gli artisti, per cui \u00e8 difficile distinguere fra arte cortigiana e popolare. Uno dei primi regni che entr\u00f2 in contatto con le altre civilt\u00e0 fu quello dei Bakongo che, fin dal XV secolo, stabil\u00ec relazioni con i navigatori portoghesi; l'intenzione iniziale fu quella di dominare il Congo, ma alla fine furono respinti in Angola, paese ancora oggi molto legato alla storia del Portogallo.\nI Bakongo realizzano delle sculture femminili straordinarie, caratterizzate da inventiva e libert\u00e0 plastica; tuttavia scarseggiano le maschere rituali, molto probabilmente a causa dell'influenza del Cristianesimo. I feticci \"nkisi\" sono peculiari per il gesto e la massa, mentre quelli \"konde\" sono ricoperti da chiodi. Nella regione del Kwango-Kasai spiccano i Basuku, le cui opere pi\u00f9 conosciute sono le maschere \"Hemba\": venivano utilizzate nelle danze che concludevano i riti d'iniziazione, con tratti anatomici molto dettagliati e voluminosi. La duratura presenza dei portoghesi nello Zaire ha potuto influire in moltissime opere, il cui realismo ricorda tratti dell'arte medievale cristiana.\nAfrica orientale e australe.\nAlla frontiera fra Mozambico e Tanzania vivono i Makonde, volontariamente isolati dal mondo esterno, per cui sono riusciti a realizzare un'arte molto personale. Vivono in una societ\u00e0 fortemente matriarcale, che arriva anche a convertire la donna in un mito: di fatto, secondo la mitologia makonde, per prima nacque la donna e da lei usc\u00ec qualcosa di simile, ossia l'uomo. Gli artisti locali lavorano con una certa preferenza l'ebano, in cui spicca il modello denominato \"ujiamaa\", una colonna con molte figure in posizioni diverse, rappresentative della genealogia della trib\u00f9; la forma del tronco dell'albero, normalmente storta, facilita queste strane composizioni: \u00e8 un albero che rappresenta la genealogia della trib\u00f9; tutte le figure nascono e si appoggiano su una coppia di antenati. Nell'isola di Madagascar, dove si mescolano etnie indonesiane, arabe e africane, risaltano le strutture funerarie come i cippi commemorativi, realizzate con impressionante naturalismo."}
{"id": "1322896", "revid": "125875298", "url": "https://it.wikipedia.org/wiki?curid=1322896", "title": "Imagination", "text": "Gli Imagination sono stati un gruppo soul e dance inglese formatosi nei primi anni ottanta. Hanno ottenuto 4 dischi di platino, 9 d'oro e oltre una dozzina di dischi d'argento in tutto il mondo tra il 1981 ed il 1983.\nStoria.\nIl nome Imagination fu scelto come omaggio a \"Imagine\" di John Lennon.\nI tre mandarono una versione demo di \"Body Talk\" ai produttori Steve Jolley e Tony Swain che la pubblicarono come singolo nell'aprile del 1981. Il pezzo raggiunse la quarta posizione nella Official Singles Chart nel maggio dello stesso anno, vendendo 250.000 copie nel Regno Unito e rimanendo diciotto settimane nella Top 50. Altri due singoli, estratti dal primo album \"Body Talk\": \"In and Out of Love\" e \"Flashback\" raggiunsero posizioni di met\u00e0 classifica.\nIl loro pi\u00f9 grande successo fu \"Just an Illusion\", che raggiunse la seconda posizione nel marzo 1982; fu seguito da \"Music and Lights\", \"In the Heat of the Night\" (che diede anche il nome al loro secondo album) e \"Changes\". Alla fine del 1982 i tre intrapresero un tour europeo che registr\u00f2 il tutto esaurito. Il trio si esibiva frequentemente nei programmi pop delle televisioni di tutta Europa con uno stile esotico fatto di costumi ripresi dagli antichi Romani e dall'oriente fiabesco.\nLeee John fece un'apparizione come ospite nel telefilm Doctor Who nel 1983.\nAltro particolare della band era il gusto esoterico delle note di copertina.\nNel 1986 la loro pi\u00f9 nota hit, Just an Illusion, viene inserita all'interno del film di Robert Mandel con protagonista Bryan Brown, dal titolo F/X - Effetto mortale, quale scia trainante per il tema del film sull'illusione degli effetti speciali.\nDopo questi successi inizi\u00f2 rapidamente il loro declino. Nel 1987 firmarono un contratto con la RCA Records e registrarono due album da cui furono estratti altri sette singoli. Il loro ultimo album \"Fascination Of The Physical\" del 1990 fu un insuccesso e caus\u00f2 lo scioglimento della band nel 1992.\nLeee John ha abbandonato la scena musicale per tornare a fare l'attore e solo dopo molti anni \u00e8 ricomparso in televisione con il reality show Reborn in the Usa. Ashley Ingram ha avuto un certo successo come autore dei testi della cantante Des'ree. Errol Kennedy vive a Londra e lavora a un progetto sulla black music inglese."}
{"id": "1322901", "revid": "767487", "url": "https://it.wikipedia.org/wiki?curid=1322901", "title": "Juan Carlos Verdeal", "text": "Carriera.\nCalciatore.\nCresciuto nell'Hurac\u00e1n Comodoro Rivadavia, venne ingaggiato dall'Estudiantes nel 1938. Con il club di La Plata gioc\u00f2 tre stagioni prima di lasciare l'Argentina e trasferirsi in Brasile.\nIn Brasile, Verdeal gioc\u00f2 con il Fluminense, con il Canto do Rio e la Juventus di San Paolo. Curiosamente il giocatore, durante le sue annate sui campi verdeoro, si fece chiamare solo con il nome di battesimo Juan Carlos. L'esperienza brasiliana dur\u00f2 quattro campionati al termine dei quali lasci\u00f2 il paese per trasferirsi in Venezuela.\nQui gioc\u00f2 due stagioni con il Dos Caminos Caracas, dove vinse un campionato dilettanti nel 1945.\nA 28 anni, nel 1946, passa per 600.000\u00a0\u00a3 al ed esemplare fu il binomio che costitu\u00ec con il centravanti ferrarese Dalla Torre. Divent\u00f2 uno dei beniamini del tifo rossoblu, bench\u00e9 il legame con la squadra dur\u00f2 solo tre stagioni. Dalla primavera 1949 resta fuori dai campi di calcio per oltre un anno, causa infortuni.\nVerdeal trova ingaggio al Lille, club dove rimane pochi mesi, venendo ingaggiato nel gennaio 1951 dal Valenciennes Football Club. \nNel club del Nord francese, che milita in Ligue 2, rimane tre anni, raggiungendo una storica finale di coppa di Francia nel 1951, dove la sua squadra venne sconfitta per 3 a 0 dallo Strasburgo.\nLasciata la Francia si reca a giocare in Algeria, dove si disputano tornei non ufficiali. In Africa rimane sino al 1955, quando la guerra d'Algeria comincia a farsi pi\u00f9 dura e decide di andarsene.\nTorna in patria dove lasciato il calcio giocato inizia ad allenare.\nAllenatore.\nDiventato allenatore, guida nel 1962 il Racing Avellaneda e nel 1966 l'Almagro.\nIn patria \u00e8 ricordato anche per essere stato uno dei fondatori dell'Associazione Allenatori d'Argentina nel 1963.\nNel 1968 decide di abbandonare il mondo del calcio per trasferirsi in Brasile con la famiglia, paese dove morir\u00e0 nel 1999."}
{"id": "1322906", "revid": "1543377", "url": "https://it.wikipedia.org/wiki?curid=1322906", "title": "Ambiente mesofilo", "text": "L'ambiente mesofilo \u00e8 un ambiente che garantisce la sopravvivenza di organismi viventi che hanno un fabbisogno idrico medio, che si colloca a met\u00e0 strada fra l'ambiente igrofilo (adatto a organismi che necessitano di molta acqua, come ad esempio le piante che vivono in prossimit\u00e0 dei corsi dei fiumi) e quello xerofilo, dove invece domina la siccit\u00e0.\nTipi di ambienti mesofili.\nBoschi mesofili.\nCon questo termine si indicano boschi che necessitano di condizioni climatiche fresche e umide.\nPascoli mesofili.\nCon questo termine si indicano pascoli diffusi nelle zone montane al di sopra dei 1000 m di quota che si contraddistinguono per una vegetazione erbacea a dominanza di emicriptofite."}
{"id": "1322909", "revid": "1214201", "url": "https://it.wikipedia.org/wiki?curid=1322909", "title": "Idrottsf\u00f6reningen Kamraterna Malm\u00f6", "text": "L'Idrottsf\u00f6reningen Kamraterna Malm\u00f6, meglio noto come IFK Malm\u00f6, \u00e8 una societ\u00e0 calcistica svedese con sede nella citt\u00e0 di Malm\u00f6.\nStoria.\nFondato il 23 aprile 1899 venne promosso per la prima volta nell\"'Allsvenskan\" nella stagione 1924-1925, disputando da allora un totale di 13 stagioni nella massima serie svedese, raggiungendo uno straordinario secondo posto nella stagione 1960. L'anno seguente, inoltre, raggiunse i quarti di finale, persi contro gli austriaci del Rapid Vienna, della Coppa dei Campioni 1960-1961.\nNel frattempo, in occasione della partita della fase a gruppi del Mondiale 1958, la nazionale dell'Argentina us\u00f2 la maglia dell'IFK Malm\u00f6 al suo debutto contro la Germania, poich\u00e9 la selezione tedesca non volle usare la divisa da trasferta.\nIl Malm\u00f6 Stadion, che dal 2009 ospita le partite interne, ha una capacit\u00e0 di 26.500 spettatori."}
{"id": "1322910", "revid": "339392", "url": "https://it.wikipedia.org/wiki?curid=1322910", "title": "IFK Malm\u00f6 Fotboll", "text": ""}
{"id": "1322912", "revid": "38120", "url": "https://it.wikipedia.org/wiki?curid=1322912", "title": "Verdier (personaggio)", "text": ""}
{"id": "1322914", "revid": "729019", "url": "https://it.wikipedia.org/wiki?curid=1322914", "title": "Rivoluzione ungherese del 1848", "text": "La rivoluzione ungherese del 1848 fu una delle molte di quell'anno, strettamente legata alle altre rivoluzioni del 1848 nelle aree dell'Impero asburgico.\nEssa nacque in seguito alla dichiarazione d'indipendenza del popolo ungherese, guidato dal liberale Lajos Kossuth, dalla dominazione asburgica. \nKossuth richiedeva che alcune prerogative del popolo magiaro fossero rispettate, come un ampliamento del diritto di voto, e il trasferimento da Presburgo a Pest della Dieta ungherese.\nL'anniversario dell'inizio della rivoluzione, il 15 marzo, \u00e8 uno dei tre giorni di festa nazionale in Ungheria (Festa nazionale ungherese).\nStoria.\nL'Ungheria ha passato molti secoli della sua storia indipendente, con privilegi feudali ma soprattutto con una forte coscienza nazionale; durante la sottomissione all'Impero asburgico il Paese rimase parzialmente autonomo. Ma la \"bomba\" scoppi\u00f2 a causa dei nuovi ideali nazional-liberali che, radicati profondamente nella mente dei Magiari, fecero emergere molte personalit\u00e0 con spinte indipendentistiche; il ministro delle finanze ungherese Luigi Kossuth fu colui che guid\u00f2 l'Ungheria indipendente, la quale all'inizio del 1848, ed anche prima, chiedeva solo maggiore autonomia, ma in seguito all'emanazione della Costituzione di Felix Schwarzenberg che sottraeva tutti gli antichi privilegi agli Ungheresi, proclam\u00f2 la sua indipendenza dall'Impero, e con questa anche la sua aperta ostilit\u00e0 contro la monarchia asburgica.\nIn breve tempo in Ungheria fu creato un governo, numerosi organi amministrativi, e soprattutto un esercito regolare di circa 30.000 uomini o poco pi\u00f9. Il nuovo Stato magiaro era guidato da Luigi Kossuth e dai radicali che avevano fortemente appoggiato la politica secessionista dell'Ungheria. Dapprima l'esercito ungherese riport\u00f2 qualche vittoria, anche significativa, contro l'esercito imperiale guidato da Josip Jela\u010di\u0107 e Alfred von Windisch-Graetz.\nLa nuova Ungheria si proponeva come potenza regionale europea, e comprendeva le attuali Ungheria, Slovacchia, Transilvania, Croazia, e Istria; questa sua posizione centrale in Europa e nei Balcani per\u00f2 non lasci\u00f2 indifferenti gli altri Paesi europei, soprattutto l'Impero russo le era ostile, in quanto come membro della Santa Alleanza sarebbe dovuta intervenire a fianco dell'Austria imperiale per difendere la restaurazione dell\"'ancient regime\".\nLa situazione in queste circostanze si capovolse, la Russia dichiar\u00f2 presto guerra al nuovo Stato nazionale ungherese e invi\u00f2 130.000 uomini all'incirca attraverso la Transilvania per poi farli avanzare verso la sponda orientale del Danubio (che taglia in due parti l'Ungheria).\nLe truppe magiare incominciarono cos\u00ec una lunga collezione di sconfitte, che port\u00f2 il generale dell'esercito ungherese Art\u00far G\u00f6rgei alla resa il 13 agosto del 1849. Attraverso la mediazione di Gyula Andr\u00e1ssy il Vecchio Kossuth riusc\u00ec per\u00f2 a fuggire entro i confini dell'Impero ottomano, seppellendo prima della fuga la sacra corona di santo Stefano d'Ungheria a Or\u0219ova. La rivolta ungherese culmin\u00f2 nel settembre del 1849 con le impiccagioni di 13 generali ungheresi ad Arad (oggi in Romania), noti come i Martiri d'Arad, e del primo ministro Lajos Batthy\u00e1ny a Pest. Ai moti rivoluzionari prese parte la Legione Italiana, un contingente di volontari italiani guidati dal colonnello bresciano Alessandro Monti.\nAmministrazione e politica.\nL'Ungheria rivoluzionaria era fondamentalmente amministrata nello stesso modo del Regno d'Ungheria, ovvero il territorio era diviso in \"comitati\", i quali erano governati da un'aristocrazia terriera, ovvero i conti che erano esenti dalle tasse e avevano pieno potere sui loro sudditi e sui contadini, potere limitato dall'autorit\u00e0 del sovrano. Nel 1848 lo Stato magiaro era ancora arretrato rispetto al resto d'Europa e soprattutto rispetto alla vicina Austria; la sua economia si basava sull'agricoltura, la quale era ancora molto rudimentale per quei tempi, soprattutto in confronto alla ben pi\u00f9 avanzata agricoltura meccanizzata, che nel frattempo si stava sviluppando nei Paesi pi\u00f9 progrediti dell'Occidente. \nIl mondo politico del nuovo Stato magiaro faceva perlopi\u00f9 affidamento al gruppo dei radicali, che avevano preso le distanze dall'Austria, ma in Ungheria vi erano anche liberali e moderati, i quali, pur non vedendo di buon occhio la separazione dall'Impero austriaco e il governo radicale di Kossuth, lo appoggiarono, anche se non fecero la stessa fine durante le esecuzioni di Arad.\nI radicali guidati da Kossuth credevano molto nell'indipendenza, poich\u00e9 pensavano che l'attaccamento agli Asburgo limitasse e andasse contro i principi e la dignit\u00e0 della stessa Ungheria.\nUno Stato nazionale.\nLa nuova Ungheria rivoluzionaria si proponeva come Stato nazionale, integrato in un'Europa dove i focolai del nazionalismo erano ormai parte dei popoli; pur governato come uno Stato nazionale magiaro, il Regno d'Ungheria del 1849 comprendeva pi\u00f9 nazioni ed etnie, quali Croati, Rumeni, Serbi Slovacchi e Tedeschi, verso i quali era attuata una politica di \"magiarizzazione\".\nCon la sua dichiarazione d'indipendenza del 1849 il parlamento di Debrecen sperava in un appoggio delle potenze occidentali, quali Francia e Inghilterra contro il giogo austriaco; naturalmente le potenze rimasero neutrali al conflitto austro-ungherese, poich\u00e9 la nuova \"nazione\" ungherese avrebbe destabilizzato l'equilibrio raggiunto con la Restaurazione, sempre pi\u00f9 minacciato dallo stesso nazionalismo."}
{"id": "1322915", "revid": "22475", "url": "https://it.wikipedia.org/wiki?curid=1322915", "title": "L'oro dei lama", "text": "L'oro dei lama (\"Golden Buddha\") \u00e8 un romanzo di Clive Cussler, scritto insieme a Craig Dirgo e pubblicato nel 2003. L'opera racconta le vicende della nave da carico Oregon; vengono introdotti nuovi personaggi che vivranno le avventure narrate da Clive Cussler, tra cui Craig Dirgo, elemento di spicco all'interno dell'organico della NUMA, organizzazione realmente esistente."}
{"id": "1322917", "revid": "110157", "url": "https://it.wikipedia.org/wiki?curid=1322917", "title": "All This Time (Tiffany)", "text": "\"All This Time\" fu il primo singolo estratto dal secondo album di Tiffany, \"Hold an Old Friend's Hand\" negli Stati Uniti. In Inghilterra invece fu scelto come secondo singolo, dopo \"Radio Romance\"."}
{"id": "1322929", "revid": "63760", "url": "https://it.wikipedia.org/wiki?curid=1322929", "title": "Lira organizzata", "text": ""}
{"id": "1322930", "revid": "287204", "url": "https://it.wikipedia.org/wiki?curid=1322930", "title": "Marco Pupieno Africano", "text": "Probabilmente Africano ebbe una carriera politica civile, essenzialmente limitata a Roma; fu questore sotto l'imperatore Alessandro Severo; nel 236 tenne il consolato assieme all'imperatore Massimino Trace, che sarebbe stato poi rovesciato dal padre di Africano, Pupieno."}
{"id": "1322932", "revid": "122961708", "url": "https://it.wikipedia.org/wiki?curid=1322932", "title": "Angelo di Costanzo", "text": "Biografia.\nDi famiglia nobile, nacque, primo di quattro figli, a Napoli, allora sotto il regno di Ferdinando il Cattolico, da Alessandro di Costanzo, proprietario di diversi possedimenti nonch\u00e9 del castello e del feudo di Cantalupo e da Roberta Sanframondo, figlia del conte di Cerreto.\nNel 1527, per sfuggire alla peste in Napoli, si rifugi\u00f2 insieme alle famiglie del Sannazzaro e del Poderico presso Somma rimanendovi fino al 1530 e legandosi in amicizia con i due poeti; da questi fu spinto a scrivere la sua \"Storia del Regno di Napoli\". Si dedic\u00f2 agli studi e fu membro di numerose accademie. Ebbe importanti incarichi nella sua citt\u00e0. Era contemporaneo di Pietro Aretino, del poeta e scrittore Berardino Rota, del poeta e storico Francesco Poderico, del poeta Bernardo Tasso e di suo figlio Torquato e del poeta Jacopo Sannazzaro, i quali ne lodarono la sua versalit\u00e0 poetica e storica. Am\u00f2, platonicamente, la bellissima poetessa Vittoria Colonna, a quel tempo stabilitasi a Napoli e ad Ischia dopo la morte del marito, dedicandole la maggior parte delle sue rime amorose.\nNel 1540 fu bandito dal Vicer\u00e9 di Napoli Don Pedro de Toledo e si rifugi\u00f2 nel suo feudo di Cantalupo, in provincia di Isernia; ritorn\u00f2 a Napoli nel 1549 e nel 1589 fu uno dei sei membri della magistratura napoletana.\nFu peregrino per 44 anni e fu sepolto in una chiesa senza onori funebri e senza che una lapide ne ricordasse il nome in un giorno di novembre del 1591.\nIl rimatore.\nScrisse versi latini e italiani. Dei carmi latini ne scrisse molti per\u00f2 soltanto dieci di essi sono giunti fino a noi: un'ode saffica latina per la vittoria riportata dall'esercito di Carlo V in Sassonia nel 1547; due epigrammi funebri, uno per Beatrice Caracciolo e l'altro per Sigismondo Re di Polonia; due encomiastici, uno indirizzato a Paolo Giovio per la vita che costui scrisse in onore di Papa Leone X e l'altro al suo amico letterato e guerriero Geronimo Acquaviva, due epigrammi amorosi ed infine due in lode di belle e celebri donne. In italiano scrisse soprattutto dei sonetti, secondo il modello petrarchista di Pietro Bembo, molto lodati dai contemporanei per il loro carattere concettoso e ricercato e per la perfezione formale; piacquero pertanto sia ai marinisti del XVII secolo che agli arcadi del secolo successivo. Oltre a coltivare la lirica latina e italiana, coltiv\u00f2 il dramma, la storia, l'araldica. I contemporanei considerarono Angelo di Costanzo, assieme a Giovanni Della Casa, l'inventore dell'enjambement. L'opera \u00e8 stata pi\u00f9 volte ristampata nel XVIII secolo, soprattutto in una edizione curata da Antonio Federico Seghezzi in cui le \"Rime\" di Angelo di Costanzo erano associate a quelle di Galeazzo di Tarsia e di Pirro Schettini.\nLo storico.\nCompil\u00f2 una \"Istoria del Regno di Napoli\" in venti libri, in cui tratta il periodo dal 1250 (anno della morte di Federico II di Svevia) al 1486 (anno della partecipazione alla guerra nel Ducato di Milano da parte di Ferrante d'Aragona). I primi otto libri furono stampati a Napoli nel 1572; l'opera completa a L'Aquila nel 1581. L'opera, iniziata come reazione al \"Compendio\" di Pandolfo Collenuccio, \u00e8 caratterizzata dalla rappresentazione affettuosa dei governanti napoletani, sia angioini che aragonesi, rappresentate come nobili figure plutarchiane."}
{"id": "1322947", "revid": "184755", "url": "https://it.wikipedia.org/wiki?curid=1322947", "title": "Costruzione temporanea", "text": "Una costruzione temporanea \u00e8 un'opera architettonica fatta per durare un determinato intervallo di tempo o per modificarsi nel tempo; pu\u00f2 trattarsi ad esempio di una casa unifamiliare, una microarchitettura o una installazione. L'aggettivo \"temporaneo\" si contrappone alla condizione di permanenza che sempre caratterizza l'oggetto o il manufatto edilizio, fatto per \"durare nel tempo\". Le costruzioni temporanee si possono definire tali quando, per caratteristiche strutturali quali tecnologie leggere o assemblaggio a secco, occupano il suolo solo temporaneamente, ma anche quando, pur essendo stabili, risultino adattabili ad usi e utenze distinte, grazie a strutture flessibili che \"attrezzano\" lo spazio e lo rendono variabile alle diverse esigenze. Diverse sono le accezioni del costruire temporaneo che riguardano ciascun ambito del vivere (abitare, lavorare, divertirsi, studiare) e sono la mobilit\u00e0, il nomadismo, la precariet\u00e0 e l'emergenza.\nStoria del concetto di temporaneit\u00e0.\nIl modo di pensare, costruire e abitare subisce dei mutamenti in virt\u00f9 delle innovazioni tecniche fra la fine dell'Ottocento e la prima met\u00e0 del Novecento: ci\u00f2 induce a sostituire a un'architettura duratura, con ha una propria \"quota di eternit\u00e0\" e destinata a durare a lungo, un'architettura durevole concepita per avere una vita relazionata al tempo in cui, presumibilmente, sar\u00e0 utilizzata. Si assiste ad un passaggio dall'idea di tempo all'idea di temporaneit\u00e0, intesa come declinazione del concetto di tempo nel costruire e nel vivere. \nLa temporaneit\u00e0 intesa come provvisoriet\u00e0 \nTecniche della temporaneit\u00e0.\nLa leggerezza \u00e8 la caratteristica delle tecniche da cui una costruzione temporanea non pu\u00f2 prescindere. La leggerezza, infatti, garantisce velocit\u00e0 e facilit\u00e0 di impianto, cos\u00ec come velocit\u00e0 e facilit\u00e0 di disarmo. Materiali e sistemi costruttivi devono pertanto essere leggeri, prima di poter diventare espressione di temporaneit\u00e0: di conseguenza, la costruzione temporanea si avvale di materiali che siano ridotti nelle dimensioni e nel peso e ricondotti ad elementi da comporre e assemblare a secco, scelti a catalogo nell'ambito della produzione industriale.\nReversibilit\u00e0.\nLa reversibilit\u00e0 \u00e8 il pi\u00f9 alto livello di temporaneit\u00e0 che richiede, nell'atto del costruire, l'impiego di tecnologie leggere e tecniche esecutive industriali, come l'assemblaggio a secco e un approccio sensibile alla ricerca di strategie in grado di stabilire delle interrelazioni tra l'ambiente e le sue risorse. La reversibilit\u00e0 \u00e8 quindi la capacit\u00e0 di un processo costruttivo di tornare al punto di partenza \"senza lasciare tracce\", ad esempio nelle fasi di progettazione, realizzazione e gestione di un green building. Si possono definire reversibili le costruzioni che:\n\"Nell'evoluzione storica delle tecniche si \u00e8 andato affermando un'idea di tempo non riferita strettamente alla vita dell'edificio, ma piuttosto all'uso che ne fa l'utente; quest'idea si basa sul confronto e sulla collaborazione, e non sul dominio, tra uomo e natura, grazie alle nuove tecniche che favoriscono la leggerezza e la reversibilit\u00e0 del costruire\".\nFlessibilit\u00e0.\nLa flessibilit\u00e0 nel costruire contemporaneo \u00e8 la capacit\u00e0 di produrre ambienti in grado di evolversi e di adattarsi ai cambiamenti di vita degli utenti, o all'uso che essi ne fanno nel tempo. Essa costituisce un ulteriore livello di temporaneit\u00e0, espressione dinamica di costruzioni stabili che assolvono nel medesimo spazio diversi gradi di variabilit\u00e0. Consente all'edificio, sostanzialmente, di assolvere a utilizzi o contesti temporanei nella sua gi\u00e0 prevista temporaneit\u00e0.\nSi pu\u00f2 definire flessibile una costruzione che:"}
{"id": "1322948", "revid": "130040", "url": "https://it.wikipedia.org/wiki?curid=1322948", "title": "Raimondo Berengario I di Barcelona", "text": ""}
{"id": "1322950", "revid": "110157", "url": "https://it.wikipedia.org/wiki?curid=1322950", "title": "Pieve dei Santi Giusto e Clemente (Murlo)", "text": "La pieve dei Santi Giusto e Clemente \u00e8 una chiesa cattolica situata a Casciano, nel comune di Murlo.\nLa presenza di un monastero femminile dedicato a san Giusto avrebbe conferito a Casciano l'appellativo \"delle Donne\". Soppresso nel 1463, la sua chiesa ricevette la dignit\u00e0 di pieve di Murlo. L'odierno edificio, riferibile al tardo periodo romanico, presenta un impianto a croce latina a unica navata, con transetto sporgente e scarsella terminale. L'edificio appare privo di caratteri decorativi, fatta eccezione per la finestra della facciata, ornata da una ghiera a sezione circolare, caratterizzata da un motivo bicromo. Il semplice portale architravato \u00e8 sormontato da un arco a tutto sesto."}
{"id": "1322951", "revid": "94647", "url": "https://it.wikipedia.org/wiki?curid=1322951", "title": "Joachim Murat", "text": ""}
{"id": "1322953", "revid": "848247", "url": "https://it.wikipedia.org/wiki?curid=1322953", "title": "Colle Braida", "text": "Il colle Braida (1.007 m) \u00e8 un valico alpino che collega la bassa Val di Susa con la Val Sangone.\nDescrizione.\nDal versante di Avigliana (in Val di Susa), salendo verso il colle, si incontra la Sacra di San Michele; dal versante di Giaveno (in Val Sangone) si incontra il comune di Valgioie. La zona \u00e8 meta di passeggiate negli autoctoni faggeti, frequentati anche dai cercatori di funghi.\nEscursionismo.\nA partire dal Colle Braida \u00e8 possibile raggiungere con breve camminata la vetta boscosa del monte Ciabergia (1.170 m), dove si gode di una discreta visuale sui laghi di Avigliana e sulle montagne della Bassa Val di Susa (dal Monte Musin\u00e8 fino alla Punta Lunella). Sulla salita si incontrano i cartelli che indicano la presenza dell\"'Aula Didattica Micologica\", sita in localit\u00e0 Rastellino.\nInoltre un ampio sentiero di 7 km. collega il Colle Braida con il Colle Bione."}
{"id": "1322955", "revid": "228587", "url": "https://it.wikipedia.org/wiki?curid=1322955", "title": "Chiesa dei Santi Giusto e Clemente", "text": ""}
{"id": "1322967", "revid": "1573940", "url": "https://it.wikipedia.org/wiki?curid=1322967", "title": "Pieve di Santa Cecilia (Crevole)", "text": "La pieve di Santa Cecilia \u00e8 un edificio sacro situato a Crevole, nel comune di Murlo.\nStoria.\nLa sua fondazione \u00e8 tra le pi\u00f9 antiche del territorio della Val di Merse: citata dal 1189, era gi\u00e0 una parrocchia operante. Dopo la distruzione della rocca ad opera delle truppe imperiali nel 1554, la chiesa fu annessa al vicariato di Murlo; solo nel 1687, a seguito della soppressione dell'eremo di Montespecchio e del trasferimento a Crevole dei monaci, ebbe un momento di ripresa. Il progressivo abbandono di queste terre contribu\u00ec al lento decadimento dell'edificio, solo parzialmente arrestato nel XX secolo. Dal 1988 \u00e8 diventata di propriet\u00e0 privata e quindi non \u00e8 pi\u00f9 possibile visitarla.\nNella Pieve di Santa Cecilia in Crevole fu trasferito e rimase nella stessa Pieve la Madonna di Crevole ad opera di Duccio di Boninsegna, attualmente al Museo dell'Opera metropolitana del Duomo di Siena."}
{"id": "1322969", "revid": "124123", "url": "https://it.wikipedia.org/wiki?curid=1322969", "title": "Nati nel 1498", "text": ""}
{"id": "1322976", "revid": "17654", "url": "https://it.wikipedia.org/wiki?curid=1322976", "title": "Il grande blu", "text": ""}
{"id": "1322980", "revid": "1305772", "url": "https://it.wikipedia.org/wiki?curid=1322980", "title": "Chiesa di Santa Cecilia", "text": ""}
{"id": "1322981", "revid": "158286", "url": "https://it.wikipedia.org/wiki?curid=1322981", "title": "Pieve di Santa Cecilia", "text": ""}
{"id": "1322986", "revid": "44638", "url": "https://it.wikipedia.org/wiki?curid=1322986", "title": "Polemiche", "text": ""}
{"id": "1322987", "revid": "729019", "url": "https://it.wikipedia.org/wiki?curid=1322987", "title": "Lucio Serrani", "text": "Biografia.\nSpecialista del lancio del martello con un personale di m. 78,02 conseguito all'arena di Milano il 6 settembre 1988, in occasione della vittoria ai Campionati Italiani assoluti. In precedenza aveva gi\u00e0 vinto il titolo nel 1984 (con m. 74,72), nell'anno della partecipazione alle Olimpiadi di Los Angeles, che vincer\u00e0 ancora nel 1986 (con m. 74,80) e nel 1987 (m.74,18). Dopo due anni torner\u00e0 a vincere nel 1991 con un lancio a m. 71,88. Partecipante alle Olimpiadi di Los Angeles ed a quelle di Seul. Alle Universiadi ha vinto la medaglia d'argento a K\u014dbe nel 1985 e quella di bronzo a Zagabria nel 1987. Sempre nel 1987, ai Giochi del Mediterraneo ha vinto la medaglia d'oro a Latakia.\nAttivit\u00e0 Master.\nNel marzo del 2007 ai \"tricolori master\" disputati nell'Arena Civica di Milano ha spopolato nella doppietta martello-martellone, categoria M45. Ha ottenuto un miglior lancio a 48,14 nella specialit\u00e0 che lo aveva visto protagonista anche alle Olimpiadi di Los Angeles e Seoul, e un 14,01 con l'attrezzo pi\u00f9 pesante.\nCampionati nazionali.\n5 titoli nazionali ai Campionati italiani assoluti di atletica leggera (1985/1988 e 1991)"}
{"id": "1322990", "revid": "1605525", "url": "https://it.wikipedia.org/wiki?curid=1322990", "title": "Avvakum", "text": "Arciprete della Cattedrale di Kazan', guid\u00f2 il movimento di opposizione alle Riforme ecclesiastiche volute dal patriarca Nikon. \u00c8 venerato come santo dai Vecchi credenti. La sua autobiografia e le lettere allo zar, a Feodosija Prokof'evna Morozova e ad altri aderenti al Raskol, sono considerati capolavori della letteratura russa del XVII secolo.\nBiografia.\nNato in un piccolo villaggio della diocesi di Ni\u017enij Novgorod, figlio di un pope di campagna che, smesso l'abito talare, non disdegnava le abitudini del volgo, e di una pia donna di nome Marija, Avvakum rimase orfano di padre all'et\u00e0 di dodici anni. Scelta fin da giovane la carriera sacerdotale si spos\u00f2 all'et\u00e0 di 17 anni con una ragazza del proprio villaggio, anch'essa orfana, dal nome Anastasija Markovna. A ventun anni fu ordinato diacono, a ventidue prete del paese di Lopati\u0161\u010di dove, nel 1652, sar\u00e0 ordinato Arciprete.\nAlle prese con numerosi problemi con i propri fedeli, che tentarono pi\u00f9 volte di linciarlo per la sua intransigenza, Avvakum fugg\u00ec per due volte a Mosca dove entr\u00f2 in contatto, grazie al proprio padre spirituale Ivan Neronov, con la Confraternita degli Zelatori della Piet\u00e0, che lo accolsero quale membro.\nA partire dal 1652 Nikon, diventato Patriarca della Chiesa ortodossa russa grazie anche all'appoggio dell'organizzazione, inizi\u00f2 a stilare una vasta serie di riforme nella liturgia e nella teologia russe. Tali riforme avevano lo scopo di far tornare la Chiesa russa in aderenza coi precetti delle altre Chiese dell'Europa orientale. Avvakum, insieme ad altri, religiosi e non, interpretarono le modificazioni introdotte alla stregua di corruzione dei dettami della \"vera Chiesa di Dio\". A chi gli contestava che tutte le altre Chiese orientali avevano formule liturgiche e teologiche corrispondenti ai precetti provenienti da Costantinopoli, Avvakum ribadiva che la caduta della capitale dell'Impero bizantino nelle mani dei Turchi non poteva che considerarsi una punizione divina per l'utilizzo di tali empi ed eretici costumi religiosi.\nA causa della sua strenua opposizione alle Riforme Avvakum fu ripetutamente imprigionato e infine ucciso sul rogo a Pustoz\u0435rsk, dove si trovava in esilio per ordine dello zar. Il punto dove fu arso \u00e8 oggi circondato da innumerevoli croci di legno intagliate. L'autobiografia di Avvakum, pietra miliare della letteratura russa seicentesca, racconta le fatiche e le umiliazioni a cui il religioso fu sottoposto durante gli anni dell'esilio e della prigionia nell'estremo oriente russo, la storia della sua amicizia e la successiva rottura dei rapporti con lo zar Alessio, le sue pratiche di esorcista e la sua sconfinata ammirazione per la natura e il Creato."}
{"id": "1322993", "revid": "767487", "url": "https://it.wikipedia.org/wiki?curid=1322993", "title": "Il ritorno dei morti viventi 2", "text": "Il ritorno dei morti viventi 2 (\"Return of the Living Dead Part II\") \u00e8 un film del 1988 diretto da Ken Wiederhorn.\n\u00c8 il sequel di \"Il ritorno dei morti viventi\" (1985) di Dan O'Bannon ed \u00e8 stato distribuito nei cinema italiani nel 1988, dapprima con alcune anteprime estive nelle localit\u00e0 balneari, dalla casa di distribuzione C.I.D.I.F. Alcune scene inedite, totalmente assenti nella vecchia versione in VHS, sono presenti nell'edizione in DVD.\nProduzione:\nParte del cast tecnico e artistico del film precedente venne ricontattato per prendere parte a questo sequel.\nDAN O'Bannon rifiut\u00f2 immediatamente perch\u00e9 riteneva do non dover aggiungere altro alla sua versione del film, anche Don Calfa non volle prender parte al film.\nJames Karen e Thom Mathews presero invece parte al film interpretando due nuovi personaggi che, come nel film precedente, diventano zombi.\nAllan Trautman interpreta ancora una volta TARMAN (lo zombi del barile), mentre Johnathan Terry interpreta il Colonnello Glover, l'unico personaggio presente anche nel primo film.\nTrama.\nIn una piccola e tranquilla cittadina di provincia degli Stati Uniti, un gruppo di ragazzini trova all'interno di un condotto fognario degli strani bidoni, caduti accidentalmente da un camion dell'esercito. La curiosit\u00e0 dei giovani li porta ad aprire i misteriosi contenitori, causando la fuoriuscita della \"Trioxina\", un potente gas realizzato segretamente dal governo, capace di riportare in vita i morti. Mentre questa sostanza comincia a diffondersi nell'aria, in un cimitero nelle vicinanze, due profanatori di tombe al \"lavoro\" verranno coinvolti dalle esalazioni, mentre tutto intorno a loro inizia a diventare inquietante: i morti iniziano a risorgere dalle loro lugubri dimore e a uccidere, e sopravvivere sar\u00e0 difficile...\nFilm della saga.\nIl film capostipite ha avuto quattro sequel, diretti da vari registi; in Italia sono stati distribuiti solo i primi due."}
{"id": "1323000", "revid": "119939528", "url": "https://it.wikipedia.org/wiki?curid=1323000", "title": "Lodovico Zambeletti (pittore)", "text": "Biografia.\nLodovico Zambeletti era nipote omonimo del fondatore della casa farmaceutica Zambeletti. Portato naturalmente alle belle arti, ha seguito i corsi dell'Accademia di Brera dove \u00e8 stato allievo di Cesare Tallone.\nNel 1924 \u00e8 stato invitato ad esporre alla XIV Biennale di Venezia. \nDopo i primi modi postimpressionisti, evolve verso una pittura con esiti pi\u00f9 solidamente strutturati.\nSi \u00e8 dedicato con buon successo a soggetti prevalentemente di paesaggio, ma anche di figure di genere e di ambiente.\nImportante anche la sua attivit\u00e0 di ritrattista, con opere conservate nelle quadrerie della C\u00e0 Granda di Milano, dell'Istituto dei Ciechi e del Teatro dei Filodrammatici.\n\u00c8 stato socio della societ\u00e0 artistica Permanente di Milano dove ha esposto in occasione della \"XX Biennale Nazionale di Milano\" nel 1957.\nMorto celibe a 85 anni ha nominato proprio erede l'Ospedale Maggiore di Milano, destinandovi i ritratti dei genitori e dello zio materno, opere del secondo decennio del secolo. Le civiche raccolte d'arte moderna del Comune di Milano conservano altri suoi dipinti."}
{"id": "1323010", "revid": "1516087", "url": "https://it.wikipedia.org/wiki?curid=1323010", "title": "Gongolo di platino", "text": ""}
{"id": "1323011", "revid": "123978003", "url": "https://it.wikipedia.org/wiki?curid=1323011", "title": "Marathon Group", "text": "Zodiak Kids Studios (precedentemente conosciuta come Marathon Media, Marathon Animation, Marathon Productions or Marathon Media Group) \u00e8 una societ\u00e0 di produzione televisiva mondiale francese con sede a Neuilly-sur-Seine che produce programmi pensati per tutte le et\u00e0: bambini, ragazzi, e adulti. L'azienda \u00e8 stata originariamente fondata come Marathon Productions, da Olivier Br\u00e9mond e Pascal Breton nel febbraio 1990, e Vincent Chalvon-Demersay si \u00e8 unito al team nel 1999 per sviluppare la programmazione dell'animazione di Marathon, insieme a David Michel. L'azienda \u00e8 soprattutto conosciuta per le serie animate \"Totally Spies! - Che magnifiche spie!\", \"Martin Myst\u00e8re\" e \"LoliRock.\"\nStoria.\nL'azienda si \u00e8 costituita nel 2006, a seguito della fusione dei gruppi produttivi: Marathon, Marathon Media, T\u00e9l\u00e9 Images Productions e Adventure Line Productions, ed \u00e8 una controllata della De Agostini Communications. \nNel 2007 la societ\u00e0 viene acquisita da De Agostini e successivamente portata in dote alla controllata Zodiak Media Group.\nIl 29 febbraio 2008 l'azienda ha acquisito la KMProduction, creata dal regista Renaud Le Van Kim.\nNel febbraio 2016, Zodiak Media si \u00e8 fusa con il Banijay Group, e Marathon \u00e8 stata inserita nel processo.\nL'azienda \u00e8 una delle maggiori societ\u00e0 di produzione e distribuzione di serie televisive francese. La loro produzione viene generalmente doppiata in inglese, tailandese, malese, arabo, italiano, spagnolo e altre ancora. "}
{"id": "1323017", "revid": "33689", "url": "https://it.wikipedia.org/wiki?curid=1323017", "title": "Lucio Mummio Felice Corneliano", "text": "Era membro della famiglia dei \"Felices\", originaria dell'Italia o della parte occidentale dell'Impero (forse della Spagna), che ascese al patriziato nella prima met\u00e0 del III secolo.\nUn'iscrizione incisa prima del 235 ne descrive la carriera fino alla pretura. Felice fu \"Decemvir stlitibus iudicandi\" intorno al 218, \"sevir equitum Romanorum turmae II\" (\"due volte comandante di uno squadrone di cavalleria romana\"), candidato dell'imperatore alla questura intorno al 225, tribuno della plebe nel 227 e candidato imperiale alla pretura intorno al 230. Esercit\u00f2 il consolato nel 237. Per ordine di Valeriano difese la citt\u00e0 di Bisanzio nel 256-257 dalle incursioni dei Goti."}
{"id": "1323020", "revid": "3082", "url": "https://it.wikipedia.org/wiki?curid=1323020", "title": "Lucio Mummidio Felice Corneliano", "text": ""}
{"id": "1323024", "revid": "1953061", "url": "https://it.wikipedia.org/wiki?curid=1323024", "title": "Woking (borough)", "text": "Woking \u00e8 un borgo del Surrey, Inghilterra, Regno Unito, con sede in loco."}
{"id": "1323031", "revid": "123350749", "url": "https://it.wikipedia.org/wiki?curid=1323031", "title": "Ennupla", "text": "In matematica si definisce ennupla (scritto anche n-pla o n-upla), tupla o pi\u00f9 propriamente tupla ordinata, una collezione o un elenco ordinato di n oggetti. Di tali oggetti si dice che appartengono alla ennupla, ed essi si chiamano anche elementi, o membri, della ennupla.\nUna n-pla ordinata si distingue da un insieme di n elementi in quanto fra gli elementi di un insieme non \u00e8 dato alcun ordine. Inoltre gli elementi di una ennupla possono anche essere ripetuti.\nPer tenere distinte le notazioni delle n-ple da quelle degli insiemi solitamente le prime vengono scritte fra parentesi tonde o acute:\nEssendo la n-pla un elenco ordinato, in generale di ogni suo elemento \u00e8 possibile dire se sia il primo, il secondo, il terzo, eccetera, fino all'n-esimo. Viceversa, data una n-pla, per ogni \"k\" &lt; \"n\" possiamo dire quale sia il k-mo elemento della n-pla.\nDi qui segue la principale propriet\u00e0 delle n-ple, secondo la quale due n-ple sono uguali se e solo se sono uguali i termini corrispondenti in base all'ordinamento, cio\u00e8:\nNella pratica matematica, si tende ad utilizzare il termine ennuple o tuple soprattutto per sequenze i cui termini siano tendenzialmente in numero fissato e di natura disomogenea, preferendo i termini sequenza o successione finita o stringa per elementi appartenenti allo stesso insieme e in numero arbitrario. La prima \u00e8 identificata come elemento del prodotto cartesiano tra pi\u00f9 insiemi; la sequenza finita come applicazione da {1, 2, ..., \"n\"} (\"n\" \u2265 0) a un insieme qualsiasi \"S\" .\nDefinizione.\nLa definizione di n-pla ordinata si ottiene in modo ricorsivo osservando che se si dispone della definizione di (n-1)-pla ordinata allora si pu\u00f2 definire la n-pla ordinata come la coppia ordinata costituita dal primo elemento della n-pla e dalla (n-1)-pla costituita dai restanti n-1 elementi:\nSi dimostra immediatamente che questa definizione \u00e8 soddisfacente, in quanto soddisfa la condizione di uguaglianza posta sopra.\nIn questo modo la definizione di n-pla ordinata viene ricondotta ricorsivamente alla definizione di coppia ordinata.\nEnnuple e insiemi.\nPer quanto il concetto di ennupla ordinata possa sembrare estremamente semplice e intuitivo, tanto quanto quello di elenco ordinato, esso \u00e8 uno di quei concetti che hanno posto le maggiori difficolt\u00e0 nell'ambito della formulazione rigorosa della matematica. Infatti se si persegue lo scopo di fondare tutta la matematica su un unico concetto primitivo, e si vuole che tale concetto primitivo sia quello di insieme, allora anche la ennupla ordinata deve essere definita a partire solo dal concetto di insieme. E questo \u00e8 un problema tutt'altro che banale.\nPer produrre una definizione soddisfacente di ennupla ordinata, ovvero in grado di cogliere ci\u00f2 si intende intuitivamente con quel termine, per prima cosa bisogna definire le propriet\u00e0 fondamentali che devono caratterizzare la ennupla ordinata, e in particolare quelle propriet\u00e0 che consentono di distinguerla da un insieme.\nQuando si esplicitano gli elementi di un certo insieme, ogni elemento viene elencato una e una sola volta, e soprattutto non conta l'ordine con cui vengono elencati gli elementi. Ad esempio se qualcuno chiede quali siano le mogli di Enrico VIII, si pu\u00f2 fornire la risposta componendo il seguente insieme:\nIn questo insieme ci sono effettivamente tutte le sei mogli di Enrico VIII, sicch\u00e9 esso costituisce una risposta esauriente alla domanda che era stata posta. Ma se \u00e8 vero che quello \u00e8 effettivamente l'insieme delle mogli di Enrico, \u00e8 pur vero che esse non si trovano disposte secondo l'ordine con cui sono state sposate. Per questa ragione il problema cambia completamente se qualcuno chiede quale sia stata la sequenza (o la successione) delle mogli di Enrico VIII. In tal caso non sarebbe sufficiente elencare gli elementi dell'insieme delle mogli, ma si dovrebbe poter dire quale sia stata la prima, la seconda, la terza, eccetera.\nIl fatto che quando si esplicitano a voce o per iscritto gli elementi di un insieme si debba comunque seguire una certa sequenza, perch\u00e9 il linguaggio umano \u00e8 sequenziale, potrebbe far pensare che gli insiemi vengano dati sempre e comunque in una certa sequenza (o successione) e che si tratti semplicemente di fornire la successione \"giusta\". Se cos\u00ec fosse basterebbe semplicemente \"riordinare\" l'insieme esplicitato qui sopra partendo dalla prima moglie e procedendo con quelle successive. In realt\u00e0 per\u00f2 nel concetto di insieme non c'\u00e8 nulla che richiami un ordine, e se ci si vuole raffigurare un insieme lo si dovrebbe piuttosto raffigurare come un insieme di oggetti sparsi su un piano, o comunque in uno spazio non ordinato. Nell'esempio considerato sopra l'insieme delle mogli di Enrico potrebbe essere immaginato come un insieme di sei immagini sparse su una scrivania, con tanto di nome sopra. Oppure si potrebbe pensare ad un sacchetto nel quale siano state poste delle palline, ognuna delle quali contiene un nome.\nIl problema di definire una sequenza ordinata a partire solo ed unicamente dal concetto di insieme pu\u00f2 essere ricollegato pertanto al problema di riuscire a descrivere la successione delle mogli di Enrico disponendo solo di sacchetti con dentro delle palline contenenti dei nomi, quando n\u00e9 le palline n\u00e9 i sacchetti possano essere in alcun modo ordinati. Ad esempio si potrebbe immaginare di dover preparare dei sacchetti, poi infilare tutti i sacchetti in un sacco pi\u00f9 grande, facendo in modo che chi apra il sacco sia in grado di ricostruire, solo a partire dal contenuto dei sacchetti, quale sia stata la sequenza delle mogli di Enrico VIII.\nLa soluzione di questo problema fu trovata per la prima volta da Norbert Wiener nel 1914, e qualche anno pi\u00f9 tardi Kazimierz Kuratowski trov\u00f2 una soluzione simile, ma pi\u00f9 elegante.\nSi supponga di voler indicare, in qualche modo convenzionale, che la prima moglie di Enrico VIII \u00e8 stata Caterina d'Aragona. Allora si pu\u00f2 preparare un solo sacchetto, con dentro una pallina che contiene il nome di Caterina d'Aragona. In questo modo chi apre il sacchetto - se conosce la convenzione che si sta usando - capir\u00e0 che c'\u00e8 stato un tempo in cui l'unica moglie di Enrico era o era stata Caterina d'Aragona. Se quello \u00e8 l'unico sacchetto fra tanti a contenere un solo nome, allora non importa dove esso si trovi in mezzo a tutti gli altri: la semplice esistenza del sacchetto in mezzo a tutti gli altri sar\u00e0 sufficiente a comunicare che la prima moglie \u00e8 stata Caterina d'Aragona. Un sacchetto con un solo nome rappresenta ovviamente un insieme contenente un solo elemento, per cui il primo insieme da comporre \u00e8 questo:\nSe poi si vuole comunicare che la seconda moglie \u00e8 stata Anna Bolena, allora non si pu\u00f2 preparare un sacchetto con la sola pallina di Anna Bolena, poich\u00e9 - come si \u00e8 detto - in tal caso non si potrebbe pi\u00f9 usare il sacchetto con una sola pallina per indicare la prima moglie. Bisogner\u00e0 invece preparare un sacchetto con due palline, una contenente (di nuovo) il nome di Caterina di Aragona, e l'altra contenente il nome di Anna Bolena. Se questo \u00e8 l'unico sacchetto con due palline, chi lo trova capir\u00e0 che c'\u00e8 stato un tempo in cui le uniche due mogli di Enrico erano o erano state Caterina di Aragona e Anna Bolena, e avendo gi\u00e0 trovato il sacchetto con la sola pallina di Caterina di Aragona, dedurr\u00e0 che Anna Bolena \u00e8 stata la seconda moglie. Questo secondo sacchetto corrisponde al seguente insieme:\nA questo punto si dispone gi\u00e0 di tutto ci\u00f2 che occorre per descrivere la coppia ordinata delle prime due mogli di Enrico VIII. Basta infatti porre questi due sacchetti in un sacchetto pi\u00f9 grande e consegnare il tutto a chi di dovere. Il sacchetto pi\u00f9 grande sta ovviamente per un insieme che contiene i due precedenti insiemi, cio\u00e8:\nCos\u00ec facendo, usando solo ed esclusivamente degli insiemi, si \u00e8 in grado di esprimere tutte le informazioni contenute in una coppia ordinata.\nBisogna poi preparare un terzo sacchetto, dal quale si possa evincere che la terza moglie \u00e8 stata Jane Seymour, e cos\u00ec via. Esistono vari modi di procedere in pratica, ma visto che tutta questa discussione \u00e8 finalizzata ad un problema di matematica, si pu\u00f2 sfruttare la possibilit\u00e0 di esprimere con degli insiemi tutte le informazioni necessarie a definire una coppia ordinata. Infatti se si sa esprimere in termini di insiemi la coppia ordinata (a,b) di elementi di un insieme A, allora una tripla ordinata (a, b, c) la si pu\u00f2 esprimere come una coppia ordinata di due termini, uno dei quali \u00e8 un termine di A, e l'altro \u00e8 una coppia ordinata di termini di A. Si tratta cio\u00e8 di porre:\ne cos\u00ec di seguito per sequenze ordinate di dimensioni maggiori.\nEtimologia.\nIl termine \"n-pla\" si ottiene come generalizzazione dei numerali moltiplicativi \"triplo\", \"quadruplo\", \"quintuplo\"... \"multiplo\", che derivano da analoghi termini latini con suffissi in \"-plus\" o termini greci con suffissi in \"-ploos\". Tali suffissi a loro volta derivano da una radice indoeuropea da cui deriva buona parte degli aggettivi e dei sostantivi moltiplicativi delle lingue indoeuropee."}
{"id": "1323035", "revid": "94647", "url": "https://it.wikipedia.org/wiki?curid=1323035", "title": "Gulbis", "text": ""}
{"id": "1323038", "revid": "124123", "url": "https://it.wikipedia.org/wiki?curid=1323038", "title": "Morti nel 1627", "text": ""}
{"id": "1323040", "revid": "599013", "url": "https://it.wikipedia.org/wiki?curid=1323040", "title": "Herbert Waas", "text": "Carriera.\nEsord\u00ec nella Bundesliga con il Monaco 1860 nel 1981-1982 per poi passare al , club dove rimase per otto anni dando un contributo alla vittoria nella Coppa UEFA 1987-1988, ottenuta battendo in finale l'Espanyol. Nel suo curriculum anche 11 gare con la Nazionale tedesca con una rete all'attivo.\nNel 1989 approd\u00f2 in Italia per indossare la maglia rossobl\u00f9 del . Nella prima stagione disput\u00f2 20 partite segnando 4 gol. L'anno successivo la squadra ottenne la retrocessione nonostante il cambio di panchina che port\u00f2 Radice a sostituire Scoglio dopo sette giornate di campionato.\nTornato in Germania, Waas venne acquistato dall', rimanendovi solo per un anno. Pass\u00f2 poi allo , con il quale gioc\u00f2 per due stagioni. Chiuse la carriera professionistica in patria con la nel 1994-1995."}
{"id": "1323041", "revid": "45775", "url": "https://it.wikipedia.org/wiki?curid=1323041", "title": "Ennupla ordinata", "text": ""}
{"id": "1323042", "revid": "773636", "url": "https://it.wikipedia.org/wiki?curid=1323042", "title": "Chiese di Pisa", "text": "Lista delle chiese di Pisa.\nInquadramento storico e artistico.\nA Pisa \u00e8 universalmente nota la piazza del Duomo, con la cattedrale, capolavoro del romanico in Italia, il battistero e la celeberrima torre campanaria pendente. Tuttavia il panorama dell'architettura religiosa cittadina \u00e8 molto pi\u00f9 ampio, vantando numerose chiese e basiliche che, improntate allo stile romanico pisano, rappresentano un prezioso scrigno di storia e arte, tra i pi\u00f9 antichi e meglio conservati della Toscana. Tra le pi\u00f9 rilevanti, per antichit\u00e0 e prestigio, non si possono non citare la chiesa di San Paolo a Ripa d'Arno e la basilica di San Pietro Apostolo.\nA ci\u00f2 vanno aggiunti gli importanti esempi di epoca manierista e barocca, tra cui spicca la chiesa dei Cavalieri, fatta decorare dai duchi medicei coi migliori artisti attivi allora in Toscana.\nUna parte del patrimonio chiesastico cittadino \u00e8 oggi trasformato e adibito ad altri usi, culturali o abitativi."}
{"id": "1323043", "revid": "124123", "url": "https://it.wikipedia.org/wiki?curid=1323043", "title": "Morti nel 43 a.C.", "text": ""}
{"id": "1323046", "revid": "124123", "url": "https://it.wikipedia.org/wiki?curid=1323046", "title": "Morti nel 1758", "text": ""}
{"id": "1323050", "revid": "125636513", "url": "https://it.wikipedia.org/wiki?curid=1323050", "title": "Beatrice di York", "text": "Biografia.\nInfanzia.\n\u00c8 nata al Portland Hospital di Londra l'8 agosto 1988. \u00c8 stata chiamata come la figlia pi\u00f9 piccola della regina Vittoria ed \u00e8 stata battezzata nella Cappella Reale del St. James's Palace il 20 dicembre 1988.\nI suoi genitori hanno divorziato nel 1996, quando aveva otto anni.\nEducazione e carriera.\nBeatrice ha incominciato la sua istruzione alla Upton House School, Windsor, nel 1991. Successivamente, ha frequentato la Coworth Park School, Surrey, dal 1995; poi \u00e8 passata alla St. George's School, ad Ascot, una scuola di sole ragazze, dal 2000 al 2007. Nel 2005 \u00e8 stato reso noto che la principessa Beatrice soffre di dislessia.\nIl 9 settembre 2011 si \u00e8 laureata presso la Goldsmiths, University of London in Storia e Storia delle idee.\nDurante l'estate del 2008 ha lavorato come assistente alle vendita a Selfridges, catena britannica di grandi magazzini. Ha anche lavorato, senza ricevere uno stipendio, presso l'Ufficio stampa del Ministero degli Esteri.\nNel 2009 Beatrice \u00e8 diventata la prima reale ad apparire un film, con un breve cameo in \"The Young Victoria,\" prodotto dalla madre Sarah Ferguson ed ambientato nei primi anni di regno della regina Vittoria del Regno Unito.\nNell'aprile del 2015 \u00e8 stato confermato che Beatrice aveva intenzione di trasferirsi a New York. \u00c8 vice presidente di partnership e strategia nell'azienda di informatica statunitense Afiniti che si concentra sullo sviluppo dell'intelligenza artificiale.\nFidanzamento e matrimonio.\nPer circa undici anni, fino al luglio 2016, Beatrice ha avuto una relazione con l'imprenditore Dave Clark.\nIl 26 settembre 2019 Buckingham Palace ha annunciato il fidanzamento ufficiale con Edoardo Mapelli Mozzi e il matrimonio, che si sarebbe dovuto celebrare il 29 maggio 2020. Rinviato il 17 aprile 2020 a causa dell'emergenza COVID-19, il matrimonio \u00e8 stato quindi officiato il 17 luglio 2020 nella cappella reale di Tutti i Santi del Royal Lodge, Windsor. \nIl 19 maggio 2021 Buckingham Palace ha annunciato che la principessa era in attesa del primo figlio, nato il 18 settembre 2021 al Chelsea and Westminster Hospital di Londra, una femmina, che viene chiamata Sienna Elizabeth Mapelli-Mozzi.\nTitoli, trattamento e stemma.\nTitoli e trattamento.\nIn quanto nipote della sovrana del Regno Unito per la linea di discendenza maschile, la principessa Beatrice ha il titolo di Principessa del Regno Unito di Gran Bretagna ed Irlanda del Nord con il trattamento di Sua Altezza Reale:\nIl titolo completo di Beatrice \u00e8 il seguente: \"Sua Altezza Reale, la principessa \"Beatrice Elizabeth Mary\", principessa del Regno Unito di Gran Bretagna ed Irlanda del Nord, Mrs. Mapelli Mozzi\u201d.\nStemma.\nIl 18 luglio 2006 la regina Elisabetta II ha concesso un nuovo stemma alla nipote Beatrice.\nL'usuale stemma reale britannico, posto all'interno di uno scudo romboidale sagomato, \u00e8 differenziato da un lambello d'argento a cinque pendenti, quello centrale ed i due esterni carichi di un'ape al naturale; il lambello, come di prassi, \u00e8 posato anche sui supporti, il leone e l'unicorno.\nLo stemma \u00e8 coronato dalla corona che dal 1917 distingue i nipoti non duchi del sovrano, composta da quattro croci patenti e quattro fioroni alternati (tre croci e due fioroni visibili), diadema che corona inoltre la testa del leone ed il collo dell\u2019unicorno."}
{"id": "1323051", "revid": "124123", "url": "https://it.wikipedia.org/wiki?curid=1323051", "title": "Nati nel 1531", "text": ""}
{"id": "1323054", "revid": "124123", "url": "https://it.wikipedia.org/wiki?curid=1323054", "title": "Nati nel 106 a.C.", "text": ""}
{"id": "1323057", "revid": "124123", "url": "https://it.wikipedia.org/wiki?curid=1323057", "title": "Nati nel 969", "text": ""}
{"id": "1323061", "revid": "124123", "url": "https://it.wikipedia.org/wiki?curid=1323061", "title": "Morti nel 1038", "text": ""}
{"id": "1323064", "revid": "124123", "url": "https://it.wikipedia.org/wiki?curid=1323064", "title": "Nati nel 390 a.C.", "text": ""}
{"id": "1323069", "revid": "124123", "url": "https://it.wikipedia.org/wiki?curid=1323069", "title": "Nati nel 1664", "text": ""}
{"id": "1323070", "revid": "124123", "url": "https://it.wikipedia.org/wiki?curid=1323070", "title": "Morti nel 1664", "text": ""}
{"id": "1323073", "revid": "124123", "url": "https://it.wikipedia.org/wiki?curid=1323073", "title": "Nati nel 1385", "text": ""}
{"id": "1323074", "revid": "124123", "url": "https://it.wikipedia.org/wiki?curid=1323074", "title": "Morti nel 1385", "text": ""}
{"id": "1323078", "revid": "1048993", "url": "https://it.wikipedia.org/wiki?curid=1323078", "title": "Sarah Kerrigan", "text": "Sarah Louise Kerrigan \u00e8 uno dei personaggi principali della serie di videogiochi di StarCraft. \u00c8 inizialmente un soldato, Luogotenente della Confederazione appartenente al progetto \"Fantasma\" che aveva come obiettivo l'addestramento di super-soldati dotati di facolt\u00e0 psichiche speciali (abilit\u00e0 psioniche); poi passa nelle file dei Figli di Korhal (futuro Dominio), guidati da Arcturus Mengsk e ne diventa Tenente in qualit\u00e0 di comandante in seconda. Abbandonata a se stessa, proprio da Mengsk, in balia di un'orda zerg apparentemente sembra essere uccisa, salvo scoprire in seguito che \u00e8 stata catturata viva dallo sciame e il suo codice genetico riprogrammato per diventare un'ibrida umano/zerg. Diventa nel gioco il personaggio antagonista dopo la mutazione che la rende la \"Regina delle lame\" della razza Zerg, dapprima come comandante in seconda (al pari dei Cerebrati) sotto il controllo dell'Unica Mente e poi diventa infine il comandante di una propria genia Zerg. Della sua vecchia esistenza conserva tutti i ricordi ma ormai la sua fedelt\u00e0 allo sciame \u00e8 assoluta. Nei confronti di Mengsk nutre un odio feroce per quello che le ha fatto.\nStoria.\nStarCraft.\nSarah Louise Kerrigan scopr\u00ec la forza dei suoi poteri psionici latenti in tenera et\u00e0. Un innocente raptus d'ira infantile rivolto contro i genitori caus\u00f2 una gravissima emorragia cerebrale alla madre, uccidendola in modo orribile. Negli anni seguenti, suo padre avrebbe ripetuto continuamente solo queste parole: \"Ho visto la sua testa disintegrarsi\". A causa di questo terribile incidente, la Confederazione Terran venne a conoscenza dei suoi poteri e la reclut\u00f2 per il programma \"Fantasma\". In seguito ai risultati senza precedenti (livello psionico 10, mai raggiunto da nessuno fino a quel momento; pi\u00f9 tardi anche il fantasma Nova raggiunger\u00e0 quel livello) dei test di valutazione psionici, le sue abilit\u00e0 richiesero un completo riassetto del sistema di misurazione. Ci\u00f2 che restava della sua umanit\u00e0 fu annientato e Kerrigan divenne il Fantasma numero 24 (numero in codice 24601).\nL'eccellenza dimostrata nell'ambito del programma Fantasma la port\u00f2 a diventare un'assassina implacabile al comando del corrotto governo confederato. L'assassinio del senatore indipendente Angus Mengsk, da parte di Kerrigan e altri due fantasmi, dest\u00f2 l'attenzione del figlio del defunto, Arcturus.\nInizialmente determinato a esigere vendetta per l'omicidio del padre, Arcturus cap\u00ec presto che Kerrigan sarebbe potuta diventare un'arma da usare contro la Confederazione, cos\u00ec uccise gli altri 2 fantasmi ma non Kerrigan.\nSarah Kerrigan viene scelta da Arcturus Mengsk per divenire il braccio destro della sua organizzazione, che contrappone gli indipendentisti del pianeta Korhal IV alle forze della Confederazione Terran, dopo che queste ultime avevano bombardato il pianeta con armi nucleari, rendendolo desertico.\nMa Sarah non si ricordava di aver ucciso il padre di Arcturus perch\u00e9 dopo ogni missione, a tutti i fantasmi viene cancellata la memoria.\nDopo averla salvata da una struttura sperimentale clandestina, rimosse i suoi inibitori neurali, restituendole i suoi ricordi per metterla contro il governo che aveva abusato di lei. Kerrigan e Mengsk divennero alleati.\nNella campagna Terrestri di \"Starcraft\", il rivoluzionario Arcturus Mengsk combatte la Confederazione servendosi dello sciame zerg, che pu\u00f2 controllare tramite un emettitore PSI. A seguito di alcuni contrasti con Kerrigan, Mengsk invier\u00e0 proprio quest'ultima, da sola, a distruggere la flotta Protoss e salvare gli Zerg del pianeta Tarsonis, piuttosto che farli attaccare dagli stessi Protoss. Ma lo sciame, incontrollato, attaccher\u00e0 l'avamposto terrestre alle spalle, uccidendo tutti, compresa Sarah, il cui corpo viene racchiuso dagli Zerg in un bozzolo.\nNella campagna Zerg, il giocatore dovr\u00e0 accompagnare il bozzolo attraverso le varie fasi di sviluppo sino alla sua apertura, rivelando che Kerrigan \u00e8 viva, ma \u00e8 divenuta una zerg dominata dall'Unica Mente. Tuttavia, le forze congiunte di Protoss e terrestri riusciranno ad abbattere l'Unica Mente, liberando Kerrigan dal suo dominio, ma senza riconvertirla in terrestre. Lo sciame zerg, indebolito, si ritira su Char assieme a Sarah, la \"Regina delle Lame\", meditando un imminente ritorno.\nStarCraft: Brood War.\nNell'espansione \"Brood War\", Kerrigan riesce ad ingannare sia i Protoss che i Terrestri di Jim Raynor, i quali la aiutano a distruggere definitivamente l'Unica mente. In questo modo, Kerrigan regna su tutti gli Zerg, distruggendo completamente la forza d'invasione del DTU, autoproclamandosi regina dell'universo. I Protoss ed Arcturus Mengsk torneranno sconfitti a ricostruire le proprie forze sui rispettivi pianeti.\nStarCraft II.\nNel secondo capitolo della saga, \"StarCraft II\", Kerrigan \u00e8 di nuovo potente (livello psionico 12) e al comando degli zerg. Si riveler\u00e0 essere l'unica speranza di salvezza delle tre razze contro la minaccia dell'ibrido protoss-zerg.\nRaynor, sfruttando il potere di un antico artefatto Xel'Naga, riesce a farle recuperare la sua coscienza umana, e a ridarle quindi il completo libero arbitrio. In \"Heart of the Swarm\", ora libera dallo sciame, viene portata in una base nel Protettorato Umojano che viene per\u00f2 attaccata dalle forze del Dominio, costretta alla fuga decide di vendicarsi di Mengsk e cercare Raynor. Su invito di Zeratul si reca su Zerus, pianeta degli Zerg, e diventa una nuova \"regina delle lame\" pur mantenendo la sua umanit\u00e0. Alla fine riesce a liberare Raynor ma costui la rigetta perch\u00e9 disgustato dal fatto che si \u00e8 fatta reinfestare. Nell'ultimo capitolo della saga, \"Legacy of the Void\", riesce infine a uccidere Amon, uno Xel'Naga rinnegato, diventando ella stessa una Xel'Naga.\nAspetto.\nIn origine, Kerrigan era una giovane donna dai capelli rossi - a volte riuniti a coda di cavallo - e occhi verdi. Il suo abbigliamento comprendeva un'armatura dotata di un sistema d'occultamento. Una volta diventata la Regina delle Lame l'aspetto di Kerrigan cambia radicalmente: la pelle diventa verde e protetta da un lucido carapace viola che comprende una corazza e dei parastinchi; i capelli diventano simili a steli; dietro la schiena compaiono due enormi ali scheletriche con le quali Kerrigan riesce a fare a pezzi i nemici; gli occhi diventano gialli. Ascesa come Xel'Naga, Kerrigan si presenta come fatta di pura luce, comprese le ali che non sono pi\u00f9 minacciose.\nPersonalit\u00e0.\nQuando era umana, Kerrigan era coraggiosa e audace. Inoltre, ha un carattere morale, come quando si oppone alla scelta di Arcturus Mengsk di usare gli Zerg come arma, seppur poi lo aiuta comunque nella missione, causando il massacro della popolazione di Tarsonis. Divenuta la Regina delle Lame diventa pi\u00f9 sadica e aggressiva, ma anche fredda, calma e calcolatrice, anche se, dopo essere stata purificata dall'artefatto Xel'Naga, riacquista parte della propria umanit\u00e0, che conserver\u00e0 anche quando diventer\u00e0 di nuovo la leader degli zerg. Una volta consapevole delle azioni di Amon, Kerrigan, presa la sua vendetta contro Mengsk, arriver\u00e0 anche a stringere delle sottili alleanze con i terran e i protoss contro il loro vero nemico."}
{"id": "1323082", "revid": "1613185", "url": "https://it.wikipedia.org/wiki?curid=1323082", "title": "Labirinto di Robert Morris", "text": "Labirinto \u00e8 un'Installazione contemporanea di Robert Morris custodita nel parco di Villa Celle (Collezione Gori) in provincia di Pistoia.\nRealizzata nel 1982, costruita in marmo, serpentino e cemento, ha le dimensioni di un triangolo equilatero di lato 15m X h 2,1 m.\nL'esterno \u00e8 caratterizzato da un lungo muro a righe bianche e verdi, chiaro riferimento all'architettura delle chiese romaniche toscane. L'entrata \u00e8 obliqua e non ortogonale rispetto al piano di terra e un unico corridoio si snoda tra angoli fortemente acuti portando prima in discesa e poi in salita (infatti il labirinto e situato su un pendio) in un continuo che infine ci porta al centro della struttura, dando solo la possibilit\u00e0 di tornare indietro.\nIl tema di quest'installazione \u00e8 il viaggio, si pu\u00f2 intendere sia in senso fisico, andare a conoscere il mondo, sia in senso psicologico, partire alla ricerca di se stessi. In entrambi i casi durante la ricerca si affrontano momenti critici (spigoli aguzzi), in alcuni momenti il viaggi\u00f2 \u00e8 facile come \u201candando in discesa\u201d, mentre in altri si fa pi\u00f9 fatica a continuare, suggerendo una lettura metafisica della condizione dell'esistenza umana. L'artista ha voluto eliminare dal percorso le possibili varianti che si possono avere in un labirinto, probabilmente perch\u00e9 al di l\u00e0 delle scelte che facciamo, il percorso vitale alla fine \u00e8 unico."}
{"id": "1323083", "revid": "339392", "url": "https://it.wikipedia.org/wiki?curid=1323083", "title": "L85", "text": ""}
{"id": "1323091", "revid": "339392", "url": "https://it.wikipedia.org/wiki?curid=1323091", "title": "SA80", "text": ""}
{"id": "1323095", "revid": "110157", "url": "https://it.wikipedia.org/wiki?curid=1323095", "title": "Radio Romance", "text": "Radio Romance \u00e8 il secondo singolo estratto dal secondo album di Tiffany, intitolato \"Hold an Old Friend's Hand\". In Inghilterra usc\u00ec come primo singolo."}
{"id": "1323096", "revid": "72396", "url": "https://it.wikipedia.org/wiki?curid=1323096", "title": "Scultura fluttuante Celle", "text": "Scultura fluttuante Celle \u00e8 un'installazione contemporanea di Marta Pan custodita nel parco di Villa Celle (Collezione Gori) in provincia di Pistoia.\nRealizzata nel 1990, in Alluminio verniciato, le due piattaforme misurano 3 m e 1,5 m.\nMarta Pan \u00e8 stata invitata da Giuliano Gori per lavorare specificatamente in quest'ambiente, il lago della villa.\nLa scultura \u00e8 situata vicino all'angolo formato dalla strada del percorso ed il ponte che oltrepassa il lago. \u00c8 composta da due elementi della medesima forma ma di diverse dimensioni, che sono ancorati al fondo ma comunque liberi di fluttuare di qualche metro e di specchiarsi sull'acqua. Idealmente, partendo da una sfera le \u00e8 stato sottratto il volume corrispondente alla posizione di altre quattro sfere, cos\u00ec si creano questi angoli particolari.\nDall'altra parte del lago vi \u00e8 un piccolo molo immerso dove c'\u00e8 una barca che i visitatori possono prendere per avvicinarsi all'opera."}
{"id": "1323101", "revid": "78273", "url": "https://it.wikipedia.org/wiki?curid=1323101", "title": "San Leone Vescovo", "text": ""}
{"id": "1323102", "revid": "410660", "url": "https://it.wikipedia.org/wiki?curid=1323102", "title": "Josef Strauss", "text": "Era figlio del compositore Johann Strauss padre e fratello dei compositori Eduard e Johann Strauss II.\nBiografia.\nFiglio secondogenito di Johann Strauss padre e di Anna Streim, come gi\u00e0 era accaduto per gli altri fratelli, anche Josef non avrebbe dovuto dedicarsi alla musica: il padre, infatti, lo aveva destinato alla carriera militare. Josef tuttavia detestava la guerra, non si sentiva adatto ad indossare un'uniforme. In una lettera indirizzata al padre, all'et\u00e0 di diciotto anni, scrisse:\nQuando il padre, nel 1844, abbandon\u00f2 la famiglia per andare a vivere con la sua amante Emilie Trampusch, Josef fu libero di dedicarsi a ci\u00f2 che pi\u00f9 amava, gli studi ingegneristici, e perci\u00f2 frequent\u00f2 il Politecnico di Vienna. Durante i moti del 1848, Josef si un\u00ec agli studenti ribelli del Politecnico rischiando anche l'arresto, scongiurato solo dalla determinazione con cui fu difeso e protetto dalla madre Anna.\nConclusi gli studi al Politecnico, dopo essere partito dai lavori manuali pi\u00f9 modesti, aveva fatto una brillante quanto rapida carriera: a ventiquattro anni dirigeva gi\u00e0 la costruzione di un acquedotto e pubblicava un manuale intitolato \"Raccolta di esempi, formule, testi e tavole di matematica, meccanica, geometria e fisica\". Aveva inoltre inventato, nel 1853, una macchina per la pulizia delle strade che era stata anche adottata dalla citt\u00e0 di Vienna.\nIl 1853 segn\u00f2 una svolta nella storia della famiglia Strauss. Johann, gi\u00e0 molto affaticato, ebbe un collasso che fece temere il peggio e i medici gli imposero un lungo periodo di riposo assoluto. Scrisse Eduard Strauss:\nLa malattia del fratello Johann cambi\u00f2 la sua esistenza, sacrificando le proprie aspirazioni, Josef si applic\u00f2 scrupolosamente allo studio musicale, perfezionandosi sotto la guida di Amon (gi\u00e0 insegnante del fratello). Il 21 luglio 1853 scriveva alla fidanzata:\nIl 31 agosto 1853 present\u00f2 al pubblico il suo primo valzer, significativamente intitolato \"Die Ersten und Letzten\" (\"Il primo e l'ultimo\"); tale titolo \u00e8 esplicativo di come a Josef non interessasse per niente mantenere la sua posizione di direttore per molto tempo. Come il padre e il fratello maggiore, Josef ebbe subito dalla sua parte critica e pubblico, meravigliati dalla capacit\u00e0 dimostrata da un ingegnere di trasformarsi in breve tempo in direttore e violinista.\nIl grande talento di Josef venne riconosciuto perfino da suo fratello Johann che cos\u00ec affermava:\n\"Pepi\" era il nomignolo con il quale veniva chiamato Josef in famiglia.\nL'8 giugno 1857 Josef Strauss si spos\u00f2 con la sua compagna d'infanzia Caroline Pruckmayer (1831-1900), soprannominata \"Lintcherl\", dalla quale ebbe una figlia, Karoline Anna (1858-1919), che nacque il 27 marzo 1858. Di temperamento pacato, Josef fu il pi\u00f9 riservato e meno divo della famiglia. In un documento del 27 luglio 1862 viene descritto di statura media, viso lungo, capelli neri, occhi marroni, bocca e naso proporzionati.\nJosef contribu\u00ec tra le altre cose ad ampliare in modo determinante il repertorio delle orchestre Strauss inserendo sempre pi\u00f9 frequentemente nei suoi concerti pagine di Wagner, Berlioz e Liszt.\nIl suo ritmo di lavoro ci viene cos\u00ec descritto dal fratello Eduard:\nEra considerato lo Schubert del valzer. Poeta pi\u00f9 che musicista, Josef incarnava la tipica figura dell'artista romantico, incline all'introspezione. I suoi valzer tristi e tormentati riflettono appieno il suo carattere, ombroso e schivo. Fra i pi\u00f9 celebri valzer dell'autore si ricordano \"Sph\u00e4ren-Kl\u00e4nge\" (Armonie celesti) op. 235, \"Delirien-Walzer\" (Valzer del Delirio) op. 212 che tradisce l'amore dell'autore per Wagner, \"Transaktionen\" (Transazioni) op. 184 scritto nel 1865 scritto per i concerti all'aperto nel \"Volksgarten\" di Vienna, \"Aquarellen\" op. 258, \"Mein Lebenslauf ist Lieb und Lust\" (La mia vita \u00e8 amore e piacere) op. 263, \"Dynamiden\" op. 173, il cui vero titolo \u00e8 \"Geheimnise Anziehungskr\u00e4fte\" (I segreti poteri dell'attrazione) presentato per la prima volta il 30 gennaio 1865 alla \"Redoutensaal\" dell'Hofburg durante il ballo degli industriali. Successivamente, il motivo della prima sequenza di valzer di questo lavoro verr\u00e0 ripresa dal compositore Richard Strauss per i valzer della sua opera Der Rosenkavalier (Il Cavaliere della Rosa).\nPer il valzer \"Dorfschwalben aus Osterreich\" (Rondini dai villaggi d'Austria) op. 164, Josef Strauss si ispir\u00f2 alla omonima raccolta di novelle di August Silberstein e la raffinatezza di questa pagina fece scrivere a Jacob:\nFra le polke di maggiore successo si ricordano invece la \"Jockey-Polka\" op. 278, \"Plapperm\u00e4ulchen!\" op. 245 (uno spensierato scherzo musicale dedicato alla figlia Karoline), \"Ohne Sorgen!\" (Senza pensieri!) op. 271, \"Moulinet-Polka\" op. 57, \"Irenen-Polka\" op. 113, \"WinterIust\" op. 121, \"Auf Ferienreisen!\" op. 133, \"P\u00eale-m\u00eale\" op. 161, \"Eingesendet\" op. 240, \"Eislauf\" op. 261 e specialmente la \"Pizzicato-Polka\", scritta a quattro mani col fratello Johann nel 1869).\nPer la polka-mazurka, il suo genere musicale prediletto, scrisse svariati brani nei quali meglio poteva esprimere il proprio senso poetico; fra le pi\u00f9 famose si ricordano \"Die libelle\" (La libellula) op. 204, \"Die emancipirte\" op. 282 (L'emancipata), \"Die Tanzende Muse\" op. 266, \"Frauenherz\" (Cuore di Donna) op. 166, \"Die Schw\u00e4tzerin\" op. 144, \"Arm in Arm\" op. 215, \"Thalia\" op. 195.\nPochi mesi dopo la morte della madre (avvenuta il 23 febbraio 1870), durante un concerto a Varsavia, Josef (la cui salute era gi\u00e0 malferma), particolarmente teso a causa di un diverbio con un componente dell'orchestra, svenne sul podio, cadde e batt\u00e9 la testa. Le sue condizioni apparvero subito disperate; trasportato a Vienna, vi mor\u00ec prematuramente il 22 luglio 1870, all'et\u00e0 di quarantatr\u00e9 anni.\nJosef Strauss venne inizialmente sepolto nel Cimitero di San Marco (\"Sankt Marxer Friedhof\") accanto alla madre, e successivamente, i resti vennero spostati in una tomba nel Cimitero Centrale di Vienna, nell'area dedicata ai grandi compositori, a fianco del resto della famiglia Strauss."}
{"id": "1323108", "revid": "1305772", "url": "https://it.wikipedia.org/wiki?curid=1323108", "title": "Villanova (Cagliari)", "text": "Villanova (\"Biddanoa\" in sardo) \u00e8 uno dei quattro quartieri storici di Cagliari, fondato nel XIII secolo ai piedi del versante est del colle su cui sorge Castello.\nI primi abitanti del quartiere furono i contadini del vicino campidano che intrattenevano relazioni commerciali con la citt\u00e0. Villanova nacque quando questi contadini decisero di stabilirsi pi\u00f9 vicini a Cagliari, in modo da averne agevolazione nella loro attivit\u00e0. Fino ai primi decenni del XX secolo, l'origine agricola del quartiere era rivelata anche dai numerosi orti e dalle vigne che lo circondavano.\nTra 1616 ed il 1680 vi risiedette Giovanni Angelo Puxeddu, il pi\u00f9 grande pittore e scultore sardo del XVII Secolo.\nIl quartiere oggi si presenta con la sua parte vecchia, situata tra la via Garibaldi e il terrapieno di viale Regina Elena, caratterizzata da semplici abitazioni, che si sviluppano su uno o due piani, diverse chiese e numerose botteghe, e la parte pi\u00f9 recente, attraversata dalla centrale e trafficata via Sonnino, con i palazzi, sorti a partire dagli anni '30 del '900, che hanno gradualmente occupato le campagne, in cui sorgevano isolati alcuni importanti monumenti, come la basilica di San Saturnino e la circostante necropoli, oggi circondati dal viavai caotico della citt\u00e0 moderna.\nVillanova \u00e8 sede di due importanti arciconfraternite, impegnate in maniera particolare nei riti della settimana santa cagliaritana.\nLuoghi di interesse.\nAltri edifici.\nPalazzina della ex polveriera.\nAll'estremit\u00e0 settentrionale del viale Regina Elena si trovano i Giardini pubblici, dove sorge la palazzina della ex Polveriera, in stile neoclassico, progettata da Carlo Pilo Boyl di Putifigari, ideatore anche dell'omonimo palazzo. La palazzina ospita la Galleria comunale d'arte di Cagliari.\nScuole \"Riva\".\nIn piazza Garibaldi sorge l'imponente complesso delle scuole elementari \"Alberto Riva\", palazzone in stile medievaleggiante costruito tra il 1912 e il 1930. L'edificio \u00e8 preceduto da un terrazzino, collegato tramite alcune gradinate alla piazza sottostante. La facciata \u00e8 realizzata in cotto, con basamento in pietra di Serrenti, ed \u00e8 ornata da bifore e trifore. La scuola, intitolata ad Alberto Riva di Villasanta, diciottenne caduto durante la prima guerra mondiale, venne gravemente danneggiata dai bombardamenti del '43 e in seguito restaurata.\nExM\u00e0.\nIn via San Lucifero si trova l'ex Mattatoio comunale, edificio realizzato alla met\u00e0 del XIX secolo in stile neogotico, su progetto del capitano Domenico Barbino. Attivo nell'originaria funzione fino al 1966, il vasto complesso venne in seguito riorganizzato e oggi \u00e8 da tutti conosciuto come ExM\u00e0, con funzione di centro comunale d'arte e cultura. Le mura perimetrali sono ancora oggi decorate da protomi bovine.\nLegione dei Carabinieri.\nA poca distanza dall'ExM\u00e0, in via Sonnino, sorge il monumentale edificio della Legione dei Carabinieri, edificato tra il 1930 e il 1933, su progetto degli ingegneri Angelo Binagli e Flavio Scano, dalla societ\u00e0 Ferrobeton. Il palazzo, in stile eclettico, \u00e8 ornato da decorazioni destinate alla celebrazione della patria, tra cui quattro sculture bronzee raffiguranti nudi maschili, allegorie de \"L'Et\u00e0 Fascista, La Giustizia, La Nuova Giovinezza\" e \"Il Dovere\", opera di Albino Manca. L'edificio \u00e8 affiancato dal Parco delle Rimembranze, situato nell'angolo tra la via Sonnino e la via San Lucifero, dove si trova il Monumento ai Caduti, (1935), opera in stile razionalista di Ubaldo Badas.\nPalazzina Lixi-Contini.\nNell'angolo tra via Settembrini e via Paoli, al confine con il moderno e trafficato quartiere di San Benedetto, si trova la palazzina Lixi-Contini, che prende il nome dal progettista, l'ingegnere Gaetano Lixi Delogu (1899-1995).\nLa costruzione \u00e8 caratterizzata dall'avere un ampio giardino che si estende lungo via Settembrini e via Leopardi.\nLa sua realizzazione venne completata nel 1933. La palazzina \u00e8 nota soprattutto per l'elegante disegno, le rifiniture e decorazioni esterne a cui lavor\u00f2 Francesco Ciusa nella costruzione originaria. Tra le decorazioni spicca la testa della Gorgona Rondanini realizzata su modelli di Bice Lixi Delogu all'atto della ricostruzione delle parti distrutte dal bombardamento del 1943.\nEdifici in stile Liberty.\nA Villanova sorgono alcune palazzine e villini in stile Liberty di un certo interesse, come Palazzo Valdes, dalle facciate riccamente decorate, che sorge nel primo tratto del viale Regina Elena e fu edificato tra il 1901 e il 1915, ampliato nel 1926, danneggiato dai bombardamenti del '43 e in seguito restaurato. Interessante anche la palazzina al numero 11 di via Sonnino."}
{"id": "1323116", "revid": "729019", "url": "https://it.wikipedia.org/wiki?curid=1323116", "title": "Oh Jackie", "text": "Oh Jackie \u00e8 un singolo tratto dal secondo album di Tiffany, \"Hold an Old Friend's Hand\", lanciato per il mercato giapponese nel maggio del 1989."}
{"id": "1323119", "revid": "124474231", "url": "https://it.wikipedia.org/wiki?curid=1323119", "title": "Justin Chatwin", "text": "Biografia.\nNato nella British Columbia, debutta nel 2001 con un piccolo ruolo nel film \"Josie and the Pussycats\", in seguito partecipa a varie serie tv come \"Taken\" e \"Smallville\". Nel 2004 recita nel thriller \"Identit\u00e0 violate\", seguito dal film indipendente \"Kidnapped - Il rapimento\". Ma la grande occasione arriva nel 2005, quando ottiene il ruolo di Robbie, figlio di Ray Ferrier (interpretato da Tom Cruise) ne \"La guerra dei mondi\" di Steven Spielberg.\nIn seguito partecipa ad un episodio di \"Weeds\" e ad \"Ulteriori istruzioni\", episodio della terza stagione di \"Lost\". Nel 2007 \u00e8 protagonista del thriller paranormale \"Invisible\". \u00c8 uno degli interpreti di \"Middle of Nowhere\", del 2008. Il 15 novembre 2007 viene confermata la sua partecipazione, nel ruolo del protagonista Goku, al film \"Dragonball Evolution\" diretto da James Wong e prodotto dalla 20th Century Fox. Dal 2011 \u00e8 tra i personaggi principali della serie televisiva statunitense \"Shameless\".\nDoppiatori italiani.\nNelle versioni in italiano dei suoi lavori, Justin Chatwin \u00e8 stato doppiato da:"}
{"id": "1323121", "revid": "158286", "url": "https://it.wikipedia.org/wiki?curid=1323121", "title": "Debora Compagnoni", "text": ""}
{"id": "1323123", "revid": "770685", "url": "https://it.wikipedia.org/wiki?curid=1323123", "title": "Partito dei Comunisti della Repubblica di Moldavia", "text": "Il Partito dei Comunisti della Repubblica di Moldavia ( - PCRM) \u00e8 un partito politico moldavo guidato da Vladimir Voronin.\nFa parte del Partito della Sinistra Europea.\nAttivit\u00e0.\n\u00c8 stato il partito al governo della Moldavia dal 2001 al 2009; ne fanno parte l'ex Presidente Vladimir Voronin, oltre che gli ex Primi ministri Vasile Tarlev e Zinaida Grecean\u00eei.\nUltimo programma elettorale proposto.\nPer l'attuale periodo al governo, il PCRM ha proposto i seguenti obiettivi per la nazione:\nL'intero programma elettorale pu\u00f2 essere letto sul sito ufficiale del PCRM.\nRisultati alle ultime elezioni.\nAlle elezioni del 6 marzo 2005 il partito ha ottenuto 716.336 voti (il 45,98% dei voti validi); ha ottenuto 56 seggi nel Parlamento per la XVI legislatura.\nAlle elezioni del 5 aprile 2009, con una affluenza del 59,9%, ha avuto il 50,00% dei consensi, ottenendo 61 seggi. Ma il risultato \u00e8 stato fortemente contestato dall'opposizione, con l'accusa di brogli.\nIl 29 luglio 2009 si sono tenute le elezioni anticipate, che hanno fatto conquistare al PCRM solo il 44,69% dei voti, perdendo in tal modo la maggioranza assoluta dei seggi. La nuova maggioranza \u00e8 composta dai quattro partiti di opposizione, che si sono riuniti nell'Alleanza per l'Integrazione Europea. Il Presidente Vladimir Voronin e il Primo Ministro Zinaida Grecean\u00eei si sono dimessi nel mese di settembre 2009."}
{"id": "1323143", "revid": "1745361", "url": "https://it.wikipedia.org/wiki?curid=1323143", "title": "Tiple", "text": "Il tiple (che in spagnolo significa \"soprano\") \u00e8 una piccola chitarra che si ritrova in tutta l'America Latina, anche se le versioni delle Antille spagnole (Porto Rico, Repubblica Dominicana, ecc.) si differenziano molto da quelle del continente sudamericano (Colombia, Per\u00f9, Venezuela). Deriva indubbiamente dall'antico timple delle Isole Canarie, portato nel Nuovo Mondo dai colonizzatori spagnoli.\nTimple delle Canarie.\nRisale al XVI secolo e fu indubbiamente importato dai colonizzatori spagnoli.\nAssomiglia all'ukulele, ma in origine aveva cinque corde, disposte come nel banjo. L'accordatura \u00e8: \"sol\" - \"do\" - \"mi\" - \"la\" - \"re\".\nTiple spagnolo.\n\u00c8 una piccola chitarra di tipo ukulele, a quattro corde, caratteristica di Minorca.\nTiple portoricano.\nRisale al XVIII secolo e deriva dal guitarrillo spagnolo.\nAssomiglia a una piccola chitarra antica, ha la cassa di risonanza molto stretta e molto ornata. Monta da tre a sei corde di metallo. Ce ne sono di tipi diversi:\nHa un'accordatura a intervalli simile a quella della chitarra e, quindi, \u00e8 favorevole alla formazione di accordi e accompagnamento, sia di servizi religiosi che di balli, in orchestre composte anche da \"cuatros\".\nTiple colombiano.\nIl \"colombiano\", derivato dalla vihuela spagnola, ha assunto la sua forma moderna nel XIX secolo. \u00c8 una specie di chitarra a 12 corde, leggermente pi\u00f9 piccola, ma con corde raggruppate in quattro cori di tre. Esiste anche un tiple a 10 corde chiamato \"tiple veleno\", pi\u00f9 piccolo, originario della citt\u00e0 di V\u00e9lez nel dipartimento di Santander. Il tiple colombiano \u00e8 solitamente accordato in \"re\" - \"sol\" - \"si\" - \"mi\" (o, pi\u00f9 raramente, \"sol\" - \"re\" - \"la\" - \"mi\"; come il violino) con la corda centrale, in rame di ciascun coro sintonizzato, sull'ottava inferiore (tranne le tre corde del \"mi\", accordate all'unisono).\nTiple cubano.\nIl \"cubano\" \u00e8 disponibile in due versioni: una a 5 corde singole e l'altra a 5 doppie.\nTiple dominicano.\nIl \"dominicano\", \"tiple de Santo Domingo\" o \"tiplet\" ha cinque corde doppie e una cassa di risonanza di tipo \"bandurria\".\nTiple argentino.\nL\"'argentino\" ha sei corde e assomiglia a una piccola chitarra.\nTiple cileno.\nIl \"chileno\" assomiglia al \"colombiano\", ma con una rosetta ad intarsi e decorazioni.\nTiple peruviano.\nIl \"peruano\" \u00e8 disponibile in due versioni: una a 4 corde singole e l'altra a 4 doppie. Inoltre, il \"banjo tiple\" ha 4 paia di corde doppie.\nTiple uruguaiano.\nL\"'uruguayo\" o \"guitarra requinto\" ha 6 corde singole e assomiglia a una chitarra.\nTiple venezuelano.\nIl \"venezolano\", \"guitarro\", \"guitarro segundo\" o \"segunda guitarra\" \u00e8 una versione ridotta del \"colombiano\". Il \"cinco y medio\" o \"cinco\" appartiene alla famiglia del cuatro, ma ha 5 corde.\nVersioni moderne.\n\"Martin tiple\".\n\u00c8 un tiple a 10 corde, con accordi all'unisono e un'ottava alle estremit\u00e0 e tre cori con la corda centrale all'ottava inferiore. \u00c8 stato creato nel 1922 ed \u00e8 accordato come un ukulele. Il \"1950 Martin T28\" ne \u00e8 un recente adattamento.\nTiple strumbola.\nLo \"strumbola\" \u00e8 un tiple recente, con un'accordatura aperta e accordi incrociati.\nTiple marxochime hawaiian.\nIbrido tra la cetra da tavolo e la \"lap steel guitar\", \u00e8 un tiple che si suona pizzicando, raschiando o glissando."}
{"id": "1323145", "revid": "287204", "url": "https://it.wikipedia.org/wiki?curid=1323145", "title": "Hequan", "text": "Hequan (\u9e64\u62f3, pugilato della gru) \u00e8 un insieme di stili di arti marziali cinesi che imitano le movenze della Gru e quindi classificabile come Xiangxingquan. Siccome tutti questi stili sono praticati al sud, questi appartengono anche al Nanquan ed in particolare si parla di Fuzhou Hequan (\u798f\u5dde\u9e64\u62f3), infatti l'Hequan \u00e8 una delle sette grandi scuole di pugilato del Fujian (\u798f\u5efa\u7701\u4e03\u5927\u62f3, Fujian sheng qi da quan). La scuola conterebbe 300 anni di storia e come vedremo nella sezione dedicata al Baihequan (\u767d\u9db4\u62f3) viene fatta risalire a Fang Qiniang (\u65b9\u4e03\u5a18).\nSi \u00e8 diffusa in Fuzhou, Changle (\u957f\u4e50), Fuqing (\u798f\u6e05), Pingtan (\u5e73\u6f6d), Minqing (\u95fd\u6e05), Putian (\u8386\u7530), Gang-Ao (\u6e2f\u6fb3), indica Hong Kong e Macao) e sull'isola di Taiwan (\u53f0\u6e7e).\nBaihequan \u767d\u9db4\u62f3, pugilato della gru bianca.\nIl Pugilato della Gru Bianca (Baihequan,\u767d\u9db4\u62f3) \u00e8 una delle tipologie di scuole di imitazione dei movimenti della Gru, molto diffusa nel mondo tanto che qualcuno si ostina ad utilizzare il nome in Inglese, cio\u00e8 \"Fujian White Crane\". C'\u00e8 chi pensa che questa sia la scuola da cui si sono ramificate le altre.\nBaihequan, secondo altre fonti.\nLa storia Pi\u00f9 Diffusa.\nPer altri, lo stile della Gru Bianca \u00e8 uno degli stili pi\u00f9 giovani che derivano dal Wushu di Shaolin. La leggenda narra che durante il regno dell'imperatore Kangxi (1662-1722) della dinastia Qing, nel tempio Bailian \u767d\u83b2\u5bfa, nella regione di Funing (Fujian) viveva una donna chiamata Fang Qiniang, figlia di Fang Zhong (\u65b9\u79cd), esperto di Shaolinquan. Il padre le aveva insegnato le sue arti marziali fin dalla tenera et\u00e0. Un giorno mentre lei stava tessendo nel tempio una gru bianca volando si pos\u00f2 sul tetto, alzava la testa ed agitava le ali, ballava e giocava col suo collo, usando il becco per beccarsi le penne, sporgendo il collo per cercare cibo e torcendolo per prendere una pausa; Fang Qiniang era molto sorpresa dalla sua gestualit\u00e0. Quindi improvvisamente le tir\u00f2 una scatola, ma la gru bianca la scans\u00f2 facilmente; lei continu\u00f2 usando un regolo per attaccarla, ma ancora una volta l'attacco fu deviato disinvoltamente, dopo di che la gru bianca spieg\u00f2 le ali e vol\u00f2 alta nel cielo.\nStupita dall'abilit\u00e0 dell'animale, Fang Qi-Niang cerc\u00f2 di applicare quotidianamente al suo kung-fu i movimenti della gru bianca. Ella cominci\u00f2 ad incorporare tali movimenti nelle forme di Shaolin, sviluppando uno stile, denominato \"Gru Bianca\" (Bai He).\nDa allora Fang Qiniang insegn\u00f2 questo stile nel tempio di Bailian e divenne molto famosa. Ha avuto numerosi allievi molti dei quali venivano dalla contea di Yongchun. In seguito Fang Qiniang e suo marito Zeng Si (\u66fe\u56db) furono esiliati a Yongchun. Nella citt\u00e0 di Yongchun lei ed il marito insegnarono a 24 diversi studenti. \u00c8 nella citt\u00e0 di Yongchun (Fujian) che si \u00e8 sviluppato lo stile della Gru Bianca pi\u00f9 autentico dal quale, in seguito, sono derivate tutte le altre forme. A Yongchun dal XVII secolo ad oggi una genealogia ininterrotta di maestri ha trasmesso questo bellissimo stile che \u00e8 anche un antenato (insieme al Huquan) del Karate G\u014dj\u016b-ry\u016b, del quale Maestro \u00e8 Ch\u014djun Miyagi. Oggi \u00e8 attiva la 12\u00aa generazione che \u00e8 cos\u00ec derivata:\ngru bianca di yonchun\nbaihe china\nIl Baihequan Secondo Liu Yinshan.\nLe caratteristiche di questo stile sono radicate profondamente nelle posizioni ed intricate tecniche di mano per lo pi\u00f9 a corta distanza come ad imitare il beccheggio degli uccelli. Lo stile della gru volante, tuttavia, utilizza maggiormente tecniche sulla lunga distanza, anche se sulla corta distanza, prediligge combattimento con le mani, che simula lo sbattimento delle ali. Alcuni stili della Gru Bianca utilizzano inoltre una grande variet\u00e0 di armi tradizionali, mentre gli altri stili hanno interrotto la pratica con le armi antiche.\nSecondo Liu Yinshan questo stile sarebbe stata una conoscenza dei monaci nel tempio Shaolin (\u5c11\u6797\u5bfa) del Jiulianshan (\u4e5d\u9023\u5c71) del Fujian (\u798f\u5efa). Questa conoscenza venne poi trasmessa a Fang Huishi (\u65b9\u6167\u77f3) che la diffuse assieme ai Shaolin shiba luohanquan (\u5c11\u6797\u5341\u516b\u7f85\u6f22\u62f3), in particolare insegn\u00f2 a Fang Qiniang (\u65b9\u4e03\u5a18). Siccome Fang Qiniang insegn\u00f2 nella contea di Yongchun (\u6c38\u6625) in Fujian, lo stile prese il nome di Yongchun Baihequan (\u6c38\u6625\u767d\u9e64\u62f3).\nQuesta scuola si sarebbe poi divisa in quattro rami: Feihequan (\u98de\u9db4\u62f3); Minghequan (\u9e23\u9db4\u62f3); Suhequan (\u5bbf\u9db4\u62f3); Shihequan (\u98df\u9db4\u62f3).\nLa linea di discendenza del Baihequan a Taiwan:\nAtteggiamenti delle Mani del Baihequan.\nSecondo il libro \"Hequan\" lo stile ha due atteggiamenti delle mani: Hezhaozhang (\u9e64\u722a\u638c, Palmo dell'artiglio della gru) e Hedingquan (\u9e64\u9876\u62f3, pugno a testa di gru).\nPassi Fondamentali del Baihequan.\nI passi pi\u00f9 utilizzati per il libro \"Hequan\" sono: Pingxingbu (\u5e73\u884c\u6b65, passo parallelo) e Sanjiaobu (\u4e09\u89d2\u6b65,passo triangolare).\nZonghequan \u7e31\u9db4\u62f3, pugilato della gru che salta o Zonghequan\u5b97\u9db4\u62f3, pugilato della gru dell'antenato.\nIl nome Zonghequan pu\u00f2 essere reso con quattro ideogrammi differenti: \u7e31 (verticale); \u99ff (Jun, buono); \u8e64 (traccia); \u5b97 (antenato); che nel dialetto di Fuzhou hanno un suono uguale, ed un significato differente.\nDurante il regno dell'imperatore Daoguang (\u9053\u5149, 1821-1851) della dinastia Qing, Fang Shipei (\u65b9\u4e16\u57f9) originario della contea di Fuqing (\u798f\u6e05) nella provincia del Fujian (\u798f\u5efa), si rec\u00f2 ad apprendere il Wushu presso il tempio Tianzhu (\u5929\u7afa\u5bfa) sulla montagna Chashan (\u8336\u5c71). Dopo 10 anni di studio egli cre\u00f2 lo Zonghequan.\nI suoi principali discepoli furono chiamate le cinque tigri del Fujian: Fang Yonghua (\u65b9\u6c38\u83ef), Tang Yihe (\u5510\u4f9d\u9db4), Lin Kongpei (\u6797\u5b54\u57f9), Cai Daotian (\u8521\u9053\u606c) e Wang Ling (\u738b\u9675). \nI Taolu principali di questo sottostile sono: Fensanzhan (\u5206\u4e09\u6218); Simen (\u56db\u95e8); Sandian (\u4e09\u70b9); Wu meihua (\u4e94\u6885\u82b1); Hechi (\u9e64\u7fc5); Wubu (\u4e94\u6b65); Hudie Chuanhua (\u8774\u8776\u7a7f\u82b1); Zouma sanjiao (\u8d70\u99ac\u4e09\u89d2); ecc.\nMinghequan \u9e23\u9db4\u62f3, pugilato della gru che piange.\nSecondo Wu Bin,Li Xingdong e Yu Gongbao alla fine dell'epoca della dinastia Qing, Lin Shixian (\u6797\u4e16\u54b8) esperto in Yongchun Baihequan (\u6c38\u6625\u767d\u9e64\u62f3), si rec\u00f2 ad insegnare la propria arte marziale in Fuzhou (\u798f\u5dde). Tra i suoi discepoli si ricorda Pan Yuba (\u6f58\u5c7f\u516b), il quale lo trasmise ad altri. Pan Yuba aveva appreso anche il Luohanquan (\u7f57\u6c49\u62f3). Nel momento in cui questo stile venne appreso da Xie Chongxiang (\u8c22\u5d07\u7965) in Changle (\u957f\u4e50) nella provincia di Fujian, esso aveva subito molti cambiamenti ed assunto il nome di Minghequan.\nTra i Taolu di questo sottostile ricordiamo: Babulian (\u516b\u6b65\u8fde); ecc.\nSuhequan \u5bbf\u9db4\u62f3, pugilato della gru che passa una notte.\nWu Bin,Li Xingdong e Yu Gongbao raccontano che un certo Lin Chuanwu, originario di Chengmen nell'area di Fuzhou, studi\u00f2 questo sottostile dal monaco Jue Qing per 5 anni presso il tempio Shimen.\nPer alcuni \u00e8 solo un altro nome con cui si conosce il Zonghequan.\nLa voce di Baidu afferma che questa ramificazione fu fondata da Fang Huishi\u65b9\u5fbd\u77f3, zi Shipei \u5b57\u4e16\u57f9 originario della montagna Chashan \u8336\u5c71 nella contea di Fuqing \u798f\u6e05. Egli avrebbe avuto come allievi Tang Yihe \u5510\u4f9d\u9e64\uff0c Cheng Xuechen \u7a0b\u5b66\u741b\uff0cHuang Lin \u9ec4\u9716\uff0cCai Daonian \u8521\u9053\u5e74\uff0cil proprio figlio Fang Yonghua \u65b9\u6c38\u534e\uff0c ed il proprio nipote Fang Yongcang \u65b9\u6c38\u82cd, ecc.\nSempre per la voce di Baidu queste sono le sequenze principali del ramo: Sanzhan (\u4e09\u6218), Simen (\u56db\u95e8), Sandian (\u4e09\u70b9), Wumeihua (\u4e94\u6885\u82b1), Hechi \u9e64\u7fc5, Wubu \u4e94\u6b65, ecc.\nShihequan\u98df\u9db4\u62f3, pugilato della gru che mangia.\nTra la fine della dinastia Qing e l'inizio della repubblica cinese, lo Shihequan venne appreso da Fang Suiguan, originario di Beiling nell'area di Fuzhou. Da questi lo stile venne insegnato a Ye Shaotao. Ye continu\u00f2 la sua preparazione nello Shihequan con Zhou Zihe ed in seguito ebbe numerosi discepoli.\nIl Taolu che pi\u00f9 di altri caratterizza questo stile \u00e8 il Simen Lianhuaquan (\u5bfa\u9580\u84ee\u82b1\u62f3 oppure\u767d\u9db4\u56db\u9580\u84ee\u82b1\u62f3) che viene abbreviato in Lianhua (\u84ee\u82b1), ma in tutto ne conta 21: Jiaozhanquan (\u89d2\u6230\u62f3); Sanzhanquan (\u4e09\u6230\u62f3); Dui chui hua da jiaoquan (\u5c0d\u69cc\u5316\u5927\u89d2\u62f3); jin xing liu dou shouquan (\u91d1\u5f62\u516d\u6597\u624b\u62f3); Qi he chao song quan (\u4e03\u9db4\u671d\u677e\u62f3); Baihe shuang long qiang zhu quan (\u767d\u9db4\u96d9\u9f8d\u6436\u73e0\u62f3); Baihe huolun shou hua shen quan (\u767d\u9db4\u706b\u8f2a\u624b\u5316\u8eab\u62f3); Baihe yi xia chuanzhen hua shang jiao quan (\u767d\u9db4\u7ffc\u4e0b\u7a7f\u91dd\u5316\u4e0a\u89d2\u62f3); Baihe xi shen xishui quan (\u767d\u9db4\u6d17\u8eab\u6232\u6c34\u62f3); Baihe shuang feng chao mudan quan (\u767d\u9db4\u96d9\u9cf3\u671d\u7261\u4e39\u62f3); Baihe chongtian quan (\u767d\u9db4\u6c96\u5929\u62f3); Baihe bawang ding quan (\u767d\u9db4\u9738\u738b\u9f0e\u62f3); Baihe jitou shuang chui shou quan (\u767d\u9db4\u64ca\u982d\u96d9\u6376\u624b\u62f3); Baihe hudie shuangfei quan (\u767d\u9db4\u8774\u8776\u96d9\u98db\u62f3); Baihe gundi long shou quan (\u767d\u9db4\u6efe\u5730\u9f8d\u624b\u62f3); Baihe yi tiao long quan (\u767d\u9db4\u4e00\u689d\u9f8d\u62f3); Baihe poshui qiu yu (\u767d\u9db4\u6f51\u6c34\u6c42\u9b5a); Baihe hua luohan fan jiao quan (\u767d\u9db4\u5316\u7f85\u6f22\u53cd\u89d2\u62f3); Qiniang suibu quan (\u4e03\u5a18\u788e\u6b65\u62f3); Qiniang zhen shen he quan (\u4e03\u5a18\u9707\u8eab\u9db4\u62f3).\nFeihequan \u98de\u9db4\u62f3, pugilato della gru che vola.\nA met\u00e0 dell'epoca della dinastia Qing un maestro di Yongchun Baihequan, tale Zheng Ji apprese il Feihequan da Zheng Li (\u90d1\u793c).\nZheng Ji era famoso in Fuqing e Qingzhou dove ha avuto tre generazioni di discepoli.\nI Taolu di questo sottostile sono: sanzhan (\u4e09\u6218); Simen (\u56db\u95e8); Babu (\u516b\u6b65); Ershiba xiu (\u4e8c\u5341\u516b\u5bbf); ecc. Vengono utilizzati per allenare gli spostamenti i Meihuazhuang (\u6885\u82b1\u6869).\nScuola della Gru Bianca Tibetana.\nUn altro stile che porta il nome della Gru \u00e8 la \" Scuola della Gru Bianca Tibetana\" (), in Yale Cantonese Baak Hok Paai.\nIn origine questo stile si sarebbe chiamato \" Ruggito del Leone\" () e sarebbe stato creato dal monaco tibetano Ah Dat-Ta (\u963f\u9054\u9640, Adatuo) in epoca della dinastia Ming.\nQuesta scuola, oltre al nome Gru Bianca, ha assunto a seconda dei lignaggi diverse denominazioni tra cui ricordiamo Xiajiaquan e Lama Pai (\u5587\u561b\u6d3e)."}
{"id": "1323146", "revid": "289247", "url": "https://it.wikipedia.org/wiki?curid=1323146", "title": "XVI Olimpiade invernale", "text": ""}
{"id": "1323148", "revid": "95993", "url": "https://it.wikipedia.org/wiki?curid=1323148", "title": "Baihequan", "text": ""}
{"id": "1323150", "revid": "24443", "url": "https://it.wikipedia.org/wiki?curid=1323150", "title": "Presentazione del Signore", "text": ""}
{"id": "1323151", "revid": "95993", "url": "https://it.wikipedia.org/wiki?curid=1323151", "title": "He Quan", "text": ""}
{"id": "1323153", "revid": "95993", "url": "https://it.wikipedia.org/wiki?curid=1323153", "title": "He Ch'uan", "text": ""}
{"id": "1323154", "revid": "95993", "url": "https://it.wikipedia.org/wiki?curid=1323154", "title": "Pai Ho Ch'uan", "text": ""}
{"id": "1323159", "revid": "439868", "url": "https://it.wikipedia.org/wiki?curid=1323159", "title": "Arak", "text": "Larak, anche araq o latte di leone, () \u00e8 una bevanda alcolica tradizionale prodotta e apprezzata nella Mezzaluna fertile, molto diffuso in Libano, in Siria, in Iraq, in Giordania, in Palestina e in Israele.\nIncolore, dallo spiccato gusto di anice, ha una gradazione alcolica compresa tra il 30% e il 60%. Viene solitamente servito allungato con acqua e ghiaccio in piccoli bicchieri.\nEtimologia.\nLa parola arak deriva dall'arabo \"\u02bfaraq\" \ufecb\ufeae\ufed5, che originariamente significava \"traspirazione\" e ora ha assunto il significato di \"distillato\". L'arak non deve essere confuso con il quasi omonimo \"arrak\", acquavite prodotta dalla fermentazione di vari elementi come melassa, cereali e del vino di palma da dattero e diffuso principalmente in Estremo Oriente (Malaysia, India e Sri Lanka) e in Medio Oriente. L'arak \u00e8 invece prodotto distillando succo d'uva e aggiungendo grani d'anice. Non va inoltre confuso con l\"aragh\", che in Armenia, Iran, Azerbaigian e Georgia \u00e8 il nome colloquiale della vodka.\nPreparazione.\nIn Libano ci sono 25 marche di produttori di arak di qualit\u00e0 diverse. La lavorazione comincia gi\u00e0 all'interno dei vigneti dove i grappoli d'uva vengono lasciati sugli alberi fino al tardo settembre o all'inizio di ottobre. Una volta raccolti i grappoli vengono schiacciati in barili dove vengono lasciati fermentare assieme al succo (in arabo \"El romeli\") per tre settimane. Di tanto in tanto i barili vengono mescolati per far rilasciare al composto l'anidride carbonica prodotta.\nIl composto viene quindi travasato in alambicchi di acciaio o di rame per la prima distillazione. I tradizionali alambicchi di rame sono finemente decorati con motivi geometrici e sono molto ricercati.\nDurante la seconda distillazione all'alcol prodotto durante la prima lavorazione vengono aggiunti dei semi di anice che conferiscono al prodotto il caratteristico sapore. La proporzione tra l'alcol e i semi di anice \u00e8 variabile ed \u00e8 uno dei maggiori fattori determinanti il gusto e la qualit\u00e0 del prodotto finito.\nPer un arak di qualit\u00e0 il prodotto finito \u00e8 fatto invecchiare in giare d'argilla. Il risultato \u00e8 una bevanda all'anice simile all'ouzo, al rak\u0131, alla mistr\u00e0 e al pastis.\nL'arak di altre regioni.\nIn molte altre regioni dell'Asia vengono parimenti denominati \"arak\" altri distillati: in particolare in Indonesia un distillato di riso e in Iraq un distillato di datteri. In questi casi \"arak\" assume il significato generico di \"acquavite\".\nCuriosit\u00e0.\nL'arak viene talvolta utilizzato per la preparazione di cocktail in sostituzione del rum, in particolare nei paesi scandinavi.\nPrincipali produttori.\nI principali produttori di arak, divisi per nazione, sono:"}
{"id": "1323175", "revid": "880827", "url": "https://it.wikipedia.org/wiki?curid=1323175", "title": "Cattedrale di Aleksander Nevsky (Sofia)", "text": ""}
{"id": "1323184", "revid": "339392", "url": "https://it.wikipedia.org/wiki?curid=1323184", "title": "Corsica ferries", "text": ""}
{"id": "1323195", "revid": "78273", "url": "https://it.wikipedia.org/wiki?curid=1323195", "title": "Shamil Basayev", "text": ""}
{"id": "1323197", "revid": "92723", "url": "https://it.wikipedia.org/wiki?curid=1323197", "title": "Arcidiocesi di Sens", "text": "Larcidiocesi di Sens (in latino: \"Archidioecesis Senonensis\") \u00e8 una sede della Chiesa cattolica in Francia suffraganea dell'arcidiocesi di Digione. Nel 2020 contava 200.120 battezzati su 342.250 abitanti. \u00c8 retta dall'arcivescovo Herv\u00e9 Giraud.\nDal 1823 agli arcivescovi di Sens \u00e8 concesso di portare il titolo di \"vescovi di Auxerre\" (\"Antissiodorensis\").\nTerritorio.\nSituata nella regione della Borgogna, l'arcidiocesi di Sens comprende il dipartimento della Yonne.\nSede arcivescovile \u00e8 la citt\u00e0 di Sens, dove sorge la cattedrale di Santo Stefano. La chiesa di Santo Stefano a Auxerre, che era la cattedrale della diocesi omonima, \u00e8 oggi una semplice chiesa parrocchiale. Ad Auxerre, capoluogo del dipartimento, si trovano tuttavia la residenza abituale dell'arcivescovo e gli uffici della curia arcivescovile. Sul territorio diocesano sorgono anche la basilica di Santa Maria Maddalena a V\u00e9zelay e l'abbazia dell'Assunzione di Maria Vergine a Pontigny, cattedrale prelatizia della Missione di Francia.\nIl territorio si estende su 7.427\u00a0km\u00b2 ed \u00e8 suddiviso in 31 parrocchie, raggruppate in 7 decanati.\nStoria.\nLa diocesi di Sens risalirebbe, secondo la tradizione, al III secolo. Primi evangelizzatori della regione sarebbero stati i santi Saviniano e Potenziano, inviati in Gallia, assieme ad altri 70 missionari, da san Pietro. Tuttavia, la mancata menzione di questi santi martiri sia da parte di san Gregorio di Tours, sia da parte del \"Martyrologium Hieronymianum\", rivisto a Autun o a Auxerre prima del 600, getta qualche dubbio sull'autenticit\u00e0 della tradizione. Le reliquie dei due santi furono conservate nella chiesa dell'abbazia di \"Saint-Pierre-le-Vif\", appena fuori dalle mura di Sens.\nGli antichi cataloghi episcopali di Sens, che risalgono, nella loro parte pi\u00f9 remota, al IX e X secolo, riportano una lunga serie di vescovi di cui tuttavia, fino a San Leone (met\u00e0 del VI secolo), sono storicamente documentati solo due: Severino, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio; e Agrezio, menzionato in uno scritto di Sidonio Apollinare verso il 475.\n\"Agedincum\", citt\u00e0 del popolo celtico dei Senoni, era una \"civitas\" e capitale della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Con l'affermarsi dell'organizzazione ecclesiastica, Agedincum divenne, oltre che centro amministrativo della regione, sede metropolitana della provincia ecclesiastica, modellata su quella civile, che comprendeva le diocesi di Chartres, Auxerre, Meaux, Parigi, Orl\u00e9ans, Nevers e Troyes. Le iniziali delle sette diocesi componevano la parola \"Campont\", che era parte integrante dello stemma arcivescovile.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo.\nNel 600 o nel 601 si tenne il primo concilio di Sens, seguito da altri concili provinciali negli anni 657, 669 o 670, 846, 850, 852, 853, 862, 980, 986, 996, 1048, 1071, 1080, 1140, 1198, 1216, 1224, 1239, 1252, 1253, 1269, 1280, 1315, 1320, 1460 e 1485.\nNel concilio del Laterano del 769, che doveva giudicare il caso dell'antipapa Costantino II, la delegazione dei vescovi d'Oltralpe era guidata dall'arcivescovo Wilcario, che firm\u00f2 gli atti come \"archiepiscopus Galliarum\", arcivescovo delle Gallie. Questa autorit\u00e0 degli arcivescovi nell'ambito della Chiesa gallica fu sancita il 2 gennaio 876, quando papa Giovanni VIII concesse ad Ansegiso di Fontenelle il titolo di vicario apostolico in Gallia e Germania, titolo che aveva un valore assimilabile a quello di primate.\nDal settembre del 1163 all'aprile del 1165 Sens divenne la residenza di papa Alessandro III. Dopo questa data incomincia un lento declino, che vedr\u00e0 Sens soccombere nella rivalit\u00e0 per la primazia che la vedeva opposta a Lione fin dal IX secolo e a Parigi, che fino al 1622 rimarr\u00e0 suffraganea di Sens, nonostante il maggior peso politico.\nIl XII secolo \u00e8 caratterizzato dalla lotta per salvaguardare l'ortodossia cattolica dalle eresie: l'arcivescovo Henri Sanglier, a seguito del concilio del 1140, condann\u00f2 alcune proposizioni di Abelardo; nell'ultimo decennio del secolo l'arcivescovo Michel de Corbeil combatt\u00e9 l'eresia dei \"Poplicani\", una setta di ispirazione manichea, condannata nel concilio del 1198.\nNel 1622, con l'erezione della provincia ecclesiastica dell'arcidiocesi di Parigi, la metropolia di Sens perse, oltre a Parigi, le sedi di Chartres, Orl\u00e9ans e M\u00e9aux.\nPrima della rivoluzione, l'arcidiocesi comprendeva 774 parrocchie, raggruppate in 5 arcidiaconati con 13 decanati rurali. Gli arcidiaconati erano: Sens, Gatinais, Melun, Provins ed Etampes. Inoltre nel territorio arcidiocesano c'erano 19 abbazie maschili e 7 femminili, e 15 chiese collegiate.\nCon la Costituzione civile del clero, l'arcidiocesi fu ridotta al rango di semplice diocesi. Essa fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801 e il suo territorio fu incorporato in quello della diocesi di Troyes. Il titolo arcivescovile di Sens fu attribuito onorificamente agli arcivescovi di Parigi.\nCon il concordato del 1817 l'arcidiocesi di Sens fu restaurata con giurisdizione sugli arrondissement di Sens e di Joigny; ma questa decisione non fu promulgata dal Parlamento di Parigi. L'arcidiocesi fu effettivamente ristabilita il 6 ottobre 1822 con la bolla \"Paternae charitatis\" di papa Pio VII. Il territorio che era appartenuto alla diocesi di Auxerre fu incorporato nella restaurata arcidiocesi. Alla nuova sede metropolitana appartenevano le diocesi di Troyes, Nevers e Moulins.\nIl 6 giugno 1823 con il breve \"Antissioderensi ecclesiae\" di papa Pio VII fu concesso all'arcivescovo di Sens di fregiarsi del titolo di vescovo di Auxerre.\nIl XIX secolo fu caratterizzato da uno spiccato anticlericalismo, tanto che ancora a met\u00e0 del XX secolo la diocesi sar\u00e0 classificata come terra di missione e ancor oggi il numero di battesimi e funerali religiosi \u00e8 inferiore alla media nazionale.\nIl 15 agosto 1954 \u00e8 stata eretta la prelatura territoriale della Missione di Francia, la cui cattedrale si trova all'interno del territorio dell'arcidiocesi, a Pontigny.\nA partire dal 1973 la residenza arcivescovile \u00e8 stata traslata da Sens ad Auxerre, capoluogo dipartimentale.\nNel 1984 \u00e8 stata operata una riorganizzazione territoriale della diocesi che ha ridotto le parrocchie da circa cinquecento a centodue, raggruppandole in otto decanati.\nDal 1996 gli arcivescovi di Sens sono anche prelati della Missione di Francia o di Pontigny, essendo le due sedi unite \"in persona episcopi\".\nL'8 dicembre 2002 l'arcidiocesi di Sens ha perso la dignit\u00e0 di Chiesa metropolitana ed \u00e8 entrata a far parte della provincia ecclesiastica dell'arcidiocesi di Digione.\nStatistiche.\nL'arcidiocesi nel 2020 su una popolazione di 342.250 persone contava 200.120 battezzati, corrispondenti al 58,5% del totale."}
{"id": "1323198", "revid": "775372", "url": "https://it.wikipedia.org/wiki?curid=1323198", "title": "Osbourne Fleming", "text": "Biografia.\nVenne nominato Primo Ministro il 6 marzo 2000, tre giorni dopo che l'Anguilla United Front (AUF), una coalizione conservatrice che include il partito di Fleming (l'Anguilla National Alliance) vinse le elezioni parlamentari, guadagnando 4 dei 7 seggi elettivi. La coalizione ottenne lo stesso risultato anche nelle elezioni del 2005 e Fleming fu riconfermato nella carica.\nCon l'approssimarsi della conclusione del suo secondo mandato annunci\u00f2 pubblicamente di non volersi ricandidare per le Elezioni generali ad Anguilla del 2010, limitandosi a supportare la candidatura a Primo Ministro di Victor Banks, ministro delle finanze del suo precedente governo."}
{"id": "1323202", "revid": "76963", "url": "https://it.wikipedia.org/wiki?curid=1323202", "title": "Dane Cook", "text": "Biografia.\nNasce in una famiglia cattolica di origini irlandesi. Ha cinque sorelle e un fratello. Subito dopo gli studi alla Arlington High School inizia a lavorare come commesso in un Burger King.\nIntenzionato a diventare attore, inizia la sua carriera partecipando alla serie tv \"Maybe This Time\". Debutta sul grande schermo nel 1997 in \"Flypaper\". Nel 1999 ottiene una parte nella commedia \"Mystery Men\", che lo lancia come nuova stella emergente della commedia statunitense.\nCon i primi soldi che guadagna investe nella realizzazione del suo sito internet interattivo, grazie al quale accresce la sua popolarit\u00e0 nella comunit\u00e0 web. Inoltre \u00e8 produttore e sceneggiatore del cortometraggio \"Spiral\". Nel 2003 ottiene una parte nella commedia \"Fratelli per la pelle\". Nel 2005 recita nella commedia \"Waiting...\" e nel drammatico \"London\".\nOttiene il successo definitivo interpretando Tank Turner nel film \"La ragazza del mio migliore amico\" del 2008.\nDoppiatori italiani.\nDa doppiatore \u00e8 sostituito da:"}
{"id": "1323206", "revid": "767487", "url": "https://it.wikipedia.org/wiki?curid=1323206", "title": "Il brigante Musolino (album)", "text": "Il brigante Musolino \u00e8 un album del cantante popolare Otello Profazio del 1973.\nIn questo album viene raccontata musicalmente la storia del brigante calabrese Giuseppe Musolino."}
{"id": "1323208", "revid": "122431797", "url": "https://it.wikipedia.org/wiki?curid=1323208", "title": "Galeazzo di Tarsia", "text": "Biografia.\nI dati biografici riguardanti Galeazzo di Tarsia sono scarsi e ambigui, e il suo canzoniere esiguo.\nTutto ci\u00f2 ha fatto s\u00ec che siano nati equivoci biografici i quali hanno condizionato anche il giudizio sull'opera poetica, descritta come l'opera solitaria di un poeta irregolare.\nIl poeta, appartenente a una famiglia aristocratica calabrese, nacque probabilmente a Napoli verso il 1520. Non \u00e8 noto dove abbia studiato; si ritiene abbia partecipato alle discussioni dell'Accademia Cosentina.\nSi pensa inoltre che abbia compiuto un viaggio in Francia.\nSesto barone di Belmonte, esercit\u00f2 la sua autorit\u00e0 con prepotenza, tanto che, a causa delle violenze e dei soprusi verso i sudditi di Belmonte e di Amantea, nel 1547 fu processato alla Gran Corte della Vicaria, condannato alla perdita delle prerogative feudali. Dopo un periodo di detenzione a Castel Capuano, fu confinato a Lipari dove rimase per lo meno fino al 1551. Mentre era in prigione, mor\u00ec la moglie Camilla Carafa. Graziato dal Vicer\u00e9 Don Pedro de Toledo, nel 1553 Galeazzo di Tarsia partecip\u00f2 a una spedizione contro Siena; tuttavia lo stesso anno, appena tornato a Belmonte, fu ucciso in circostanze non chiare.\nGenealogia.\nUna sua breve genealogia \u00e8 questa:\nAlla morte di Giovanni Pietro di Tarsia la Baronia di Belmonte venne messa all'incanto dal Fisco.\nVerr\u00e0 acquistato dalla zia Diana Di Tarsia, finanziata anche dai maggiorenti belmontesi, per 20.220 ducati nel 1576.\nMa la situazione economica della Famiglia di Tarsia costringer\u00e0 l'ultima erede dei di Tarsia (Diana di Tarsia) a vendere il feudo allo stesso prezzo di 20.220 ducati a Torino Ravaschieri dei Conti Fieschi di Lavagna, di Genova.\nL'opera poetica.\nGaleazzo di Tarsia scrisse soprattutto dei sonetti, secondo il modello petrarchista predominante nel XVI secolo. Tuttavia la prima raccolta delle sue \"Rime\" venne data alle stampe solo nel 1617 a cura di Giambattista Basile; in precedenza erano stati pubblicati solo due sonetti, peraltro postumi, che erano stati indirizzati da Galeazzo di Tarsia a Vittoria Colonna, ma che vennero inseriti, modificandone la dedica, in una raccolta in lode di \"Giovanna Castriota\", pubblicata alla fine del Cinquecento a cura di Sertorio Quattromani (Cosenza 1541-1607). Giambattista Basile stamp\u00f2 dunque trentasei componimenti (trentaquattro sonetti, una canzone e un madrigale), la cui lezione fu poi migliorata da Antonio Federico Seghezzi.\nNel frattempo, nel 1758 l'erudito cosentino Salvatore Spiriti (1713-1776), in base al \"ritrovamento di un antichissimo manoscritto\" oggi perduto, ma verosimilmente autorevole, cur\u00f2 un'altra edizione delle Rime che comprendeva 50 componimenti, 14 in pi\u00f9 rispetto all'edizione del Basile. Fu Salvatore Spiriti a identificare il vero Galeazzo di Tarsia, confuso in precedenza con un omonimo zio. Spiriti pubblic\u00f2 infatti una breve biografia del Galeazzo poeta. Probabilmente per l'imbarazzo di essersi imbattuti in un gentile poeta petrarchista, che era nel contempo un violento signorotto, l'opera di Spiriti venne ritenuta poco affidabile e l'autore si attir\u00f2 commenti sarcastici e libelli satirici. La biografia del Bartelli e le moderne edizioni critiche del Bozzetti, Ponchiroli e Crupi dipendono dall'edizione di Salvatore Spiriti."}
{"id": "1323211", "revid": "122650776", "url": "https://it.wikipedia.org/wiki?curid=1323211", "title": "Rochet-Schneider", "text": "La Rochet-Schneider \u00e8 stata una Casa automobilistica francese attiva dal 1894 al 1932.\nStoria.\nInizialmente vi era solamente \"Jean-Fran\u00e7ois Rochet\", titolare di una fabbrica di biciclette a Lione, nella quale lavorava anche il figlio, \"Edouard Rochet\". Nel 1889 i due ricevettero la proposta di mettersi in societ\u00e0 con \"Th\u00e9ophile Schneider\", in modo da diffondere le biciclette ed i velocipedi in maniera pi\u00f9 rapida. Il padre rifiut\u00f2 l'offerta, ma il figlio ne rimase entusiasta, al punto da accettare ed essere cos\u00ec costretto a mettersi in concorrenza con il padre. Nacque cos\u00ec nel 1892 la societ\u00e0 \"Edouard Rochet et Th\u00e9ophile Schneider\".Ma ben presto ci si rese conto che non erano le biciclette, bens\u00ec l'automobile il potenziale mezzo di trasporto del futuro, perci\u00f2 cominciarono ad interessarsi alla produzione automobilistica e si misero alla ricerca di uno stabilimento dove poter produrre automobili in maniera efficace.La prima vettura prodotta risale al 1895 ed \u00e8 in pratica una replica delle contemporanee Benz. Da l\u00ec alla fine dell'anno altri due prototipi videro la luce, prototipi che mostravano sempre una certa parentela stilistica e tecnica con le Benz, ma anche con le Peugeot dell'epoca.Poco dopo, la Casa cominci\u00f2 a darsi all'attivit\u00e0 sportiva per diffondere al pubblico le qualit\u00e0 delle loro vetture: l'attivit\u00e0 agonistica della Rochet-Schneider vide alcuni buoni risultati alternati ad altri meno buoni, ma dettati soprattutto da circostanze sfortunate, indipendenti dalle qualit\u00e0 delle vetture, le quali furono invece notate dal pubblico per la loro affidabilit\u00e0 e robustezza.Gli ordini cominciarono a moltiplicarsi e nel 1901 le Rochet-Schneider vendute a partire dal 1895 furono circa 400.Altre due caratteristiche delle vetture della Casa lionese stavano nella loro semplicit\u00e0 costruttiva e nella loro silenziosit\u00e0, aspetti che di fatto seppero attirare a s\u00e9 una buona fetta di clientela.Nel 1900 la Rochet-Schneider si trasfer\u00ec in un altro stabilimento, non lontano dal primo, ma pi\u00f9 grande e pi\u00f9 adatto per gli scopi dell'azienda.Durante i primissimi anni del Novecento, le Rochet-Schneider furono prodotte su licenza anche in altri Paesi, tra cui la Svizzera, il Belgio, l'Italia e persino gli Stati Uniti.Intanto i successi sportivi si fecero pi\u00f9 numerosi, mentre i modelli di serie prodotti furono talmente affidabili che qualche giornalista l\u00ec defin\u00ec addirittura \"monotoni\" !!!Nel 1904, per\u00f2, la Rochet-Schneider fu posta inaspettatamente in vendita ad una societ\u00e0 londinese, la quale fin\u00ec per gestire malamente la Casa lionese, dimostrandosi pi\u00f9 interessata ai guadagni che non alla qualit\u00e0 dei prodotti. Come risultato si ebbe unicamente che la societ\u00e0 fu rimessa in vendita nel 1907.Caso volle che a riacquistarla fosse proprio Th\u00e9ophile Schneider, defilatosi dalla societ\u00e0 in occasione della vendita agli inglesi perch\u00e9 contrario a tale manovra. Ritornata in mano al suo padre biologico, la Rochet-Schneider si rimise in moto e si orient\u00f2 maggiormente verso vetture di gran prestigio: in listino comparirono modelli da 20, 30, 40 e 50 CV, tutti di fascia alta, di lusso o addirittura di gran lusso.Ma i risultati commerciali, sebbene discreti, non erano pi\u00f9 come prima. Le entrate risultarono inferiori, per cui la Rochet-Schneider dovette avvalersi di prestiti bancari e poco dopo dovette addirittura tornare nel primo stabilimento, pi\u00f9 economico da gestire!Ben presto la Casa fu nuovamente posta in vendita e stavolta Th\u00e9ophile Schneider si dimise e lasci\u00f2 l'azienda. Poco dopo, la Casa lionese si dedic\u00f2 alla produzione di veicoli commerciali.\nSi arriv\u00f2 cos\u00ec alla Prima guerra mondiale, durante la quale furono costruiti camion destinati a scopo bellico. Al termine del conflitto, la Rochet-Schneider lentamente riavvi\u00f2 la produzione automobilistica, proponendo tre modelli, rispettivamente da 12, 18 e 30 CV, che per\u00f2 non ebbero successo perch\u00e9 troppo costosi.Nel 1922 fu presentata la prima vettura della Casa dotata di distribuzione a valvole in testa.Fu proposto anche un modello pi\u00f9 economico, che per\u00f2 fu sostituito dopo alcuni anni da un modello ben pi\u00f9 impegnativo, fatto che si rivel\u00f2 azzardato per la Casa che gi\u00e0 non navigava in buone acque.\nSi arriv\u00f2 cos\u00ec al 1929, anno in cui la Grande depressione, ma anche le diverse scelte commerciali dall'esito infelice costrinsero la Rochet-Schneider a puntare su un solo modello, destinato ad una clientela facoltosa.Poco dopo fu presentata una 6 cilindri da 5.4 litri.Nel 1932 la Rochet-Schneider chiuse definitivamente i battenti."}
{"id": "1323218", "revid": "37401", "url": "https://it.wikipedia.org/wiki?curid=1323218", "title": "Piazza San Zeno", "text": "Piazza San Zeno \u00e8 una grande piazza di Verona, situata nell'omonimo quartiere, all'interno della cinta magistrale e poco distante da porta San Zeno di Michele Sanmicheli.\nStoria.\nQuest'area era gi\u00e0 piuttosto frequentata in epoca romana in quanto si trovava lungo la via Gallica, importante strada che collegava la Verona romana con \"Brixia\" e \"Mediolanum\"; inoltre poco distante, in direzione della citt\u00e0, questa intercettava l'importante via Postumia, la quale conduceva all'interno dell'abitato per mezzo di \"porta Iovia\", oggi meglio conosciuta come porta Borsari. Nonostante questa zona fosse esterna alla citt\u00e0, rivestiva una certa importanza in quanto vi sorgeva la pi\u00f9 importante delle necropoli cresciute lungo le strade di Verona, come testimoniato dai ritrovamenti delle sepolture riemerse durante diversi scavi archeologici eseguiti lungo la direttrice porta Borsari-San Zeno. In particolare numerose sepolture nell'area di San Zeno furono rinvenute nei pressi della basilica stessa, nei pressi della chiesa di San Procolo, della chiesa di San Zeno in Oratorio e nei vicolo Caserma Chiodo. Fu cos\u00ec che, secondo la tradizione, proprio nei pressi di una di queste aree cimiteriali nacque il Cristianesimo a Verona, tanto che qui furono seppelliti i primi vescovi veronesi.\nNel V secolo nacque quindi, in una posizione abbastanza isolata rispetto alla citt\u00e0, la chiesa di San Procolo, mentre solamente nel IX secolo cominci\u00f2 a prendere forma l'abbazia di San Zeno. Nello spazio ricompreso tra la basilica e la chiesa di San Procolo and\u00f2 pertanto a formarsi un sagrato che fungeva da spazio di mediazione tra quello esterno e quello sacro interno ai due ambienti chiesastici; sagrato attorno a cui cominci\u00f2 a delinearsi una cortina di edifici residenziali, probabilmente dati in fitto, in un primo momento, agli operai del cantiere della basilica. Questo agglomerato, situato in una zona strategia esterna alla citt\u00e0 ma adiacente a una grande via di comunicazione, con grande disponibilit\u00e0 di terreni edificabili, fin\u00ec per attrarre molti abitanti: ci\u00f2 porto man mano allo sviluppo di un piccolo sobborgo satellite di Verona, chiamato \"burgus Sancti Zenonis\" o \"villa Sancti Zenonis\", le cui prime testimonianze scritte appaiono in un documento dell'813 e in uno del 969.\nL'assetto della piazza, il cui fulcro era rappresentato fin dall'origine dalle due chiese, non sub\u00ec nel corso dei secoli successivi variazioni di rilievo, se non per l'inglobamento dell'abitato all'interno della cinta muraria scaligera nel XIV secolo, evento che comport\u00f2 una rivoluzione per quanto concerne il ruolo svolto dal borgo.\nDescrizione.\nL'elemento che pi\u00f9 spicca nella piazza \u00e8 la basilica di San Zeno, riedificata all'inizio del IX secolo per volere del vescovo Ratoldo e del re d'Italia Pipino, che giudicarono sconveniente che il corpo del santo patrono riposasse in una povera chiesa e quindi, con il contributo dell'arcidiacono Pacifico, venne costruita una nuova nuova basilica in cui traslare il corpo del Santo, conclusa e consacrata nel 806. L'edificio sub\u00ec diverse ricostruzioni a causa dei danni provocati dalle invasioni degli Ungari e dal terremoto del 1117, quindi il suo aspetto finale in romanico lombardo deriva da importanti lavori eseguiti nel corso dei secoli, mantenendo comunque sostanzialmente inalterato l'impianto medievale. La chiesa ospita diverse opere d'arte, tra cui un capolavoro di Andrea Mantegna, la pala di San Zeno, il celebre portale con le formelle bronzee e il grande rosone della facciata, chiamato \"Ruota della Fortuna\", opera del lapicida Brioloto de Balneo.\nAltro elemento svettante, parte dell'ex abbazia di San Zeno, \u00e8 la cosiddetta torre abbaziale di San Zeno, la cui costruzione viene menzionata per la prima volta in due documenti del 1169, ed ebbe luogo in almeno due diverse fasi: molto probabilmente la prima edificazione \u00e8 databile al XII secolo, mentre in quello successivo avvenne la sopraelevazione, come si pu\u00f2 notare dai laterizi utilizzati, di diversa qualit\u00e0 nelle due zone, e dai caratteri delle finestre. Inoltre nel XIV secolo vi venne addossato lungo la parete settentrionale un secondo fabbricato, noto anche come \"palazzo dell'Abate\", che venne per\u00f2 parzialmente demolito agli inizi del XIX secolo, e di cui pertanto oggi rimane un corpo alto un piano in meno e lungo la met\u00e0 rispetto all'edificio originario. Questo complesso, che aveva al piano terreno l'accesso al monastero, era destinato all'abate e agli ospiti pi\u00f9 prestigiosi, visto che l'abbazia fino ancora al XIV secolo fungeva da albergo per gli imperatori del Sacro Romano Impero.\nMeno appariscente, vi \u00e8 poi la chiesa di San Procolo, edificata nel V per contenere le spoglie del quarto vescovo di Verona, Procolo. Il primo documento in cui essa viene citata \u00e8 per\u00f2 datato 846, inserita in una lista di chiese restaurate o edificate dal poliedrico vescovo veronese Pacifico. Nell'XI secolo l'edificio venne dotato di una cripta alla quale si poteva accedere mediante un'ampia scalinata centrale, ma le trasformazioni maggiori si ebbero nel secolo successivo, a seguito del terribile terremoto del 1117: la cripta venne ampliata e la chiesa allungata di 6 metri fino alla facciata attuale, che fu realizzata in forma romaniche, assumendo cos\u00ec l'aspetto che la contraddistingue ancora oggi."}
{"id": "1323220", "revid": "287204", "url": "https://it.wikipedia.org/wiki?curid=1323220", "title": "Ambito territoriale ottimale", "text": "L'ambito territoriale ottimale (ATO), \u00e8 un territorio su cui sono organizzati servizi pubblici integrati, ad esempio quello idrico o quello dei rifiuti (vedi Codice dell'Ambiente, D. Lgs 152/2006 e successive modifiche, che ha abrogato la L.36/94). Tali ambiti sono individuati dalle regioni con apposita legge regionale (nel caso del Servizio idrico integrato con riferimento ai bacini idrografici), e su di essi agiscono le Autorit\u00e0 d'ambito, strutture dotate di personalit\u00e0 giuridica che organizzano, affidano e controllano la gestione del servizio integrato.\nSecondo la legge 42/2010, le Autorit\u00e0 d'Ambito avrebbero dovuto essere abolite entro marzo 2011 e le funzioni riattribuite dalle regioni; sulla disciplina dei servizi pubblici hanno peraltro inciso i referendum abrogativi del 2011.\nATO Rifiuti.\nL'ambito territoriale ottimale per il servizio di gestione dei rifiuti viene introdotto con l'articolo 23 del D.Lgs 22/97, il cosiddetto decreto Ronchi. Il D.Lgs 152/2006 introduce le Autorit\u00e0 d'ambito, che agiscono sugli ATO e sono destinatari di alcune prerogative precedentemente affidate alle regioni e alle province in merito di gestione dei rifiuti. Agli ATO si applicano i principi di autosufficienza dello smaltimento e di prossimit\u00e0 dello smaltimento, ovvero la riduzione della movimentazione di rifiuti. In breve, ispirandosi a quanto era gi\u00e0 avvenuto per il servizio idrico, si creano delle dimensioni gestionali per la gestione integrata dei rifiuti che travalicano i confini comunali per raggiungere \"adeguate dimensioni gestionali\" (D.Lgs 152/2006 art. 200 comma 1), di fatto inter provinciali.\nLe competenze affidate alle Autorit\u00e0 d'ambito sono sostanzialmente quelle che il decreto Ronchi prevedeva per le province. Le Autorit\u00e0 d'ambito, infatti, \n\u201c(...) operano la ricognizione delle opere ed impianti esistenti, trasmettendo alla regione i relativi dati. Le Autorit\u00e0 d'ambito inoltre, ai medesimi fini, definiscono le procedure e le modalit\u00e0 (...) per il conseguimento degli obiettivi previsti (...) ed elaborano, sulla base dei criteri e degli indirizzi fissati dalle regioni, un piano d'ambito comprensivo di un programma degli interventi necessari, accompagnato da un piano finanziario e dal connesso modello gestionale ed organizzativo. Il piano finanziario indica, in particolare, le risorse disponibili, quelle da reperire, nonch\u00e9 i proventi derivanti dall'applicazione della tariffa sui rifiuti per il periodo considerato.\u201d (D.Lgs 152/2006, art. 203 comma 3).\nATO Servizio Idrico Integrato.\nGli ATO Acqua sono stati originariamente istituiti a seguito della legge 5 gennaio 1994 n. 36 \"Disposizioni in materia di risorse idriche\" che ha riorganizzato i servizi idrici aggregando sotto un'unica autorit\u00e0 (l'Autorit\u00e0 d'ambito) i servizi di acquedotto, fognatura e depurazione in tutte le loro fasi, ivi comprese le relative tariffe.\nL'Autorit\u00e0 d'Ambito che opera nel territorio di ciascun ATO ha lo scopo di garantire un ottimale approvvigionamento d'acqua potabile, privilegiando la qualit\u00e0 ma anche salvaguardando le risorse idriche nel rispetto dell'ambiente, inoltre tutela il consumatore, stante il regime di monopolio in cui operano i gestori del \"Servizio idrico integrato\": (captazione, adduzione e distribuzione dell'acqua, collettamento e depurazione delle acque reflue).\nIl Legislatore, con il decreto legislativo 3 aprile 2006, n. 152 \"Norme in materia ambientale\", definisce le Autorit\u00e0 d'ambito come segue (articolo 148):\n\"1. L'Autorit\u00e0 d'ambito \u00e8 una struttura dotata di personalit\u00e0 giuridica costituita in ciascun ambito territoriale ottimale delimitato dalla competente regione, alla quale gli enti locali partecipano obbligatoriamente ed alla quale \u00e8 trasferito l'esercizio delle competenze ad essi spettanti in materia di gestione delle risorse idriche, ivi compresa la programmazione delle infrastrutture idriche di cui all'articolo 143, comma 1.\"\n\"2. Le regioni e le province autonome possono disciplinare le forme ed i modi della cooperazione tra gli enti locali ricadenti nel medesimo ambito ottimale, prevedendo che gli stessi costituiscano le Autorit\u00e0 d'ambito di cui al comma 1, cui \u00e8 demandata l'organizzazione, l'affidamento e il controllo della gestione del servizio idrico integrato.\"\nLe competenze degli enti locali ricompresi nel territorio dell'ambito territoriale ottimale (definito con apposita legge regionale da ogni singola regione), sono le seguenti (articolo 142, comma 3):\n\"3. Gli enti locali, attraverso l'Autorit\u00e0 d'ambito di cui all'articolo 148, comma 1, svolgono le funzioni di organizzazione del servizio idrico integrato, di scelta della forma di gestione, di determinazione e modulazione delle tariffe all'utenza, di affidamento della gestione e relativo controllo, secondo le disposizioni della parte terza del presente decreto.\"\nCon la Legge 26 marzo 2010, n. 42, (Gu 27 marzo 2010 n. 72):Conversione del Dl 2/2010 recante interventi urgenti concernenti enti locali e regioni vengono abolite le Autorit\u00e0 d'Ambito entro 1 anno dalla entrata in vigore, come recita l'Articolo 1: Interventi urgenti sul contenimento delle spese negli enti locali al comma 1-quinquies.\" All'articolo 2, della legge 23 dicembre 2009, n. 191, dopo il comma 186, \u00e8 inserito il seguente: \"186-bis. Decorso un anno dalla data di entrata in vigore della presente legge, sono soppresse le Autorit\u00e0 d'ambito territoriale di cui agli articoli 148 e 201 del decreto legislativo 3 aprile 2006, n. 152, e successive modificazioni.\nDecorso lo stesso termine, ogni atto compiuto dalle Autorit\u00e0 d'ambito territoriale \u00e8 da considerarsi nullo. Entro un anno dalla data di entrata in vigore della presente legge, le regioni attribuiscono con legge le funzioni gi\u00e0 esercitate dalle Autorit\u00e0, nel rispetto dei principi di sussidiariet\u00e0, differenziazione e adeguatezza. Le disposizioni di cui agli articoli 148 e 201 del citato decreto legislativo n.152 del 2006 sono efficaci in ciascuna regione fino alla data di entrata in vigore della legge regionale di cui al periodo precedente. I medesimi articoli sono comunque abrogati decorso un anno dalla data di entrata in vigore della presente legge\".\" Con decreto della Presidenza del Consiglio dei Ministri del 25-3-2011 (\"Ulteriore proroga di termini relativa al Ministero dell'ambiente e della tutela del territorio e del mare. Pubb. GU 31 marzo 2011, n. 74) tale termine \u00e8 stato ulteriormente prorogato al 31/12/2011.\nSoppressione delle Autorit\u00e0 d'Ambito.\nLa legge n.42 del 26 marzo 2010 (ovvero la legge di conversione del decreto legge del 25 gennaio 2010 n.2 recante \u201cInterventi urgenti concernenti enti locali e regioni\u201d), tramite l'art. 1 comma 1 ha aggiunto un nuovo comma 186-bis all'art.2 della legge finanziaria 2010 (legge 23 dicembre 2009 n.191), decretando la soppressione delle Autorit\u00e0 d'Ambito a partire da un anno dalla sua approvazione (cio\u00e8 entro il 27 marzo 2011).\nLa legge stabilisce inoltre che le regioni dovranno ripartire le funzioni degli ATO ad altri enti. La norma non chiarisce quali enti dovranno essere destinatari delle funzioni degli ATO, ma lascia intendere che non potranno essere nuove forme di aggregazione, in quanto la \"ratio\" della norma sta nel contenimento delle spese degli enti locali e nella semplificazione del sistema eliminando gli enti intermedi.\nIl decreto Milleproroghe, ovvero il decreto legge n.225 del 29 dicembre 2010, convertito in legge con la l. n.10 del 26 febbraio 2011, introduceva la possibilit\u00e0 di prorogare l'abolizione degli ATO ulteriormente. Il DPCM 25 marzo 2011 proroga l'abolizione degli ATO al 31/12/2011. Nell'allegato del suddetto decreto la scelta viene cos\u00ec motivata:\n\"La proroga intende assicurare l'indispensabile continuit\u00e0 nell'erogazione dei servizi pubblici locali e nell'esercizio delle relative funzioni pubbliche, poich\u00e9 l'abrogazione delle Autorit\u00e0 d'ambito ad opera dell'articolo 2, comma 186-bis della legge 191/2009, coinciderebbe temporalmente con le prime applicazioni delle disposizioni in tema di affidamento del servizio pubblico locale recate dall'articolo 23-bis del Dl 112/2008(...)\".\nIn breve, non si voleva intralciare con la soppressione delle Autorit\u00e0 d'ambito il processo di affidamento del servizio di gestione dei rifiuti a un gestore unico."}
{"id": "1323224", "revid": "5695", "url": "https://it.wikipedia.org/wiki?curid=1323224", "title": "Benedetto Lomellini", "text": "Biografia.\nNato a Genova nel 1517, fu prima vescovo di Ventimiglia e successivamente di Luni-Sarzana, di cui prese possesso il 12 marzo 1565, giorno in cui era stato creato da papa Pio IV cardinale di Santa Maria in Aquiro. Grande amico di Carlo Borromeo e del cardinale Carafa, futuro papa Paolo IV, era stato inviato pontificio in Belgio, alla corte di Filippo II di Spagna e aveva preso parte al Concilio di Trento. Al Borromeo chiese la copia del Sinodo che questi aveva tenuto a Milano per prenderlo a modello nel tenerne uno nella diocesi lunense.\nNel 1568, in pieno spirito tridentino, indisse il quinto sinodo diocesano, che si tenne nella chiesa di Santa Maria a La Spezia: le costituzioni approvate, divise in venticinque capitoli, specificano chiaramente che serve per provvedere alla vita morale del clero e per indirizzare i fedeli a vivere correttamente. Costante immutabile nei secoli, il capitolo della cattedrale contest\u00f2 vescovo e costituzioni, poich\u00e9 emesse senza il suo consenso e perch\u00e9 ne limitava la possibilit\u00e0 di intervenire sui benefici. Nello stesso anno mons. Lomellini comp\u00ec una visita pastorale nella diocesi. Per i molti impegni curiali, come testimoniano le sue lettere spedite da Roma o Genova, non poteva rispettare il dovere della residenza stabilito dal Concilio, per cui chiese e ottenne il 17 marzo 1572 di essere trasferito ad Anagni, dove mor\u00ec il 24 luglio 1579. Fu sepolto a Roma nella chiesa di San Gregorio \"in clivo Scauri\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1323235", "revid": "852776", "url": "https://it.wikipedia.org/wiki?curid=1323235", "title": "Nazionale di pallacanestro dell'Angola", "text": "La nazionale di pallacanestro Angolana rappresenta l'Angola nelle manifestazioni internazionali di pallacanestro ed \u00e8 controllata dalla Federazione Angolana di basket. L'Angola \u00e8 membro della FIBA dal 1979 ed \u00e8 una delle migliori nazionali africane.\nCompetizioni internazionali.\nHa partecipato a diverse manifestazioni internazionali, dall'edizione di Barcellona 1992 \u00e8 quasi una presenza fissa alle Olimpiadi, ha partecipato a sei edizioni dei mondiali e delle ultime tredici edizioni dei Campionati africani maschili di pallacanestro ne ha vinte undici, compresa quella giocata in casa nel 2007.\nRisultati importanti sono arrivati anche nelle competizioni internazionali minori, quali ad esempio i Giochi della Lusofonia, dove la compagine africana \u00e8 salita sul podio in tutte le edizioni sinora disputatesi."}
{"id": "1323239", "revid": "1442080", "url": "https://it.wikipedia.org/wiki?curid=1323239", "title": "Jaime King", "text": "Biografia.\nFiglia di Nancy, un'ex-reginetta di bellezza, e di Robert King, ha una sorella maggiore (Sandi), una sorella (Barry) e un fratello (Robert) minori. Nata a Omaha, in Nebraska, il 23 aprile 1979, \u00e8 stata chiamata cos\u00ec in onore di Jaime Sommers, personaggio interpretato da Lindsay Wagner nella popolare serie degli anni settanta \"La donna bionica\".\nModella.\nNel 1994, all'et\u00e0 di quindici anni, dopo la separazione dei suoi genitori, frequenta la scuola per modelle Nancy Bounds' Studios, nella quale verr\u00e0 scoperta dall'agente Michael Flutie. In seguito, nel 1995 si trasferisce a New York dopo aver abbandonato il Westside High School, dove inizia a lavorare come modella professionista, alternando lavoro e studio e iscrivendosi nel frattempo ad un programma di studio a domicilio gestito dall'Universit\u00e0 del Nebraska.\nSale alla ribalta nel 1996 in seguito alla pubblicazione del controverso articolo \"James Is a Girl\" del \"The New York Times\", il quale documenta i primi passi della modella durante la settimana della moda di Parigi, con una serie di fotografie curate da Nan Goldin.\nLa sua carriera di modella la porta a sfilare per Chanel, Alexander McQueen, Miu Miu, Christian Dior, Vivienne Tam, Jill Stuart, Anna Molinari, Olivier Theyskens, Givenchy, Elsa Schiaparelli, Nicole Miller, Nina Ricci, Salvatore Ferragamo, Sonia Rykiel, John Rocha, Givenchy, Marc Jacobs, Missoni, John Galliano, Chlo\u00e9, Max Mara, Antonio Berardi, Gucci, Tom Ford, Karl Lagerfeld, Yohji Yamamoto, Dolce &amp; Gabbana, Blumarine, Vivienne Westwood, Crist\u00f3bal Balenciaga, Betsey Johnson, Dries van Noten e Victoria's Secret nel 1998 e 1999.\nViene inoltre richiesta per editoriali e copertine di riviste come \"Vogue\", \"Glamour\", \"Harper's Bazaar\", \"Seventeen\", \"Mademoiselle\", \"Elle\", \"Cosmopolitan\", \"Allure\", \"Marie Claire\", \"Dazed\", \"GQ\", \"Teen Vogue\", \"Tatler\", \"Maxim\", \"Le Figaro\", \"Paper\", \"Details\" e \"I-D\".\nInoltre la King appare in diverse campagne pubblicitarie di noti brand tra cui Calvin Klein, Abercrombie &amp; Fitch, Cesare Paciotti, Benetton, Guess? e Revlon.\nNel 2002 prende parte nel noto calendario Pirelli insieme ad altre modelle e personalit\u00e0 dello spettacolo. Nel 1998, sotto la conduzione della modella Rebecca Romijn, fu inviata nel noto programma di MTV \"House of Style\".\nAttrice.\nDebutta come attrice nel 2001 nel film indipendente \"Maial Campers - Porcelloni al campeggio\", presentato al Sundance Film Festival, successivamente ottiene una parte in \"Blow\" e interpreta l'infermiera Betty in \"Pearl Harbor\". Ottiene popolarit\u00e0 nel 2005 interpretando la dark lady Goldie e la sua gemella Wendy nel film \"Sin City\". Successivamente lavora nei film \"Rischio a due\" e \"Il ritorno della scatenata dozzina\".\nNel 2008 prende parte all'adattamento cinematografico del fumetto \"The Spirit\", nella parte di Lorelei Rox ed il ruolo di Vanessa Flood, una giovane divorziata, nella \"sitcom\" statunitense \"Provaci ancora Gary\". Nel 2009 lavora nella commedia \"Fanboys\", nel remake del film horror \"San Valentino di sangue 3D\" e presta la voce nella serie animata \"\" in cui compare come \"guest star\" in sette episodi. \nAppare nei videoclip \"Chariot\" di Gavin DeGraw, \"Take a Picture\" dei Filter, \"Sexed Up\" di Robbie Williams, \"Never Say Never\" dei The Fray e \"Summertime Sadness\" di Lana Del Rey. \nTra i suoi registi preferiti figurano George Lucas, Steven Spielberg, Danny Boyle e Tim Burton. \nDal 2011 al 2015 aumenta la sua popolarit\u00e0 grazie al ruolo di Lemon Breeland nella serie televisiva \"Hart of Dixie\".\nVita privata.\nNel gennaio del 2005, sul set di \"Fanboys\", conosce il regista Kyle Newman. Dopo tre mesi di relazione, i due iniziano a convivere. Newman ha proposto a Jaime di sposarlo nella primavera del 2007 e i due si sono sposati il 23 novembre 2007 al Greystone Park and Manor di Los Angeles, lo stesso luogo in cui Newman le aveva proposto il matrimonio. La coppia ha avuto un figlio, James Knight Newman, nato il 6 ottobre 2013, tenuto a battesimo dalla collega e amica, Jessica Alba.\nNel 2014 ha rivelato di aver intrapreso una terapia contro l'endometriosi e la sindrome dell'ovaio policistico. La King ha infatti sofferto cinque aborti spontanei e una gravidanza extrauterina prima della nascita del suo primo figlio.\nNel febbraio 2015 annuncia di essere incinta del secondo figlio e che Taylor Swift le avrebbe fatto da madrina. Il 16 luglio 2015 nasce il secondogenito della coppia, Leo Thames.\nLa King ha stretto rapporti di amicizia con Taylor Swift, Selena Gomez e Jessica Alba."}
{"id": "1323240", "revid": "99064", "url": "https://it.wikipedia.org/wiki?curid=1323240", "title": "Farantouri", "text": ""}
{"id": "1323244", "revid": "78273", "url": "https://it.wikipedia.org/wiki?curid=1323244", "title": "Mar della Cina", "text": ""}
{"id": "1323247", "revid": "316629", "url": "https://it.wikipedia.org/wiki?curid=1323247", "title": "Orfeo ed Euridice (Gluck)", "text": "Orfeo ed Euridice (versione francese: \"Orph\u00e9e et Euridice\") \u00e8 un'opera lirica composta da Christoph Willibald Gluck intorno al mito di Orfeo, su libretto di Ranieri de' Calzabigi. Appartiene al genere dell'\"azione teatrale\", in quanto opera su soggetto mitologico, con cori e danze incorporati. Fu rappresentata per la prima volta a Vienna il 5 ottobre 1762, su impulso del direttore generale degli spettacoli teatrali (\"Generalspektakeldirektor\"), conte Giacomo Durazzo, ed apr\u00ec la stagione della cosiddetta riforma gluckiana \u2013proseguita con \"Alceste\" e \"Paride ed Elena\"\u2013, con la quale il compositore tedesco ed il librettista livornese (e, insieme a loro, il genovese direttore dei teatri) si proponevano di semplificare al massimo l'azione drammatica, superando sia le astruse trame dell'opera seria italiana, sia i suoi eccessi vocali, e ripristinando quindi un rapporto pi\u00f9 equilibrato tra parola e musica. Le danze furono curate dal coreografo italiano Gasparo Angiolini, che si faceva portatore di analoghe aspirazioni di riforma nel campo del balletto, in un'epoca che vide la nascita della nuova forma coreutica del \"ballet d'action\".\nDodici anni dopo la prima del 1762, Gluck rimaneggi\u00f2 profondamente la sua opera per adeguarla agli usi musicali della capitale francese, dove, il 2 agosto 1774, nella prima sala del Palais-Royal, vide la luce \"Orph\u00e9e et Euridice\", con libretto tradotto in francese, ed ampliato, da Pierre Louis Moline, con nuova orchestrazione commisurata ai pi\u00f9 ampi organici dell\"'Op\u00e9ra\", con parecchia musica completamente nuova, con imprestiti da opere precedenti e con un pi\u00f9 largo spazio dato alle danze.\nL'opera \u00e8 passata alla storia come la pi\u00f9 famosa tra quelle composte da Gluck, e, nell'una edizione o nell'altra, o, pi\u00f9 spesso ancora, in versioni ulteriori, ampiamente e variamente rimodellate, \u00e8 stata una delle poche opere settecentesche, se non addirittura l'unica non mozartiana, a rimanere sempre, fino ad oggi, in repertorio nei principali teatri lirici del mondo.\n\"Orfeo\" e la \"riforma\".\nL'\"Orfeo\" fu il primo lavoro di Gluck a mettere in pratica le sue ambizioni di riforma dell'\"opera seria\". Si \u00e8 molto discusso del ruolo reciproco di musicista e librettista nella genesi della riforma stessa e Ranieri de' Calzabigi medesimo ebbe gi\u00e0 modo di rilevare, a proposito della sua collaborazione con il compositore tedesco, che, se Gluck era il creatore della musica, non l'aveva creata per\u00f2 dal nulla, ma sulla base della materia prima che lui stesso gli aveva fornito, e che quindi li si doveva considerare compartecipi dell'onore della creazione dell'opera nel suo complesso. Lo stesso Gluck, in una lettera al \"Mercure de France\" del 1775 non ebbe difficolt\u00e0 a riconoscere una qualche posizione di primato del Calzabigi nella gestazione della riforma: \"Mi dovrei ancor pi\u00f9 rimproverare se acconsentissi nel lasciarmi attribuire [l'iniziativa] del nuovo genere d'opera italiana, il cui successo giustifica l'averla tentata; \u00e8 al Sig. Calzabigi che va il merito principale ...\". In effetti, secondo il racconto pi\u00f9 tardi fatto, sempre sul \"Mercure de France\" del 1784, dal poeta livornese, il libretto dell'Orfeo era gi\u00e0 pronto ed era gi\u00e0 stato recitato al Conte Durazzo verso il 1761, prima che questi coinvolgesse Gluck nell'impresa della composizione della nuova opera. D'altro canto, secondo Hutchings, era principalmente \"la vecchia forma del libretto\" metastasiano l'ostacolo intrinseco per i tentativi di dare continuit\u00e0 e maggior realismo all'azione drammatica, ed era quindi una nuova forma di scrittura il primo requisito per cercare nuove strade.\nNell'\"Orfeo\", le grandi arie virtuosistiche con il \"da capo\" (e comunque le arie chiuse, in un certo senso, \"autosufficienti\"), destinate a rappresentare sentimenti e momenti topici, da un lato, e, dall'altro, gli interminabili recitativi secchi, utilizzati per illustrare l'effettivo svolgersi degli avvenimenti drammatici, lasciano strada a pezzi di pi\u00f9 breve durata strettamente legati l'un l'altro a formare strutture musicali pi\u00f9 ampie: i recitativi, sempre accompagnati, si allargano naturalmente nelle arie, per le quali Calzabigi introduce sia la forma strofica (come in \"Chiamo il mio ben cos\u00ec\", dell'atto primo, dove ognuna delle tre sestine di versi non ripetuti che compongono l'aria, \u00e8 alternato con brani di recitativo, il quale \u00e8 pure chiamato a concludere il pezzo nel suo insieme) sia il rond\u00f2 (come in \"Che far\u00f2 senza Euridice?\", il brano pi\u00f9 famoso dell'opera, nel terzo atto, in cui la strofa principale viene ripetuta tre volte). In conclusione, vengono infrante e superate le vecchie convenzioni dell'opera seria italiana, con lo scopo di dare impeto \"drammatico\" all'azione, la quale viene anche semplificata, dal punto di vista della trama, con l'eliminazione della consueta pletora di personaggi minori e dei relativi intrecci secondari. Quanto alle connessioni con la \"trag\u00e9die lyrique\" francese, ed in particolare con le opere di Rameau, sullo stesso loro schema, anche l'\"Orfeo\" contiene un gran numero di danze \"espressive\", un ampio utilizzo del coro e l'uso del recitativo accompagnato. Il \"coup de th\u00e9\u00e2tre\" di aprire il dramma con un coro intento a piangere uno dei personaggi principali, gi\u00e0 deceduto, \u00e8 molto simile a quello realizzato all'inizio del \"Castor et Pollux\" di Rameau nel 1737. Ci sono anche elementi che non paiono rispettare alla lettera gli stilemi della riforma gluckiana: per esempio, la frizzante e gioiosa ouverture non anticipa minimamente la successiva azione del dramma. La parte di Orfeo richiede un esecutore particolarmente dotato, che eviti ad esempio di far diventare monotona l'aria strofica \"Chiamo il mio ben cos\u00ec\" e che sia in grado di informare di significato tragico sia essa sia la successiva \"Che far\u00f2 senza Euridice?\", entrambe le quali si basano su armonie che non sono naturalmente lacrimevoli. In effetti, nella prefazione all'ultima delle sue opere riformate \"italiane\", \"Paride ed Elena\" (1770), Gluck avrebbe ammonito: basta poco \u00abperch\u00e9 la mia aria nell'Orfeo, \"Che far\u00f2 senza Euridice\", mutando solo qualche cosa nella maniera dell'espressione diventi un saltarello di burattini. Una nota pi\u00f9 o meno tenuta, un rinforzo trascurato di tempo o di voce, un'appoggiatura fuor di luogo, un trillo, un passaggio, una volata pu\u00f2 rovinare tutta una scena in un'opera simile ...\u00bb.\nLa riforma gluckiana, iniziata con l'\"Orfeo ed Euridice\", ha avuto una significativa influenza lungo tutto il corso successivo della storia dell'opera, da Mozart a Wagner, attraverso Weber, con l'idea wagneriana del \"Gesamtkunstwerk\" (opera d'arte totale) particolarmente debitrice nei confronti di Gluck. L'\"opera seria\" vecchio stile ed il dominio dei cantanti orientati alla coloratura venne ad essere sempre meno popolare dopo il successo delle opere di Gluck nel loro insieme e dell'\"Orfeo\" in particolare. In essa, l'orchestra presenta un carattere preponderante nei confronti del canto, assai pi\u00f9 di quanto non fosse mai avvenuto nelle opere precedenti: si pensi soprattutto all'\"arioso\" del protagonista, \"Che puro ciel\", dove la voce \u00e8 relegata al ruolo comparativamente minore della declamazione in stile recitativo, mentre \u00e8 l'oboe a portare avanti la melodia principale, sostenuto dagli assolo del flauto, del violoncello, del fagotto e del corno, e con l'accompagnamento anche degli archi (che eseguono terzine) e del continuo, nel quadro della pi\u00f9 complessa orchestrazione che Gluck avesse mai scritto.\nLe rappresentazioni storiche.\nL'opera fu data la prima volta a Vienna, nel Burgtheater, il 5 ottobre 1762, in occasione dell'onomastico dell'imperatore Francesco I, sotto la supervisione del direttore del teatro, il riformista conte Giacomo Durazzo. La coreografia fu curata da Gasparo Angiolini, e la scenografia da Giovanni Maria Quaglio, entrambi esponenti di punta dei rispettivi ambiti artistici. Primo Orfeo fu il famoso contralto castrato Gaetano Guadagni, rinomato soprattutto per la sua abilit\u00e0 di attore, maturata a Londra alla scuola shakespaeriana di David Garrick, e per le sue capacit\u00e0 nel canto \"di espressione\", alieno dalle esteriorit\u00e0 e dagli stereotipi che caratterizzarono l'arte del canto nella seconda met\u00e0 del '700. L'opera fu ripresa a Vienna l'anno successivo, ma poi non fu pi\u00f9 eseguita fino al 1769, quando ebbe luogo la prima italiana a Parma, con la parte del protagonista trasposta per il soprano castrato Giuseppe Millico, un altro dei cantanti favoriti di Gluck. Per le rappresentazioni che si tennero a Londra nel 1770, fu invece Guadagni ad eseguire ancora la parte di Orfeo, ma ben poco della partitura originaria di Gluck sopravvisse in questa edizione, avendo Johann Christian Bach e Pietro Alessandro Guglielmi provveduto a gran parte della musica nuova. Il compito di far ascoltare ai londinesi un'edizione pi\u00f9 ortodossa dell'\"Orfeo\" gluckiano, tocc\u00f2 quindi, di nuovo, a Millico, il quale esegu\u00ec, nel 1773, al King's Theatre, con scarso successo, la \"sua\" versione di Parma per soprano.\nIl successo dell'edizione parigina del 1774, integralmente rimaneggiata ed ampliata da Gluck in conformit\u00e0 con gli usi dell\"'Op\u00e9ra\" ed i gusti del pubblico francese, e con la parte del protagonista conseguentemente trasposta per \"haute-contre\" ed interpretata dal primo tenore dell'\"Acad\u00e9mie Royale de Musique\", Joseph Legros, fu clamoroso e \u00abmolti influenti personaggi dell'epoca, tra cui Jean-Jacques Rousseau, ebbero commenti lusinghieri da fare nei suoi confronti. La sua prima uscita in cartellone dur\u00f2 per 45 rappresentazioni ... Fu quindi ripresa per una ventina di stagioni con quasi trecento spettacoli, tra il 1774 e il 1833, [anche se, poi] pot\u00e9 annoverare l'effettivo trecentesimo allestimento da parte della compagnia [dell'\"Op\u00e9ra\" di Parigi] solo il 31 luglio del 1939 presso il teatro antico di Orange\u00bb. Durante la prima parte del XIX secolo, si misero particolarmente in luce per le loro interpretazioni di \"Orph\u00e9e\", i due Nourrit, padre (Louis) e figlio (Adolphe), che si succedettero nell'incarico di primo tenore dell'\"Acad\u00e9mie Royale\", dal 1812 al 1837.\nSe l'edizione parigina god\u00e9 dunque di una particolare fortuna in patria, quella di Vienna incontr\u00f2 pi\u00f9 difficolt\u00e0 nel resto d'Europa, anche per la concorrenza esercitata dall'omonima opera di Ferdinando Bertoni, andata in scena a Venezia, nel 1776, sempre con Guadagni come protagonista, e scritta sullo stesso libretto di Ranieri de' Calzabigi. L'opera di Gluck fu comunque eseguita un po' in tutto il continente, senza interruzioni, nel corso dell'ultimo trentennio del '700, con anche una rappresentazione curata da Haydn ad Eszterh\u00e1za nel 1776. Con il nuovo secolo le riprese si fecero per\u00f2 pi\u00f9 sporadiche, anche se non si interruppero mai completamente: nel 1813, alla Scala, si ebbe probabilmente il primo caso di sostituzione del castrato con una cantante di sesso femminile, citata dalle cronache come \"Demoiselle Fabre\". Tale sostituzione sarebbe divenuta, di l\u00ec a pochissimi anni, la regola, in seguito all'estinzione dei castrati sui palcoscenici lirici. Nel 1854 Franz Liszt diresse l'opera a Weimar, componendo un suo proprio poema sinfonico in sostituzione dell'\"ouverture\" gluckiana originale.\nNel 1859 fu invece Hector Berlioz a cercare di attualizzare, per il Th\u00e9\u00e2tre Lyrique di Parigi, la versione francese dell'opera, facendola in parte riorchestrare, introducendo alcune modifiche e soprattutto trasponendo per mezzo-soprano la scrittura per \"haute-contre\" del ruolo di Orfeo, divenuta ormai troppo difficoltosa per il nuovo stile realistico di canto dei tenori romantici. L'operazione fu concepita e realizzata grazie alla disponibilit\u00e0 sulle scene parigine della grande cantante Pauline Viardot, ultimo rampollo in attivit\u00e0 della gloriosa dinastia canora dei Garc\u00eda.\nDi norma, a partire dagli anni '20 dell'800 e per gran parte del '900, il ruolo di Orfeo fu quindi interpretato da cantanti donne, contralti tipici, come Guerrina Fabbri, Marie Delna, Fanny Anit\u00faa, Gabriella Besanzoni o le britanniche Clara Butt e Kathleen Ferrier, o mezzo-soprani, come Giulietta Simionato, Shirley Verrett, Marilyn Horne e Janet Baker. La pratica, del tutto inusitata nei secoli precedenti, dell'impiego di controtenori nelle parti originariamente scritte per castrati, e quindi anche in quella di Orfeo, data solo a partire dalla met\u00e0 del XX secolo. All'occasione (soprattutto in area tedesca), il ruolo di Orfeo \u00e8 stato anche trasposto per baritono, di solito abbassando di un'ottava la versione di Vienna o quella pubblicata da D\u00f6rffel (cfr. \"infra\"): Dietrich Fischer-Dieskau e Hermann Prey sono due baritoni di vaglia che hanno eseguito la parte in Germania (Fischer-Dieskau ne ha anche lasciato ben tre registrazione discografiche complete, Prey solo una parziale). Tra i direttori, Arturo Toscanini si distinse per le sue riproposizioni dell'opera nella prima met\u00e0 del XX secolo: la trasmissione radiofonica del secondo atto \u00e8 stata alla fine anche riversata due volte in disco, sia in vinile che in CD.\nCarattere sostanzialmente del tutto occasionale ha avuto infine, almeno inizialmente, l'accostamento alla versione parigina dell'opera, da parte della \"leva\" di tenori acutissimi che, a partire dall'ultimo ventennio del '900, ha invece consentito la rifioritura di tanta parte del repertorio rossiniano per tenore contraltino. Si ricorda solo qualche sporadica esecuzione: a puro titolo di esempio, William Matteuzzi a Lucca, nel 1984 (spettacolo in forma di concerto nel suggestivo cortile della Villa Guinigi), Rockwell Blake a Bordeaux, nel 1997, Maxim Mironov a Tolone nel 2007, o, infine, Juan Diego Fl\u00f3rez, al \"Teatro Real\" di Madrid nel 2008 (edizione questa che \u00e8 stata anche riversata in un'incisione discografica completa). Una certa inversione di tendenza si \u00e8 per\u00f2 verificata verso la fine del secondo decennio del nuovo secolo con due importanti produzioni, l'una europea, l'altra per due terzi americana, accomunate dall'ambizione di dare il giusto rilievo alle parti danzate. La prima \u00e8 stata realizzata dalla Royal Opera House di Londra nella stagione d'autunno 2015-2016, per l'interpretazione dello stesso Florez, la direzione di John Eliot Gardiner e con coreografia e danze affidate all'artista israeliano Hofesh Shechter e alla sua compagnia. Lo stesso spettacolo, su suggerimento di Florez, \u00e8 stato poi portato con successo anche sul palcoscenico della Scala alla fine di febbraio 2018, per la direzione di Michele Mariotti, ed anche riversato su DVD/Blu-ray. La seconda produzione \u00e8 nata dalla collaborazione tra la Lyric Opera of Chicago, la Los Angeles Opera e l'Opera di Amburgo ed \u00e8 stata ideata dal coreografo John Neumeier, responsabile anche della regia e del \"design\", usufruendo della compagnia del Joffrey Ballet per quanto riguarda gli interventi di danza. La produzione ha visto materialmente la luce a Chicago nel 2017 con il tenore russo Dmitrij Kor\u010dak (Dmitry Korchack nella traslitterazione anglosassone) nei panni del protagonista, ed \u00e8 poi passata a Los Angeles nel marzo del 2018 con il gi\u00e0 citato Maxim Mironov. Nel febbraio del 2019 la produzione ha varcato l'oceano approdando alla \"Staatsoper\" di Amburgo (e poi nel settembre alla \"Festspielhaus\" di Baden Baden), di nuovo con Kor\u010dak e Mironov nei panni protagonistici maschili. L'allestimento di Chicago \u00e8 stato anch'esso riversato su DVD/Blu-day.\nLe successive \"versioni\" dell'opera.\nElvio Giudici ha avuto modo di affermare nel suo lavoro sulla discografia operistica: \"I rifacimenti, le revisioni e le contaminazioni subite dall'\"Orfeo ed Euridice\" (una delle poche opere del Settecento a essere stata regolarmente eseguita nei duecento anni che la separano da noi) sono tra i pi\u00f9 complessi e numerosi di tutta la storia del teatro lirico\". Per tale ragione appare necessario descrivere e mettere in rilievo almeno le principali versioni che si sono storicamente affermate, anche se poi le esecuzioni effettivamente andate in scena nei teatri o riprodotte sui dischi, ben di rado si sono rigidamente attenute all'una od all'altra di tali versioni, ma hanno invece attinto parzialmente a pi\u00f9 di una, dando luogo anche a dei veri e propri miscugli, \"patchwork\" li definisce Giudici, in un certo senso paragonabili, si potrebbe aggiungere, al genere cosiddetto del \"pasticcio\", che and\u00f2 per la maggiore in tutta l'epoca barocca e fino alla fine del '700 (ed anche oltre). Le versioni storicamente pi\u00f9 significative sono sostanzialmente sei, di cui quattro derivanti da effettive messe in scena teatrali, e due da edizioni a stampa, poi largamente utilizzate dai teatri di tutto il mondo.\nLa versione originaria di Vienna, in italiano, con la parte del protagonista maschile scritta per contralto castrato, fu pubblicata (molto tempestivamente, per le abitudini dell'opera \"italiana\" di allora) a Parigi, nel 1764, ed un'edizione critica \u00e8 disponibile fin dal 1963 a cura di Anna Amalie Abert e Ludwig Finscher.\nLa versione in un atto andata in scena a Parma nel 1769, ancora ovviamente in italiano, con il ruolo del protagonista trasposto per soprano e sotto la direzione dello stesso compositore, non risulta essere stata pubblicata a stampa e non \u00e8 mai stata rappresentata in epoca moderna fino al 13 novembre 2014, quando \u00e8 stata finalmente ripresa al festival \"Tagen Alter Musik\" di Herne, con un controtenore nel ruolo del titolo.\nPer la versione parigina del 1774, intitolata \"Orph\u00e9e et Euridice\", Gluck oper\u00f2 una generale revisione della partitura per adeguarla alle diverse esigenze del mondo musicale francese ed in particolare a quelle dell\"'Acad\u00e9mie Royale de Musique\". Il libretto di Calzabigi venne tradotto in francese ed ampliato da Pierre-Louis Moline, furono allargate e riscritte intere sezioni dell'opera, il ruolo del protagonista fu trasposto per tenore acuto o \"haute-contre\" (come veniva allora definita in Francia la specifica tipologia tenorile utilizzata, da circa un secolo, per le parti di amatore/eroe che l'opera italiana assegnava ai castrati, o alle donne in travesti), ulteriori sequenze di balletto furono aggiunte alla maniera francese. Questa versione fu pubblicata immediatamente a Parigi, nel 1774, ed ha avuto anche un'edizione moderna, a cura di Finscher, nel 1967.\nNel 1859, il compositore Hector Berlioz riadatt\u00f2 la versione parigina in francese, suddividendola in quattro atti, con la parte del protagonista ritrasposta per mezzo-soprano/contralto. In questo suo riadattamento, Berlioz tenne anche presente lo schema chiave della versione viennese del 1762, facendo riferimento ad esso tutte le volte che lo riteneva superiore, vuoi in termini musicali, vuoi dal punto di vista del dramma, a quello parigino. Egli modific\u00f2 anche l'orchestrazione allo scopo di trarre vantaggio dagli sviluppi tecnici degli strumenti musicali, che si erano nel frattempo verificati. All'epoca di Berlioz, la parte di Orfeo veniva ormai eseguita o da un contralto donna o da un tenore, dato che i castrati erano definitivamente scomparsi dai palcoscenici da oltre trent'anni. La revisione di Berlioz, che recava il titolo di \"Orph\u00e9e\", fu immediatamente pubblicata a Parigi nella versione per canto e pianoforte, ma poi le condizioni di salute impedirono al grande musicista francese di curare personalmente la pubblicazione dell'intera partitura.\nIl compito di procedere alla pubblicazione fu assunto dal musicologo Alfred D\u00f6rffel (1821\u20131905), e Berlioz fu in grado di rivedere le bozze. La cosiddetta \"versione D\u00f6rffel\" vide la luce nel 1866 ed \"\u00e8 basata sulla versione Berlioz ma con la strumentazione e le danze della stesura del 1774\", ed \u00e8 anche restituita alla struttura originaria in tre atti.\nNel 1889, infine, un'edizione, pubblicata dalla Casa Ricordi, partendo dalla versione Berlioz e conservando la scrittura per il registro di mezzo-soprano/contralto, scelse di utilizzare elementi sia della versione viennese originaria sia di quella parigina (reincorporando anche musica trascurata da Berlioz), e torn\u00f2, per il libretto, al testo originario di Calzabigi, integrato con nuove traduzioni per le aggiunte provenienti dalla versione francese. Quest'edizione \u00e8 andata per la maggiore, per oltre un sessantennio.\nOrchestrazione.\nGluck esegu\u00ec una serie di cambiamenti nell'orchestrazione dell'\"Orfeo\", allorch\u00e9 si trov\u00f2, nel 1774, ad adattare ai complessi dell'Acad\u00e9mie Royale de Musique la partitura viennese originaria. Cornetti e \"salmo\u00e8\" furono rimpiazzati da pi\u00f9 moderni ed usuali oboe e clarinetti, mentre cal\u00f2 considerabilmente la parte riservata ai tromboni, forse per mancanza di capacit\u00e0 tecniche da parte degli esecutori francesi. I cornetti erano strumenti tipicamente utilizzati per la musica sacra, mentre i salmo\u00e8 avevano largo uso solo in quella da camera: tutte e due le tipologie di strumenti erano inusuali nella Francia del 1774.. Sotto certi punti di vista, il passaggio dal salmo\u00e8 all'oboe corrisponde al mutamento da castrato a tenore acuto: n\u00e9 i castrati n\u00e9 i salmo\u00e8 erano destinati a sopravvivere a lungo.\nIn ambe le edizioni, italiana e francese dell'opera, la lira di Orfeo \u00e8 rappresentata dall'arpa, cosa che si ritiene costituisca il primo esempio di introduzione di questo strumento nelle orchestre francesi. Ogni verso dell'aria strofica \"Chiamo il mio ben cos\u00ec\" viene accompagnata da un diverso strumento solista: a Vienna si trattava di flauto, corni e corni inglesi, ma nel 1774 Gluck fu costretto a passare ad un singolo corno e a due clarinetti, anche in questo capo in parte rimpiazzando strumenti inusuali con altri di pi\u00f9 largo utilizzo. Durante l'aria \"Chiamo il mio ben cos\u00ec\" ed i recitativi ad essa inframmezzati, Gluck previde una seconda orchestra, composta di archi e salmo\u00e8, dietro il palcoscenico, allo scopo di creare un effetto di eco.\nPer i diversi organici orchestrali previsti nelle varie edizioni, vedi la voce Versioni storiche di Orfeo ed Euridice.\nRegistrazioni.\nPremesso che la versione per soprano non risulta essere mai stata eseguita in epoca moderna (n\u00e9, quindi, mai registrata), e che per l'edizione francese per haute-contre occorre fare un discorso particolare, si pu\u00f2 comunque rilevare che l'industria discografica ha dedicato all'\"Orfeo ed Euridice\" di Gluck un'attenzione insolita per un'opera settecentesca, sia riproponendo registrazioni dal vivo, pi\u00f9 o meno di fortuna, sia producendone di specifiche in studio. Le edizioni di gran parte del XX secolo, si riferiscono a versioni miste, quasi sempre in italiano e, inizialmente, affidate al timbro femminile del mezzo-soprano o, quando fosse disponibile, del contralto. A quest'ultima categoria appartiene la voce di Kathleen Ferrier, unanimemente lodata per la sua adesione al personaggio. Elvio Giudici ha potuto scrivere, in relazione all'incisione Decca incompleta del 1947, che le altre cantanti \"chi pi\u00f9, chi meno, tutte \"cantano\" Orfeo e la sua malinconia: mentre la Ferrier semplicemente lo \u00e8. Basta sentire l'attacco di \u00abChe puro ciel\u00bb ... C'\u00e8 tutta una civilt\u00e0 musicale, dietro questo canto: e noi siamo fortunati - ad onta di un'orchestra e di comprimari invero mediocri - nel poterlo ancora ascoltare ...\".\nGli anni '50 e '60 furono comunque dominati dalle versioni ibride e dalle interpretazione \"teutoniche\" e tardo ottocentesche di grandi direttori come Wilhelm Furtw\u00e4ngler, Ferenc Fricsay o Herbert von Karajan, i quali si rivolsero, coerentemente, ad interpreti del grande repertorio, come Fedora Barbieri (o anche Giulietta Simionato) o addirittura trasposero per baritono la parte, insofferenti del gusto barocco per la \"stilizzazione\" ed il travesti. Il culmine delle versioni \"patchwork\" fu raggiunto con la registrazione di Georg Solti del 1969, peraltro su un lavoro di collazione preparato da Charles Mackerras, in cui l'intreccio tra le varie edizioni storiche viene definito da Giudici come \"un puzzle quasi inestricabile\". La registrazione \u00e8 comunque memorabile per \"il taglio fastoso e animato della ... esecuzione di gusto ottocentesco\", realizzata da Solti, e per \"il rilievo assunto dall'Orfeo [di Marilyn Horne], inattaccabile sul piano della statura tecnica e iperbolisticamente virtuosistico nelle agilit\u00e0 dell'aria di Bertoni\", \"Addio, addio, o miei sospiri\". Prima della Horne, aveva inciso l'opera in studio, senza tale aria, anche Shirley Verrett, avvalendosi di complessi e direttore (Renato Fasano) italiani, ricorrendo per la prima volta alla stereofonia, e realizzando quella che Giudici ritiene la migliore delle incisioni non \"filologiche\", e che Rossi definisce \"una stupenda incarnazione interpretativa\".\nIntanto, nel 1963, era stata pubblicata l'edizione critica della partitura viennese, e, a partire dall'incisione effettuata nel 1966 da V\u00e1clav Neumann ed interpretata da Grace Bumbry, tale versione ha cominciato ad affacciarsi come quella predominante ed ha finora trovato il suo culmine nella registrazione con strumenti originali, realizzata nel 1991 da John Eliot Gardiner, con entusiastici apprezzamenti da parte della critica. Tale registrazione vedeva il ruolo del protagonista affidato alla voce di un controtenore, Derek Lee Ragin, secondo una prassi esecutiva, questa non certo \"filologica\", iniziata discograficamente dieci anni prima da Sigiswald Kuijken con Ren\u00e9 Jacobs (prima registrazione con strumenti originali).\nPer quanto riguarda la versione parigina, essa \u00e8 stata oggetto di minori e pi\u00f9 saltuarie attenzioni, in genere almeno in parte collegate con la presenza sul mercato di tenori in grado di sostenere le tessiture acutissime previste dalla parte. Dopo alcune incisioni negli anni '50, di cui una addirittura in russo riservata alle doti fenomenali di Ivan Kozlovskij, si \u00e8 registrato un ritorno di fiamma nel corso dei due primi decenni del XXI secolo, con almeno sette registrazioni, culminate in quella audio realizzata nel 2010 da Juan Diego Fl\u00f3rez, e nel riversamento su DVD/Blu-ray delle due produzioni internazionali gi\u00e0 in precedenza descritte.\nSoggetto.\nL'articolazione degli atti e delle scene \u00e8 conforme al libretto originario di Ranieri de' Calzabigi.\nAntefatto.\nOrfeo era uno dei personaggi principi del mito greco: eroe, cantore e musico, \"La sua arte era tanto raffinata ... da ammansire gli animali selvatici e da muovere e farsi seguire dai sassi. Si racconta addirittura che a Zone, in Tracia, alcune querce si disposero secondo lo schema di una delle sue danze e che sia tuttora possibile vederle in quest'ordine\". Orfeo partecip\u00f2 all'impresa degli Argonauti per la conquista del vello d'oro e, al suo ritorno in Grecia, si innamor\u00f2 follemente della ninfa (mortale) Euridice, e ne fece la sua sposa, stabilendosi con lei in Tracia presso il selvaggio popolo dei Ciconi. Qui, nella valle del fiume Peneo, un brutto giorno, Euridice, per sottrarsi ad un tentativo di stupro da parte di Aristeo, altro poeta-cantore, anch'egli figlio (come, secondo alcune fonti, lo stesso Orfeo) di Apollo, si diede alla fuga tra i campi e fu morsa mortalmente da un serpente velenoso. \"\u00c8 noto Orfeo, - scrive Calzabigi nell'\"Argomento\" del suo libretto - e celebre il suo lungo dolore nell'immatura morte della sua sposa Euridice. Mor\u00ec ella nella Tracia; io per comodo dell'unit\u00e0 del luogo la suppongo morta nella Campagna [sic!] felice presso al lago d'Averno\", dove gli antichi poeti volevano uno degli accessi all'oltretomba. \"Per adattar la favola alle nostre scene - conclude Calzabigi, quasi a giustificarsi del lieto fine - ho dovuto cambiar la catastrofe\".\nAtto primo.\nScena prima.\nOrfeo/\"Orph\u00e9e\" e coro di pastori e di ninfe.\nUn coro di ninfe e pastori si unisce ad Orfeo intorno alla tomba di Euridice, sua moglie, ed intona un solenne lamento funebre, mentre Orfeo non riesce se non ad invocare il nome di Euridice (coro e Orfeo: \u201cAh, se intorno\u201d/\u201c\"Ah! Dans ce bois\"\u201d). Rimasto solo, Orfeo canta la sua disperazione nell'aria \"Chiamo il mio ben\"/\u201c\"Objet de mon amour\"\u201d, composta da tre strofe di sei versi, inframmezzate da recitativi pieni di pathos.\nScena seconda.\nAmore/\"l'Amour\" e detto\nAmore/\"L'Amour\" appare a questo punto in scena e comunica ad Orfeo che gli d\u00e8i, impietositi, gli concedono di discendere agli inferi per tentar di riportare la moglie con s\u00e9, alla vita, ponendogli, come unica condizione, che lui non le rivolga lo sguardo finch\u00e9 non saranno ritornati in questo mondo (1774 soltanto, aria di \"Amour\": \u201c\"Si les doux accords\"\u201d). Come forma di incoraggiamento, Amore rappresenta ad Orfeo che la sua sofferenza sar\u00e0 di breve durata e lo invita intanto a farsi forza nell'aria \"Gli sguardi trattieni\"/\u201c\"Soumis au silence\"\u201d. Orfeo decide di affrontare il cimento e, soltanto nell'edizione del 1774, si esibisce, a chiusura dell'atto, in un'aria di bravura all'italiana (\"L'espoir rena\u00eet dans mon \u00e2me\"), che Gluck aveva gi\u00e0 utilizzato in due precedenti lavori, \"Il Parnaso confuso\" (1765), e l'atto di \"Aristeo\" ne \"Le feste d'Apollo\" (1769). L'aria, la cui paternit\u00e0 \u00e8 contesa con il musicista italiano coevo, Ferdinando Bertoni, fu poi notevolmente rimaneggiata da Camille Saint-Sa\u00ebns e Pauline Viardot per l'edizione Berlioz del 1859, e fu infine tradotta in italiano (\"Addio, addio, miei sospiri\") nella versione a stampa della Ricordi, del 1889.\nAtto secondo.\nScena prima.\nCoro di furie e spettri nell'Inferno e Orfeo/\"Orph\u00e9e\"\nIn un oscuro panorama di caverne rocciose, mostri e spettri dell'al di l\u00e0 rifiutano inizialmente di ammettere Orfeo, in quanto persona vivente, nel mondo degli inferi, invocando contro di lui \"le fiere Eumenidi\" e \"gli urli di Cerbero\", il mostruoso guardiano canino dell'Ade (coro: \u201cChi mai dell'Erebo\u201d/\u201c\"Quel est l'audacieux\"\u201d). Quando Orfeo, accompagnandosi con la sua lira (orchestralmente resa con un'arpa), si appella alla piet\u00e0 delle entit\u00e0 abitatrici degli inferi, definite \"furie, larve, ombre sdegnose\" (aria: \"Deh placatevi con me\"/\u201c\"Laissez-vous toucher\"\u201d), egli viene dapprima interrotto da orrende grida di \"No!\"/\u201c\"Non!\"\u201d da parte loro, ma, poi, gradualmente intenerite dalla dolcezza del suo canto (arie: \"Mille pene\"/\u201c\"Ah! La flamme\"\u201d e \"Men tiranne\"/\u201c\"La tendresse\"\u201d), esse gli dischiudono i \"neri cardini\" delle porte dell'Ade (coro: \u201cAh, quale incognito\u201d/\u201c\"Quels chants doux\"\u201d). Nella versione del 1774, la scena si chiude in una \"Danza delle furie\" (n. 28).\nScena seconda.\nCoro di eroi ed eroine negli Elisi,\"une ombre hereuse\" (ombra beata o Euridice) solo nelle edizioni francesi, poi Orfeo/Orph\u00e9e\nLa seconda scena si svolge nei Campi Elisi. Il breve balletto del 1762 divenne la pi\u00f9 elaborata \"Danza degli spiriti beati\", in quattro movimenti, con una preminente parte per flauto, nel 1774, alla quale, sempre con riferimento limitato all'edizione parigina, faceva seguito un'aria solistica per soprano (\u201c\"Cet asile\"\u201d), poi ripetuta dal coro, celebrante la beatitudine dei Campi Elisi, ed eseguita o da un'anima beata senza nome, \"une ombre hereuse\", o, pi\u00f9 comunemente, da Euridice (o comunque dalla cantante che interpreta questo personaggio). Orfeo arriva quindi in scena ed \u00e8 estasiato dalla bellezza e dalla purezza del luogo (arioso: \"Che puro ciel\"/\u201c\"Quel nouveau ciel\"\u201d), ma non riesce a trovare sollievo nel paesaggio perch\u00e9 Euridice non \u00e8 ancora con lui ed implora quindi gli spiriti beati di condurgliela, cosa che essi fanno con un canto di estrema dolcezza (Coro: \u201cTorna, o bella\u201d/\u201c\"Pr\u00e8s du tendre objet\"\u201d).\nAtto terzo.\nScena prima.\nOrfeo/\"Orph\u00e9e\" e Euridice/\"Eurydice\"\nSulla strada di uscita dall'Ade, Euridice si mostra dapprima entusiasta del suo ritorno alla vita, ma poi non riesce a comprendere l'atteggiamento del marito che rifiuta di abbracciarla ed anche solo di guardarla negli occhi, e, dato che a lui non \u00e8 permesso rivelarle le condizioni impostegli dagli dei, comincia a rimproverarlo e a dargli del traditore (duetto: \u201cVieni, appaga il tuo consorte\u201d/\u201c\"Viens, suis un \u00e9poux\"\u201d). Visto che Orfeo insiste nel suo atteggiamento di ritrosia e di reticenza, Euridice interpreta ci\u00f2 come un segno di mancanza d'amore e rifiuta di andare avanti esprimendo l'angoscia che l'ha invasa nell'aria \"Che fiero momento\"/\u201c\"Fortune ennemie\"\u201d (nell'edizione parigina, fu inserito un breve duetto prima della ripresa). Incapace di resistere oltre, Orfeo si volta a guardare la moglie e ne provoca cos\u00ec di nuovo la morte. Orfeo canta allora la sua disperazione nell'aria pi\u00f9 famosa dell'opera, la struggente \"Che far\u00f2 senza Euridice?\u201d/\u201c\"J'ai perdu mon Euridice\"\u201d, e decide, al termine, di darsi anch'egli la morte per riunirsi infine con lei nell'Ade.\nScena seconda.\nAmore/\"l'Amour\" e detti\nA questo punto, per\u00f2, deus ex machina, Amore riappare, ferma il braccio dell'eroe e, in premio alla sua fedelt\u00e0, ridona, una seconda volta, la vita ad Euridice (solo nella versione del 1774, terzetto: \u201c\"Tendre Amour\"\u201d).\nScena terza ed ultima.\nCoro di seguaci di Orfeo/\"Orph\u00e9e\" e detti\nL'ultima scena si svolge in un magnifico tempio destinato ad Amore, dove, dopo un balletto in quattro movimenti, i tre protagonisti e il coro cantano le lodi del sentimento amoroso e della fedelt\u00e0 (\u201cTrionfi Amore\u201d). Nella versione parigina, il coro \u201c\"L'Amour triomphe\"\u201d precedeva il balletto, che concludeva l'opera, allargato con l'aggiunta, da parte di Gluck, di tre ulteriori movimenti."}
{"id": "1323248", "revid": "54664737", "url": "https://it.wikipedia.org/wiki?curid=1323248", "title": "Affori e uniti", "text": ""}
{"id": "1323250", "revid": "177966", "url": "https://it.wikipedia.org/wiki?curid=1323250", "title": "Michail Michailovi\u010d Fokin", "text": ""}
{"id": "1323251", "revid": "38120", "url": "https://it.wikipedia.org/wiki?curid=1323251", "title": "K\u00fcmmel (bevanda spiritosa)", "text": "Una bevanda spiritosa al carvi, spesso indicata semplicemente con il termine tedesco k\u00fcmmel (o anche \"kummel\" o \"kimmel\"), \u00e8 una bevanda spiritosa ottenuta da alcol aromatizzato con il seme di cumino dei prati (\"Carum carvi\"), pi\u00f9 eventualmente altre erbe come cumino e finocchio.\nOriginariamente, le parole k\u00fcmmel, kummel e kimmel sono rispettivamente i termini in qualche modo generici nelle lingue tedesca, olandese e Yiddish, e indicano sia il cumino dei prati che il cumino. Per esempio, il cumino dei prati tedesco \u00e8 denominato \"Echter K\u00fcmmel\" mentre il cumino \u00e8 denominato \"Kreuzk\u00fcmmel\", ma il termine K\u00fcmmel \u00e8 usato anche per il distillato aromatizzato con queste spezie. \nSecondo la tradizione, il k\u00fcmmel in origine sarebbe stato distillato in Paesi Bassi, durante il tardo sedicesimo secolo, da Erven Lucas Bols. Da allora \u00e8 stato ripreso in Germania e poi in Russia, il principale produttore e consumatore di k\u00fcmmel. Il \"Gilka K\u00fcmmel\" o \"Kaiser-K\u00fcmmel\", prodotto a Berlino, \u00e8 ottenuto da un processo di distillazione pi\u00f9 lungo ed ha un gusto pi\u00f9 morbido rispetto ai k\u00fcmmel russi."}
{"id": "1323252", "revid": "177966", "url": "https://it.wikipedia.org/wiki?curid=1323252", "title": "Michail Fokin", "text": ""}
{"id": "1323256", "revid": "1543377", "url": "https://it.wikipedia.org/wiki?curid=1323256", "title": "The Animation Band", "text": "The Animation Band \u00e8 una casa di produzione italiana, fondata nel 1996 e specializzata nel settore dei cartoni animati.\nLo studio ha anche collaborato con la Ferrero per lo sviluppo di due mediometraggi d'animazione che venivano venduti all'interno di pacchetti doppi di merende Kinder, ovvero \"I Rote\u00f2 e la magia dello specchio\" (2004) e \"Gli Animotosi nella terra di Nondove\" (2005)."}
{"id": "1323267", "revid": "115489422", "url": "https://it.wikipedia.org/wiki?curid=1323267", "title": "Kefir d'acqua", "text": "Il kefir d'acqua \u00e8 una bevanda leggermente alcolica, ottenuta dalla fermentazione dei grani di kefir; fra gli ingredienti dovr\u00e0 sempre essere presente una percentuale dal 3 al 10% di zucchero e tanti altri ingredienti che possono variare a seconda delle ricette e dei gusti personali: limone, succo d'uva, succhi di frutta, frutta secca, malto, foglie fresche di menta ed erbe aromatiche come finocchio, cumino o anice e perfino il miele o le radici di zenzero.\nDescrizione.\nLa bevanda ottenuta \u00e8 molto dissetante e ricca di vitamine, minerali, fermenti lattici e probiotici;\nper la fermentazione del kefir d'acqua si possono utilizzare i granuli per la fermentazione del kefir di latte; l'adattamento dei granuli richieder\u00e0 alcuni giorni, due o tre fermentazioni il cui prodotto andr\u00e0 scartato;\nUna volta avvenuto l'adattamento, i granuli di kefir tenderanno a scolorirsi fino a diventare trasparenti; le fermentazioni devono avvenire in acqua e zucchero senza l'aggiunta di nessun altro ingrediente.\nI granuli, una volta adattati all'acqua, non potranno pi\u00f9 essere utilizzati per la fermentazione del latte: l'adattamento \u00e8 irreversibile, perch\u00e9 nel kefir di latte vi sono circa trenta specie diverse di fermenti, nell'adattamento met\u00e0 delle specie, quelle che fermentano il lattosio, muoiono; il kefir d'acqua infatti comprende circa quindici specie di fermenti che riescono a digerire altri tipi di zuccheri, ma non il lattosio; il kefir di latte quindi \u00e8 molto pi\u00f9 ricco in probiotici di quello d'acqua.\nIl kefir d'acqua presenta abitualmente una quantit\u00e0 di alcol fra lo 0,2% e 1%; la quantit\u00e0 di alcol dipende dal tipo e dalla percentuale di zuccheri aggiunti, dal tempo di fermentazione e dalla quantit\u00e0 d'aria disponibile; in condizioni di anaerobiosi (senz'aria, quindi con il contenitore quasi pieno di liquido) prevalgono fermentazioni alcoliche e si otterr\u00e0 una bevanda pi\u00f9 alcolica; il processo di fermentazione del Kefir produce CO2; per evitare rischi di rottura dovuti all'aumentata pressione interna, i contenitori in cui avviene la fermentazione non vengono sigillati ermeticamente.\nPer la preparazione del kefir d'acqua occorrono tre ingredienti:\nInoltre occorrono:\nLa quantit\u00e0 di zucchero da usare: la soluzione zuccherina pu\u00f2 essere preparata aggiungendo dal 2,5% al 10% di zucchero rispetto al peso dell'acqua, in base ai gusti soggettivi. I grani di kefir da usare: dal 7% al 10% della soluzione zuccherina usata. Altri ingredienti: durante la fermentazione \u00e8 anche possibile aggiungere della frutta (fresca e secca), purch\u00e9 ben lavata ed esente da impurit\u00e0 che potrebbero intossicare i grani di kefir. La frutta pu\u00f2 essere aggiunta anche dopo la fermentazione, quando i grani sono stati separati dal liquido.\nIn un barattolo di vetro viene sciolto lo zucchero nell'acqua e, solo successivamente, vengono aggiunti i grani di kefir d'acqua. Il barattolo viene coperto con un fazzoletto di tessuto, quindi riposto in ambiente buio e fresco. La fermentazione pu\u00f2 durare 24-48 ore. Al termine della fermentazione, i grani vengono separati dal liquido fermentato usando un imbuto con filtro o un colino e vengono usati per la preparazione di altro kefir d'acqua. Il kefir d'acqua, invece, trasferito in una bottiglia, pu\u00f2 essere consumato da questo momento in poi, eventualmente aggiungendo frutta o succhi a piacere.\nAd ogni fermentazione, la quantit\u00e0 di grani aumenta. Inizialmente si potr\u00e0 preparare una dose minore di kefir d'acqua, tuttavia periodicamente sar\u00e0 necessario eliminare i grani in eccesso, che possono essere donati a conoscenti od essiccati a temperatura ambiente e conservati fino a un anno, chiusi in un barattolo."}
{"id": "1323269", "revid": "200129", "url": "https://it.wikipedia.org/wiki?curid=1323269", "title": "Kefir acqua", "text": ""}
{"id": "1323274", "revid": "74754", "url": "https://it.wikipedia.org/wiki?curid=1323274", "title": "Agust\u00edn Castell\u00f3n Campos", "text": ""}
{"id": "1323276", "revid": "767487", "url": "https://it.wikipedia.org/wiki?curid=1323276", "title": "Kim Jong-kook", "text": "Biografia.\nBuddista, \u00e8 diplomato alla Shinsung High School e laureato alla Dankuk University.\nEntr\u00f2 nell'industria della musica coreana nel 1995 (debuttando sotto la casa discografica CJ Music) come componente del gruppo Turbo, che divent\u00f2 popolare negli anni di attivit\u00e0, producendo brani orecchiabili e di successo. Dopo lo scioglimento del gruppo qualche anno dopo, divent\u00f2 un cantante solista nel 2001, concentrandosi perlopi\u00f9 su ballate. Molte sue canzoni sono diventate dei successi e l'artista \u00e8 stato inoltre ospite in tanti show di variet\u00e0, il pi\u00f9 noto dei quali \"X-Man\". Nel 2005, divent\u00f2 uno dei pi\u00f9 importanti artisti della Corea; le vendite del suo terzo album superarono le 300.000 copie, rendendolo uno degli album pi\u00f9 venduti dell'anno. Sempre nel 2005, vinse 3 dei 4 possibili premi di \"Artista dell'anno\", perdendo solo quello dei Golden Disk Awards.\nIl 21 gennaio del 2006 partecip\u00f2 con altri artisti al concerto californiano \"Paris by Night 81\" della Thuy Nga Productios (una compagnia musicale vietnamita), cantando il brano \"To Her Man\".\nPer rispettare il suo dovere di compiere due anni di servizio militare obbligatorio, entr\u00f2 nell'esercito nel 2006. In ogni caso, rest\u00f2 comunque coinvolto nel business della musica, infatti pubblic\u00f2 il suo quarto album all'inizio dello stesso anno. Non pot\u00e9 promuoverlo personalmente per via del suo addestramento, ma vendette comunque pi\u00f9 di 100.000 copie.\nIl fortunato brano \"Lovely\" fu incluso in \"Pump It Up\" e in \"Audition Ondine\" (due videogiochi che prevedono che il giocatore segua dei passi di danza su una musica precisa).\nNel 2015 debutta come attore nella serie televisiva \"Producer\"."}
{"id": "1323277", "revid": "889336", "url": "https://it.wikipedia.org/wiki?curid=1323277", "title": "Roberto Cassinelli", "text": "Nella XVIII legislatura \u00e8 deputato, dopo essere gi\u00e0 stato dal 20 aprile 2017 senatore nella XVII Legislatura e deputato nella XVI Legislatura.\nBiografia.\nHa conseguito la laurea in giurisprudenza presso l'Universit\u00e0 Statale di Milano.\nAllievo del professore Franco Bonelli, esercita da oltre trent'anni la libera professione di avvocato, \u00e8 patrocinante presso la Suprema Corte di Cassazione ed \u00e8 stato per due mandati consigliere dell'Ordine degli Avvocati del Foro di Genova.\nAttivit\u00e0 politica.\nAderisce giovanissimo al Partito Liberale Italiano: dapprima \u00e8 stato segretario regionale ligure della Giovent\u00f9 Liberale Italiana, quindi, nel 1981, 1985 e 1990, \u00e8 stato eletto al Consiglio comunale di Genova nelle liste del PLI.\nNel 1994 ha aderito a Forza Italia, movimento nel quale si ritrovarono molti esponenti del Partito Liberale Italiano dopo il suo scioglimento.\nNel movimento azzurro ha ricoperto la carica di Vice-Coordinatore Regionale della Liguria (1994 - 2006), di Commissario Cittadino per la citt\u00e0 di Genova (agosto 2005 - ottobre 2007) e, dal 14 ottobre 2007 fino allo scioglimento di Forza Italia nel Popolo della Libert\u00e0, di Coordinatore Cittadino per la citt\u00e0 di Genova, eletto all'unanimit\u00e0 dal congresso.\n\u00c8 stato, inoltre, membro del Consiglio Nazionale del partito a partire dal 2005.\nCon la nascita del Popolo della Libert\u00e0 ha assunto la carica di Coordinatore Vicario per la citt\u00e0 di Genova, che ha mantenuto dal 9 aprile 2009 fino al febbraio 2012. Nel giugno 2009 \u00e8 stato nominato Membro della Consulta nazionale sulla Giustizia e Responsabile nazionale del dipartimento diritto societario e fallimentare del Popolo della Libert\u00e0.\nElezioni politiche del 2006.\nAlle elezioni politiche del 2006 \u00e8 candidato alla Camera dei Deputati, nella \"circoscrizione Liguria\", nelle liste di Forza Italia (in sesta posizione), risultando tuttavia il primo dei non eletti.\nElezione a deputato nel 2008.\nAlle elezioni politiche del 2008 \u00e8 candidato alla Camera dei Deputati, nella \"circoscrizione Liguria\", nelle liste del Popolo della Libert\u00e0 (in nona posizione), venendo eletto deputato della XVI Legislatura.\nAlla Camera dei Deputati \u00e8 membro della \"Commissione permanente Giustizia\", segretario della \"Giunta per le autorizzazioni\" e del \"Comitato parlamentare per i procedimenti di accusa\".\nLa sua attivit\u00e0 parlamentare si \u00e8 concentrata prevalentemente sui temi della giustizia, delle libere professioni e del diritto delle nuove tecnologie. In particolare, ha dato vita a numerose iniziative parlamentari a difesa della libert\u00e0 di espressione in rete. \u00c8 stato primo firmatario e relatore della riforma dell'ordinamento forense, approvata nonostante il parere contrario del Governo Monti e divenuta legge (l. n. 247/2012). La professione di avvocato \u00e8 stata cos\u00ec riformata dopo oltre settant'anni dall'entrata in vigore della precedente legge (r.d.l. n. 1578/1933).\nSecondo i dati diffusi dalla Camera dei deputati al termine della XVI Legislatura, Cassinelli ha partecipato al 99,79% di votazioni in aula (di cui lo 0,21% di missioni), essendo cos\u00ec il pi\u00f9 presente fra i deputati eletti nella circoscrizione Liguria e il terzo deputato pi\u00f9 presente in assoluto.\nLe proposte per internet.\n\u00c8 stato tra i fondatori dell'\"Intergruppo Parlamentare 2.0\", un gruppo di deputati e senatori di ogni schieramento politico avente per finalit\u00e0 la promozione delle politiche dell'innovazione all'interno del Parlamento italiano.\nNell'ambito della propria attivit\u00e0 parlamentare, ha dato vita a diverse iniziative direttamente rivolte al mondo della rete.\nIl 19 novembre 2008 ha presentato alla Camera il progetto di legge 1921 chiamandolo \"Salvablog\" in antitesi al progetto di legge Levi cosiddetto \"Ammazzablog\". Cassinelli ha poi dato vita all'iniziativa \"scriviamola insieme!\" per modificare il testo originariamente presentato: dialogando con i blogger italiani ha raccolto da loro suggerimenti e critiche, che gli hanno consentito di presentare in via definitiva un testo completo che, secondo buona parte dei commentatori, rispecchia gli interessi della comunit\u00e0 virtuale e risponde alle sue esigenze, anche se alcuni rimangono titubanti e temono che il significato iniziale del testo possa essere stravolto da emendamenti.\nNel febbraio 2009 ha presentato una proposta di emendamento all'articolo 60 del ddl sicurezza introdotto da un emendamento presentato dal senatore dell'Udc Gianpiero D'Alia, che avrebbe introdotto disposizioni relative al filtraggio dei siti sulla base dei loro contenutia. Nella notte del 29 aprile 2009 \u00e8 stato il primo ad annunciare ufficialmente, tramite il proprio blog, l'abrogazione dell'articolo 60 dal ddl sicurezza. La decisione \u00e8 stata presa, poco prima delle ore 02.00, dalle Commissioni riunite Affari costituzionali e Giustizia di Montecitorio su proposta dello stesso Cassinelli.\nNel giugno 2009 ha presentato un disegno di legge in tema di riforma del diritto d'autore con l'obiettivo di contemperare gli interessi degli autori e degli editori con quelli del pubblico sulla pi\u00f9 larga diffusione della conoscenza.\nNell'ottobre 2010 ha promosso e sostenuto l'iniziativa \"wi-fi libero\" grazie alla quale non sono state rinnovate le disposizioni previste nel cd. decreto Pisanu che limitavano l'utilizzo e la diffusione del wi-fi in Italia.\nNella primavera 2011 \u00e8 stato il promotore di un'interpellanza parlamentare, sottoscritta da deputati di ogni schieramento, nata con lo scopo di contrastare le iniziative dell'Agcom in materia di diritto d'autore.\nNell'ottobre 2011 \u00e8 intervenuto modificando il comma 29 del cosiddetto \"ddl intercettazioni\" presentato dall'allora Ministro della giustizia, Angelino Alfano, che prevedeva l'estensione dell'obbligo di rettifica, previsto per le testate giornalistiche, anche per i blog amatoriali.\nNel maggio 2012 ha dichiarato di sostenere la candidatura di Stefano Quintarelli, fortemente sostenuto dall'ambiente web, a commissario dell'Agcom. \u00c8 stato cos\u00ec il primo parlamentare a votare in Aula sulla base delle risultanze di una consultazione on-line.\nElezione a senatore dal 2017.\nAlle elezioni politiche del 2013 \u00e8 candidato al Senato della Repubblica, in Liguria, nelle liste del Popolo della Libert\u00e0 e risulta il primo dei non eletti.\nIl 20 aprile 2017, in seguito alle dimissioni di Augusto Minzolini dalla carica di parlamentare, gli subentra e viene proclamato senatore per la parte residua della XVII Legislatura. Da subito membro della Commissione Affari Esteri, dal 16 maggio fa parte della Commissione Affari Costituzionali.\nAttivit\u00e0 nella legislatura.\nNella XVII legislatura presenta una mozione sull'ipotesi di rimozione delle statue di Cristoforo Colombo, interviene per la Piaggio sollecitando il ministro dell'Economia Pier Carlo Padoan a prorogare la cassa integrazione per i lavoratori di Villanova d'Albenga, sollecita finanziamenti per lo sviluppo della tramvia e l'ampliamento della metropolitana di Genova, presenta un disegno di legge di modifica del codice della strada per consentire l'utilizzo di sistemi di rilevazione elettronica della velocit\u00e0 nelle strade urbane.\nInoltre presenta delle interrogazioni al ministro dello Sviluppo economico Carlo Calenda per salvaguardare i lavoratori genovesi di Wind-3 Italia, al ministro della Giustizia Andrea Orlando per il tribunale di Savona e la sicurezza all'interno dei Palazzi di Giustizia, al ministro degli Esteri Angelino Alfano per gli scontri in Venezuela e la strana morte della genovese Benedetta Podest\u00e0 a Londra, a Padoan per il caos \"spesometro\", ai ministri della Salute Beatrice Lorenzin e delle Infrastrutture Graziano Delrio affinch\u00e9 le pubbliche assistenze siano esentate dal pagamento del pedaggio (alla ministra chiede anche di avviare una campagna di comunicazione sulla possibilit\u00e0 di partorire in forma anonima) e ai ministri della Difesa Roberta Pinotti e dell'Interno Marco Minniti con l'obiettivo di eliminare ogni preclusione all\u2019accesso dei celiaci alle carriere militari.\nIl 15 novembre 2017 \u00e8 il relatore del provvedimento che prevede il riconoscimento per legge del \"Canto degli Italiani\", ovvero l'inno italiano scritto dal genovese Goffredo Mameli. In seguito un suo emendamento alla finanziaria promossa dal Parlamento permette allo Stato di ripianare i buchi nei bilanci delle compagnie portuali salvando cos\u00ec 3.000 scaricatori di porto di cui circa 1.000 camalli genovesi.\nElezione a deputato nel 2018.\nAlle elezioni politiche del 2018 \u00e8 candidato alla Camera dei Deputati, nel collegio plurinominale Liguria - 02, nelle liste di Forza Italia (come capolista), venendo eletto deputato della XVIII legislatura. Ricopre questi incarichi: membro della Commissione Giustizia dal 21 giugno, Segretario della Giunta per le autorizzazioni dal 17 luglio, membro del Comitato parlamentare per i procedimenti di accusa dal 17 luglio e membro del Comitato consultivo sulla condotta dei deputati dal 17 ottobre. Nel febbraio 2019 viene nominato presidente della sezione bilaterale di amicizia Italia-Cuba nell'ambito dell'Unione interparlamentare, l'organizzazione che riunisce tutte le assemblee parlamentari del mondo. Nell\u2019aprile 2021 viene nominato responsabile dell\u2019area Libere professioni in Forza Italia nell\u2019ambito della Commissione Giustizia."}
{"id": "1323279", "revid": "122490673", "url": "https://it.wikipedia.org/wiki?curid=1323279", "title": "St\u00e4delsches Kunstinstitut", "text": "Lo St\u00e4delsches Kunstinstitut und Stadtische Galerie (trad. lett. \"Istituto d'Arte St\u00e4del e Galleria civica\") \u00e8 una galleria di pittura antica, arte moderna ed arte contemporanea, e si trova in Schaumainkai 63 a Francoforte sul Meno in Germania.\nStoria.\nFu fondata per volont\u00e0 del mercante e banchiere di Francoforte Johann Friedrich St\u00e4del, che col suo testamento del 1815, un anno prima della sua morte, nomin\u00f2 erede la citt\u00e0 di tutta la sua famosa collezione d'arte e delle sue ricchezze, con la clausola di costituire un Museo d'arte ed un Istituto d'arte annesso, ed eventualmente vendere delle opere per comprarne altre di migliore qualit\u00e0. Il museo, costituito in fondazione di diritto privato, apr\u00ec di fatto nel 1817 (fu uno dei primissimi musei pubblici in Germania), nella dimora dello stesso fondatore. Solo successivamente, in seguito alla costante crescita delle collezioni, fu costruita una nuova sede apposita nella seconda met\u00e0 dell'800 (l'ultimo ampliamento risale al 2009-2010).\nLa accorta politica dei suoi direttori (spesso storici dell'arte), i pi\u00f9 importanti dei quali furono Johann David Passavant, Henri Thode, Georg Swarzenski, e il costante sostegno della ricca borghesia illuminata di Francoforte e degli istituti bancari, ne ha permesso un continuo arricchimento delle collezioni, costituite da dipinti e disegni dal Medioevo all'et\u00e0 contemporanea. Una terribile perdita fu tuttavia la vendita, per volont\u00e0 del regime nazista, di decine di opere di 'arte degenerata', avvenuta nel 1937, che port\u00f2 alla perdita di capolavori come il \"Ritratto del dottor Gachet\" di Van Gogh (oggi in collezione privata), gi\u00e0 comprato per volont\u00e0 dell'illuminato direttore Swarzenski solo pochi anni prima.\nIl museo espone opere di: Francis Bacon, Max Beckmann, Sandro Botticelli, Georges Braque, Agnolo Bronzino, Carlo Carr\u00e0, Edgar Degas, Henri Matisse, Claude Monet, Giorgio Morandi, Pablo Picasso, Camille Pissarro, Pierre-Auguste Renoir, Gino Severini, Alfred Sisley, Tiepolo, Tintoretto, Vincent van Gogh, Rembrandt, Jan Vermeer, Hans Baldung"}
{"id": "1323280", "revid": "1903211", "url": "https://it.wikipedia.org/wiki?curid=1323280", "title": "Spirito del '76", "text": "Spirito del '76 (\"The Spirit of '76\"), il cui vero nome \u00e8 William Naslund, \u00e8 un personaggio dei fumetti creato da Roy Thomas (testi) e Frank Robbins (disegni), pubblicato dalla Marvel Comics. \u00c8 apparso la prima volta come Spirito del '76 su \"Invaders\" n. 14 (marzo 1977), come Capitan America II \u00e8 apparso in \"Captain America Comics\" n. 49 (agosto 1945).\nNegli albi dell'Editoriale Corno pubblicati in Italia il personaggio venne ribattezzato Spirito del '78, proprio perch\u00e9 comparso per la prima volta in quell'anno 1978 in \"Thor e Capitan America\".\nBiografia del personaggio.\nDurante la seconda guerra mondiale, William Naslund decide di diventare un supereroe ammirando l'operato di Capitan America, decide di indossare come lui un costume dai colori patriottici e sceglie il nome di Spirito del '76 (chiaro riferimento alla guerra di indipendenza americana).\nAll'inizio agisce a Philadelphia, ma nel 1942, durante una trasferta in Inghilterra entra a far parte del supergruppo dei Crociati, di cui \u00e8 l'unico componente statunitense e senza superpoteri.\nDopo uno scontro con gli Invasori (comandati proprio da Capitan America), si scopre che il loro capo e fondatore, un Agente speciale Alfie, \u00e8 un doppiogiochista al servizio dei nazisti; di conseguenza il gruppo si scioglie e Naslund decide di proseguire la sua carriera di giustiziere da solo.\nCon il coraggio mostrato durante il conflitto si fa una certa reputazione, che gli fa guadagnare il rispetto di molti eroi, compreso quello di Capitan America.\nProprio in virt\u00f9 di questo, nell'aprile 1945, quando il Capitan America e il Bucky originali vengono dati per caduti in azione, l'allora presidente degli Stati Uniti d'America Harry S. Truman designa William Naslund per sostituirlo.\nSpirito del '76 diventa cos\u00ec Capitan America II, con Fred Davis come spalla nel ruolo di Bucky II; la coppia continua l'opera dei loro predecessori anche dopo la fine della guerra, quando si uniscono ad altri eroi per formare la All-Winners Squad.\n\u00c8 qui che si decide il suo fato: un giorno gli eroi vengono a conoscenza di un complotto per uccidere il senatore statunitense John F. Kennedy, ordito dall'androide malvagio Adam II. Durante la missione di salvataggio, Naslund viene ucciso combattendo i robot assassini mandati dall'androide in una Chiesa al nord di Boston, non prima per\u00f2 di essere riuscito ad avvisare la All-Winners Squad, grazie al cui intervento il piano viene bloccato.\nWilliam Naslund viene sepolto nel Cimitero Nazionale di Arlington (Virginia) con tutti gli onori concessi ad un eroe di guerra. Con la sua morte il costume di Capitan America viene affidato a Patriota, che diventa il terzo uomo a vestirlo."}
{"id": "1323288", "revid": "1904508", "url": "https://it.wikipedia.org/wiki?curid=1323288", "title": "Eug\u00e8ne Delacroix", "text": "In contrasto con il perfezionismo neoclassico del suo principale rivale Ingres, Delacroix prese come ispirazione lo stile di Rubens e dei pittori del Rinascimento veneziano, con una conseguente enfasi sul colore e sul movimento piuttosto che sulla chiarezza dei contorni e sulla forma accuratamente modellata. Contenuti drammatici e romantici caratterizzarono i temi centrali della sua maturit\u00e0 artistica e che lo portarono a distanziarsi dai modelli classici dell'arte greca e romana, ma a viaggiare in Nord Africa, alla ricerca dell'esotico. [3] Amico ed erede spirituale di Th\u00e9odore G\u00e9ricault, Delacroix trasse ispirazione anche da Lord Byron, con il quale condivideva una forte identificazione con le \"forze del sublime\", della natura in azione spesso violenta.\nTuttavia, Delacroix non era indotto n\u00e9 dal sentimentalismo n\u00e9 dall'orgoglio, e il suo romanticismo era pi\u00f9 quello di un individualista. Nelle parole di Baudelaire, \"Delacroix era appassionatamente innamorato della passione, ma freddamente determinato a esprimerla nel modo pi\u00f9 chiaro possibile.\" Insieme a Ingres, Delacroix \u00e8 considerato uno degli ultimi antichi maestri della pittura.\nIl suo ricorso a pennellate espressive e il suo studio degli effetti ottici del colore hanno profondamente plasmato lo stile degli impressionisti, mentre la sua passione per l'esotico ha ispirato gli artisti del movimento simbolista. Raffinato litografo, Delacroix ha illustrato varie opere di William Shakespeare, dell'autore scozzese Walter Scott e del tedesco Johann Wolfgang von Goethe. Tra i suoi dipinti pi\u00f9 noti si possono citare \"Il massacro di Scio\", \"La barca di Dante\" e \"La Libert\u00e0 che guida il popolo\".\nBiografia.\nInfanzia e giovinezza.\nFerdinand Victor Eug\u00e8ne Delacroix nacque il 26 aprile 1798 a Charenton, in una famiglia della \"haute bourgeoisie\": il padre, Charles-Fran\u00e7ois Delacroix, era un uomo politico francese nominato sotto il Direttorio ministro degli Esteri, mentre la madre, Victoire, era la figlia di un benestante ebanista parigino, Jean-Fran\u00e7ois Oeben.\nCi sono motivi per credere che suo padre, Charles-Fran\u00e7ois Delacroix, all'epoca del concepimento di Eug\u00e8ne fosse sterile, e che il suo vero padre sia in realt\u00e0 Charles Maurice de Talleyrand, futuro ministro degli Esteri e amico assai intimo della famiglia, al quale in et\u00e0 adulta Eug\u00e8ne assomiglier\u00e0 sia nell'aspetto che nel carattere. Nel corso della sua carriera di pittore Delacroix rimarr\u00e0 sotto la protezione prima dello stesso Talleyrand, ed in seguito di suo nipote, Charles de Morny, duca de Morny, fratellastro di Napoleone III e presidente della camera dei deputati francese.\nDelacroix comp\u00ec i primi studi al liceo Louis-le-Grand di Parigi e al liceo Pierre Corneille di Rouen, immergendosi nella lettura dei classici, grazie ai quali svilupp\u00f2 una solida preparazione umanistica, e vincendo alcuni premi per la sua abilit\u00e0 nel disegno. Spinto da questo virtuosismo, una volta conclusi gli studi liceali inizi\u00f2 il suo apprendistato sotto la guida di Pierre-Narcisse Gu\u00e9rin, artista dai ferrei precetti neoclassici ed emulo di Jacques-Louis David. Delacroix, come molti altri artisti della sua epoca, avrebbe poi abdicato dalla sua formazione accademica e intrapreso entusiasticamente quella da autodidatta, studiando diligentemente i capolavori riuniti da Napoleone al Louvre: tra i maestri del passato prediletti dall'artista vi erano Michelangelo, Tiziano, Raffaello, Giorgione e soprattutto Rubens, del quale ammir\u00f2 lo stile sfarzoso e ricco di colori. Contestualmente a questi studi, inoltre, Delacroix ebbe una fame insaziabile di letture e divor\u00f2 i testi di Dante, Tasso, Shakespeare, Goethe, Byron e Walter Scott. L'apprendistato presso il Gu\u00e9rin, in ogni caso, fu di importanza fondamentale per il giovane Delacroix, che qui acquist\u00f2 solide basi sulle tecniche pittoriche. Fu proprio nello studio di Gu\u00e9rin, tra l'altro, che Delacroix conobbe Th\u00e9odore G\u00e9ricault, con il quale stabil\u00ec un rapporto di reciproca stima e di amicizia destinato a perdurare profondo. A testimonianza dell'intimit\u00e0 che si era formata tra di loro Delacroix pos\u00f2 per \"La zattera della Medusa\", quadro di G\u00e9ricault che lasci\u00f2 una traccia profonda sulla sua fantasia:\nLo stile fortemente emotivo della \"Medusa\" fece quindi un vivo effetto su Delacroix che, sotto questi influssi, decise di realizzare il suo primo grande dipinto, \"La barca di Dante\", raffigurante il Sommo Poeta e Virgilio trasportati da Flegias verso la citt\u00e0 di Dite. Delacroix esord\u00ec dunque giovanissimo, all'et\u00e0 di ventiquattro anni, quando espose \"La barca di Dante\" al Salon di Parigi del 1822; l'accoglienza del dipinto, tuttavia, fu non priva di critiche e l'artista fu esposto all'incomprensione. Il rifiuto delle sue opere da una parte del pubblico accademico sar\u00e0 una costante della sua carriera, contrastato per\u00f2 dal robusto sostegno di illuminati ammiratori.\nMaturit\u00e0.\nUn evento di cronaca avrebbe profondamente scosso Delacroix in questi anni: si tratta del fallimento della rivolta greca contro l'Impero Ottomano. Fortemente impressionato dalle atrocit\u00e0 della guerra greco-turca, Delacroix decise di documentarsi sull'evento e di licenziare un quadro di guerra in sostegno dei Greci, \"Il massacro di Scio\". La tela, esposta al Salon del 1824, non manc\u00f2 di suscitare scandalo: particolarmente virulenta fu la critica di Stendhal, che arriv\u00f2 ad affermare che \u00abquest'opera mi fa sempre pensare a un quadro che originariamente doveva rappresentare una pestilenza e che poi l'artista trasform\u00f2 in un massacro a Scio dopo aver letto degli articoli di giornale\u00bb. Sprezzante delle critiche, sempre nel 1824 Delacroix si rec\u00f2 a Londra dove, oltre a visitare gli studi di Thomas Lawrence e Richard Parkes Bonington, ebbe l'opportunit\u00e0 di ammirare \"Il carro da fieno\" di John Constable: lo stile naturalistico della pittura inglese avrebbe avuto un influsso profondo su Delacroix, che cos\u00ec pot\u00e9 compiere un deciso salto qualitativo. \u00abVisto i Constable. Constable mi fa un gran bene\u00bb avrebbe annotato l'artista nel diario in data 19 giugno 1824.\nNel frattempo Delacroix entr\u00f2 in contatto con la \u00abbanda romantica\u00bb di Alexandre Dumas, Stendhal e Victor Hugo, dalla quale tuttavia si distacc\u00f2 ben presto. Successivamente realizz\u00f2 \"La Grecia spirante sulle rovine del Missolungi\", monumento commemorativo dei martiri della guerra d'indipendenza greca e dell'ideale di libert\u00e0 in opposizione alle regole della tirannia, e \"La morte di Sardanapalo\". Quest'ultima opera, desunta da un testo di Byron, nel raffigurare la morte del re assiro Sardanapalo fabbrica una scena avvincente sul piano emotivo, con colori vivaci, costumi esotici e tragiche scene, che tuttavia anche questa volta non manc\u00f2 di suscitare grande scandalo e critiche molto acerbe.\nDel 1830 \u00e8 invece quella che \u00e8 l'opera pi\u00f9 celebre di Delacroix, \"La libert\u00e0 che guida il popolo\", tutt'oggi considerata uno dei massimi capolavori del Romanticismo. Sebbene generalmente Delacroix fosse abbastanza restio a schierarsi politicamente, nel 1830 decise di eseguire questa tela per esaltare la lotta per la libert\u00e0 del popolo di Parigi, insorto proprio in quell'anno per ribellarsi contro la volont\u00e0 autoritaria di Carlo X, in tre giornate passate alla storia come \"les trois glorieuses\". \"La libert\u00e0 che guida il popolo\" rappresenta un'indimenticabile immagine dei parigini che si sono sollevati in armi e marciano insieme sotto la bandiera tricolore della Libert\u00e0, metaforicamente rappresentata da una donna con il berretto frigio ed il seno scoperto.\nIl viaggio in Africa.\nL'11 gennaio 1832 Delacroix, spinto dalla volont\u00e0 di visitare quello che definiva \u00abl'Oriente mediterraneo\u00bb, part\u00ec da Tolosa al seguito del conte de Mornay, diretto in Africa per una missione diplomatica promossa dal re Luigi Filippo. Dopo una sosta in Spagna la spedizione sbarc\u00f2 a Tangeri, dove venne festosamente accolta dalla popolazione locale in un tripudio di ricevimenti, cerimonie e spettacoli equestri, per poi spostarsi a Mekn\u00e8s e infine ad Algeri.\nDelacroix fu immediatamente rapito dall'esotico fascino dell'Oriente, che consider\u00f2 sin dall'inizio come un luogo incantevole, ricco di fascino: \u00abil pittoresco qui abbonda: \u00e8 un luogo fatto per i pittori [...] La bellezza \u00e8 dappertutto, non la bellezza raffigurata nei quadri alla moda, ma qualcosa di pi\u00f9 semplice e primordiale\u00bb, avrebbe annotato nel suo diario. A colpirlo furono l'autenticit\u00e0 e la bellezza degli abitanti di quelle terre, nei quali intravide l'ultimo residuo della classicit\u00e0:\nAd accendere l'entusiasmo di Delacroix vi furono anche l'umbratile bellezza delle donne arabe - ad Algeri riusc\u00ec persino ad intrufolarsi in un harem, la parte pi\u00f9 sacra ed inviolabile delle dimore musulmane - e gli scontri di cavalieri beduini, che defin\u00ec \u00abpittoricamente meravigliosi\u00bb. Ad affascinarlo di pi\u00f9, tuttavia, fu la suadente duttilit\u00e0 della luce equatoriale, una luce intensa, abbagliante, che rivelava la natura aspra di quei deserti e che faceva s\u00ec che \u00abperfino l'ombra prende dei riflessi turchesi\u00bb. Un influsso analogo fu esercitato dalle variopinte decorazioni delle dimore musulmane, che indussero Delacroix ad intraprendere una nuova ricerca espressiva basata sui colori complementari e sui loro contrasti reciproci.\nLa testimonianza artistica pi\u00f9 elevata del soggiorno arabo di Delacroix ci \u00e8 data dai sette taccuini che riemp\u00ec quotidianamente con schizzi e acquerelli spontanei e frettolosi, opportunamente integrati con piccole scritte, che si accumulano in un disordine che \u00e8 involontaria espressione della sua esaltazione. Questi taccuini, infatti, erano privi di ambizioni pittoriche, bens\u00ec furono eseguiti con il sincero intento di consegnare alla carta tutto quello che vedeva e sperimentava, cos\u00ec da non lasciarsi sfuggire nulla. Sulla base di queste annotazioni, una volta ritornato in patria, Delacroix esegu\u00ec nel 1834 \"Donne di Algeri nei loro appartamenti\", dipinto che ebbe una vasta eco nella cultura del tempo e che fin\u00ec per avere un influsso determinante per lo sviluppo del gusto romantico per l'esotico.\nUltimi anni.\nNel 1838 Delacroix espose \"La furia di Medea\", suscitando grande scalpore presso il Salon di Parigi. Si tratta della sua prima opera di grandi dimensioni che ritragga una scena tratta dalla mitologia greca, e rappresenta Medea che afferra i propri figli sguainando un pugnale per ucciderli e vendicarsi per essere stata abbandonata da Giasone. Le tre figure umane nude descrivono una specie di piramide animata, colpita da una luce obliqua che penetra nella grotta in cui Medea si \u00e8 nascosta. Anche se il dipinto venne presto acquistato dallo Stato, Delacroix rimane deluso quando venne a sapere che era stato inviato al Museo delle Belle Arti di Lilla, siccome avrebbe voluto che fosse esposto alla Galleria di Lussemburgo insieme a \"La barca di Dante\" ed \"Il massacro di Scio\".\nNel frattempo Delacroix ricevette numerose commissioni prestigiose, alternando periodi di alacre attivit\u00e0 - persino il suo stile sub\u00ec un'evoluzione, con cariche espressionistiche maggiori e colori pi\u00f9 intensi - a periodi di malattia: nel 1856, infatti, avrebbe contratto una feroce laringite a causa della prolungata esposizione al freddo. Tra le numerose committenze relative a questo periodo, in ogni caso, ricordiamo l'incessante programma di decorazioni murali, che ebbe praticamente fine soltanto alla vigilia della morte.\nDal 1833 al 1837 lavor\u00f2 al Salon du Roi alla Camera dei Deputati a Palazzo Borbone, mentre nei dieci anni successivi affresc\u00f2 sia la biblioteca di Palazzo Borbone che quella del Palazzo del Lussemburgo. Nel 1843 decor\u00f2 la Chiesa di Saint Denis del Santo Sacramento con una grande Piet\u00e0 e dal 1848 al 1850 fu impegnato nel decorare il soffitto della galleria Apollo al Louvre. Dal 1857 al 1861, invece, intervenne nella Cappella di Agnes a Saint Sulpice. Queste commissioni gli offrirono l'opportunit\u00e0 di dipingere opere di grandi dimensioni, inserite in una struttura architettonica, come avevano fatto alcuni dei maestri che pi\u00f9 ammirava, come Veronese, Tintoretto e Rubens.\nQuesto tipo di lavoro, tuttavia, era molto faticoso e la sua salute ne risent\u00ec parecchio: fu per questo motivo che nel 1844 acquist\u00f2 un cottage a Champrosay, cos\u00ec da poter riposarsi in campagna. Dal 1834 al giorno della sua morte sarebbe stato affettuosamente curato dalla sua governante, Jeanne-Marie le Guillou, donna che avrebbe dato grande serenit\u00e0 e vigore creativo al pittore, che pot\u00e9 cos\u00ec lavorare instancabilmente sino agli ultimissimi anni. Eug\u00e8ne Delacroix, infine, mor\u00ec a Parigi il 13 agosto 1863; venne sepolto nel cimitero di P\u00e8re-Lachaise.\nStile.\n\u00c8 lo stesso Delacroix a raccontare la propria missione pittorica in un'annotazione sul proprio diario datata 1\u00ba luglio 1854:\nIn tal senso, Delacroix \u00e8 considerato il maggiore pittore romantico francese, a tal punto da guadagnarsi l'appellativo di \u00abPrincipe dei Romantici\u00bb. Come egli stesso chiarisce in un appunto, i suoi modelli non furono tanto gli artisti classici, quanto la pittura del XVI secolo:\nContrariamente al suo principale rivale Ingres, che ricercava nelle proprie opere il perfezionismo tipico dello stile neoclassico, Delacroix pose maggiore enfasi sul colore e sul movimento piuttosto che sulla nitidezza dei profili e sulla perfezione delle forme. Le opere di Delacroix, rese con pennellate immediate, rapide e fortemente espressive, sono caratterizzate da una grande impetuosit\u00e0 creativa che coinvolge emotivamente lo spettatore, che in questo modo \u00e8 in grado di vivere con grande trasporto la potenza drammatica della scena effigiata.\nPer raggiungere il massimo grado di luminosit\u00e0 e trasparenza, inoltre, Delacroix accostava con grande maestria i colori primari puri con i rispettivi complementari, attuando un'esaltazione cromatica che trascendeva il tipo di tavolozza utilizzata, la quale poteva contemplare a seconda dell'opera sia colori puri che smorti. Si tratt\u00f2 di un'intuizione coltivata gi\u00e0 durante il viaggio in Nord Africa, e destinata ad avere grandissima risonanza nei futuri indirizzi dell'arte impressionista. \u00abDipingiamo tutti come Delacroix\u00bb, avrebbe commentato C\u00e9zanne, uno tra i tanti estimatori di Delacroix: difatti, quest'ultimo fin\u00ec per influenzare numerosi altri artisti delle generazioni successive, primi tra tutti Van Gogh, Manet, Degas, Odilon Redon, e, ancora, C\u00e9zanne, Matisse, Kandinskij e Gauguin. Di Delacroix questi artisti ammirarono anche il tocco \u00absfiocchettato\u00bb, mentre la rapidit\u00e0 d'esecuzione e la violenza degli sfondi dei suoi dipinti preludono agli studi della pittura \"fauve\", espressionista e persino astratta.\nDel Romanticismo, insomma, Delacroix incarn\u00f2 la passione per l'esotismo, lo slancio creativo, la forte fascinazione per le \u00absublimi forze\u00bb della natura e le loro manifestazioni spesso violente, la rivalutazione del Medioevo (rivissuto attraverso gli scritti di Lord Byron e di Walter Scott) e l'insofferenza agli schematismi accademici, da lui ritenuti inadeguati e mortificanti. Spinto dalla volont\u00e0 di sperimentare nuovi territori e di ampliare il proprio percorso professionale Delacroix speriment\u00f2 tutti i generi e tutte le tecniche: egli, infatti, tratt\u00f2 temi mitologici, letterari, storici, militari, ritratti, nature morte e paesaggi, ed impieg\u00f2 la decorazione murale, i quadri di cavalletto, l'olio, l'affresco, il pastello e l'acquerello. Ebbene, Delacroix nella sua produzione rivel\u00f2 sempre la volont\u00e0 di conciliare creativit\u00e0 individuale, personalit\u00e0 e sentimenti, rompendo con i dogmatismi accademici e \u00abliberando l'immaginazione\u00bb, in piena linea con le sue idee estetiche secondo cui \u00abla prima qualit\u00e0 di un quadro \u00e8 di essere una gioia per l\u2019occhio\u00bb.\nProduzione artistica.\nL'immensa produzione di Delacroix, che conta ben 1968 numeri del catalogo del Robaut, nel 1931 \u00e8 stata oggetto degli studi di Ren\u00e9 Schneider e Jean Alazard, che ne hanno proposto una suddivisione in quattro distinte fasi artistiche. Riportiamo questa quadripartizione di seguito:"}
{"id": "1323294", "revid": "339392", "url": "https://it.wikipedia.org/wiki?curid=1323294", "title": "William Naslund", "text": ""}
{"id": "1323303", "revid": "599013", "url": "https://it.wikipedia.org/wiki?curid=1323303", "title": "Bruno Nicol\u00e8", "text": "Particolarmente veloce e dotato di buon tiro, divenne popolare gi\u00e0 in giovane et\u00e0. Concluse la carriera a soli 27 anni, ma detiene ancora il record di pi\u00f9 giovane marcatore e di pi\u00f9 giovane capitano della nazionale maggiore.\n\u00c8 deceduto nel 2019, all'et\u00e0 di 79 anni \nCarriera.\nClub.\nEsordi.\nCresciuto nelle giovanili del Padova sotto la guida di Mariano Tansini, fu fatto esordire appena sedicenne da Nereo Rocco in Serie A nel corso del campionato 1956-57. Chiuse la stagione con 12 presenze e due reti, una delle quali alla Juventus e fu acquistato dal presidente della Juventus Umberto Agnelli per 70 milioni e il prestito di Kurt Hamrin.\nJuventus.\nCresciuto come centravanti, fatic\u00f2 a inserirsi nell'attacco bianconero in cui figuravano campioni come John Charles e Omar S\u00edvori. Fu schierato all'ala destra e nella prima stagione collezion\u00f2 21 presenze e nessuna rete. Si riprese nella stagione successiva, tanto da essere chiamato in Nazionale maggiore da Gipo Viani, che il 9 novembre 1958 lo fece esordire nell'amichevole a Parigi contro la Francia, reduce dal brillante terzo posto ai Mondiali di Svezia svoltisi il precedente giugno. Segnando una doppietta divent\u00f2, a 18 anni e 258 giorni, il pi\u00f9 giovane goleador della storia della Nazionale azzurra, record ancora imbattuto.\nGodette quindi di improvvisa popolarit\u00e0, Gianni Brera lo paragon\u00f2 a Silvio Piola e il Quartetto Cetra accost\u00f2 il suo nome a quello di Felice Levratto nella canzone \"Che centrattacco!\". L'impresa di Parigi gli frutt\u00f2 inoltre il 19\u00ba posto nella classifica del Pallone d'oro 1958.\nNel prosieguo della carriera con la Juventus, Nicol\u00e8 mantenne una buona media realizzativa, chiudendo con 47 reti in 141 partite e contribuendo alla conquista di tre scudetti, due Coppe Italia e una Coppa delle Alpi. Fece parte della squadra che vinse al Bernab\u00e9u contro il nei quarti di finale della Coppa dei Campioni 1961-1962, prima compagine italiana ad affermarsi in casa del Real. Fu spesso alle prese con problemi muscolari e di peso eccessivo che ne influenzarono la carriera. Al termine del campionato 1962-1963, il nuovo presidente Vittore Catella lo cedette alla Roma in cambio di Giampaolo Menichelli.\nUltimi anni.\nSalito alla ribalta troppo giovane, aveva bruciato le tappe e nella parte finale della carriera non riusc\u00ec pi\u00f9 a esprimere appieno le proprie potenzialit\u00e0. La Roma lo gir\u00f2 subito al e l'anno dopo torn\u00f2 alla Roma, dove nel novembre 1964 sigl\u00f2 il gol della vittoria nella finale di Coppa Italia contro il Torino. Il mese successivo disput\u00f2 la sua ultima partita in Nazionale e chiuse la stagione in giallorosso con due reti in 13 incontri.\nOrmai in declino, nell'estate del 1965 fu trasferito alla Sampdoria, che nella sessione invernale di mercato lo cedette all'Alessandria, in Serie B. Dopo la stagione 1966-1967, che vide i \"grigi\" retrocedere in Serie C, Nicol\u00e8 si ritir\u00f2 a soli 27 anni. Chiuse la carriera con 193 presenze e 53 reti in Serie A e 24 presenze e 4 reti in Serie B. Rivel\u00f2 in seguito che avrebbe voluto ritirarsi prima e che continu\u00f2 solo per svolgere il servizio militare come atleta. Si dedic\u00f2 quindi all'insegnamento dell'educazione fisica nelle scuole, andando in pensione nel 2001.\nNazionale.\nIn nazionale ha disputato 8 incontri segnando i soli 2 gol all'esordio nel novembre 1958. Nel corso della carriera, tra gli attaccanti che gli contesero la maglia azzurra vi furono Altafini, Barison, Brighenti, Mora, Angelillo, Sivori, Pascutti e Sormani. Alla sua penultima apparizione in azzurro, nell'amichevole del 25 aprile 1961 vinta 3-2 a Bologna contro l', gli fu affidata per la prima e unica volta la fascia di capitano: all'et\u00e0 di 21 anni e 61 giorni, divenne cos\u00ec il pi\u00f9 giovane capitano della nazionale, record che tuttora detiene. Gioc\u00f2 in nazionale una sola altra volta dopo tre anni."}
{"id": "1323314", "revid": "2111144", "url": "https://it.wikipedia.org/wiki?curid=1323314", "title": "Illustrazione", "text": "Lillustrazione \u00e8 una rappresentazione visiva che pu\u00f2 avere la forma di un disegno, un dipinto, una fotografia o altra tecnica. In genere viene usata in editoria per accompagnare un testo scritto o per ornarlo visivamente, ma pu\u00f2 essere anche decorativa o usata in pubblicit\u00e0 e come base per storyboard di film e animazioni.\nStoria.\nL'illustrazione \u00e8 una forma d'arte molto antica. Gli egizi disegnavano immagini religiose su papiro. L'introduzione della pergamena, fatta con pellame di vitello o altro animale conciato, permise fin dall'epoca romana di disegnare su libri che in principio erano sotto forma di \"rotolo\". L'invenzione del \"codice\", ossia del libro rilegato, facilit\u00f2 la lettura e apr\u00ec nuovi orizzonti all'illustrazione con la tecnica della \"miniatura\". La parola deriva dal \"minio\", un ossido misto di piombo(II) e piombo(IV) di colore rosso con cui si scrivevano solitamente le iniziali dei testi. L'avvento del Cristianesimo permise una notevole diffusione di questo tipo di tecnica illustrativa, realizzata con colori a tempera e sovente decorata con parti in foglia d'oro. La Chiesa cattolica considerava l'uso delle immagini una forma didattica di apprendimento dei Testi sacri e n\u00e9 incoraggi\u00f2 l'uso. Le miniature medievali si espansero dalle prime \"lettere capitali\", ossia le lettere introduttive del testo, ai bordi delle pagine o alle pagine intere. Erano solitamente realizzate nell'ambiente monastico.\nSuccessivamente, con la maggiore secolarizzazione della societ\u00e0, le miniature riempirono anche libri di preghiere privati, opere scolastiche, erbari, carte da gioco. I costi di questo tipo di produzione erano tuttavia elevati, fino all'introduzione della \"carta\", arrivata in Europa dalla Cina grazie agli arabi attorno all'XI secolo. L'abbassamento dei prezzi permise una maggiore diffusione di testi e illustrazioni; queste ultime erano stampate all'inizio con il metodo della \"xilografia\", ossia l'incisione su legno, e realizzate separatamente dallo scritto.\nL'invenzione della stampa, alla fine del XV secolo, allarg\u00f2 ulteriormente il mercato del libro, che ora si avvaleva anche di \"incisioni su rame\". Rispetto alla xilografia il rame permetteva al disegnatore di ottenere tratti pi\u00f9 fini e dettagliati. Durante il XVI secolo sia i libri religiosi, in special modo le cosiddette \"Bibbie dei poveri\", sia quelli destinati al mercato privato si arricchirono di illustrazioni, che erano sempre stampate separatamente al testo. In seguito, per un paio di secoli, quest'arte conobbe un momentaneo declino.\nI primi giornali e gazzette si diffusero in Europa nel XVII secolo. Giornali satirici e periodici di moda si avvalsero di illustrazioni a stampa, dapprima in bianco e nero, poi a colori; erano destinati solitamente a un pubblico adulto. Furono l'Ottocento e il romanticismo a rilanciare l'illustrazione sia per gli adulti sia per l'infanzia.\nIl XIX secolo \u00e8 il periodo pi\u00f9 importante per il libro illustrato. In Inghilterra in particolare una fiorente scuola di illustratori e incisori realizz\u00f2 splendide e delicate immagini in stile vittoriano, mentre le tecniche di stampa si affinarono ulteriormente. Intanto nasceva la fotografia, che costitu\u00ec un nuovo, pericoloso concorrente per disegnatori e pittori. Lo sviluppo della pubblicit\u00e0 apr\u00ec il campo del manifesto illustrato, su cui si esercitarono numerosi e famosi artisti.\nAl giorno d'oggi, a parte la letteratura per l'infanzia, non si producono pi\u00f9 libri illustrati per adulti, eccezion fatta per l'immagine di copertina. Da una parte ci\u00f2 permette maggiore libert\u00e0 agli illustratori, che possono scegliere gli stili che preferiscono e realizzare vere e proprie opere d'arte; dall'altra si \u00e8 verificata una notevole restrizione del mercato, anche nel mondo pubblicitario. Ormai le agenzie realizzano i \"layout\" - i bozzetti del progetto un tempo fatti a mano - al computer, utilizzando la fotografia in modo massiccio.\nTecniche e supporti.\nLe tecniche pittoriche dell'illustratore sono le pi\u00f9 svariate e dipendono anche dal tipo di scuola su cui il disegnatore si \u00e8 formato. Esistono infatti scuole italiane, francesi, inglesi, giapponesi, statunitensi, ecc. Tra le tecniche principali si ricordano: acquerelli, tempere, colori acrilici, chine, matite o gessetti, aerografo, senza dimenticare l'incisione. Dall'illustrazione \u00e8 solitamente esclusa la tecnica della pittura ad olio poich\u00e9 questa tecnica asciuga con molta lentezza. Bisogna sapere la reazione che possono avere i supporti alle varie tecniche. Il \"supporto\" \u00e8 la base su cui si lavora. Pu\u00f2 essere di carta e cartone, sia lisci che ruvidi, ma anche di legno, tela, fibra di sacco e tutti i materiali sensibili al colore. Negli ultimi anni si \u00e8 particolarmente sviluppato il \"graphic design\", che permette di realizzare il lavoro parzialmente o interamente al computer.\nLa professione di illustratore.\nL'illustratore \u00e8 un autore visivo. La legislazione include la sua attivit\u00e0 tra quelle che fruiscono delle tutele del diritto d'autore, essendo l'illustrazione il risultato dell'invenzione intellettuale e del dominio delle tecniche necessarie.\nL'illustratore, nel suo lavoro, necessita dell'accesso a un fornito archivio di immagini, perch\u00e9 pu\u00f2 essergli chiesto di disegnare ogni tipo di elemento, da una ruota dentata a una figura umana, da un panorama a un animale. Esistono illustratori specializzati, ad esempio quelli che creano automobili o motociclette per le pubblicazioni sportive. Tuttavia una casa editrice di testi scolastici potrebbe aver bisogno, per esempio, di inventare una storia in cui il piccolo Mario si alza, fa colazione, va a scuola in bicicletta, mangia coi compagni, studia, guarda la tv, va allo zoo e alla sera va a letto. Il tutto ambientato in Francia. Verranno quindi richieste abitazioni, ambienti, fisionomie e cos\u00ec via: aspetti che comportano un considerevole lavoro di ricerca.\nLa raccolta dei lavori di un illustratore o \"visualizer\", da lui utilizzati per documentare la propria abilit\u00e0 e le proprie competenze prende il nome di portfolio."}
{"id": "1323315", "revid": "3115", "url": "https://it.wikipedia.org/wiki?curid=1323315", "title": "Nadro", "text": "Nadro (\"N\u00e0der\" in dialetto camuno) \u00e8 una frazione di 655 abitanti del comune italiano di Ceto, in Val Camonica, provincia di Brescia, Lombardia.\nIl paese \u00e8 posto a circa 75\u00a0km da Brescia alla quale \u00e8 collegato dalla strada statale 42 del Tonale e della Mendola che termina, dal 14 settembre 2005, proprio in uno svincolo all'altezza della frazione, in attesa della prosecuzione dei lavori.\nIl territorio di Nadro confina con tre diversi comuni: a est quello di Cimbergo, a nord quello di Capo di Ponte e ad ovest quello di Ono San Pietro. Il capoluogo comunale, Ceto, \u00e8 invece posto pi\u00f9 a sud, oltre il torrente Figna.\nIl centro storico si sviluppa dall'antico nucleo medievale formato da una casatorre, e prosegue lungo una direttrice nord-sud seguendo strada principale chiamata \"via Piana\".\nIl paese si inserisce nel sistema delle incisioni rupestri della Valcamonica in quanto ingresso principale alla vasta area della riserva naturale Incisioni rupestri di Ceto, Cimbergo e Paspardo; ospita inoltre il museo didattico della riserva.\nGeografia fisica.\nTerritorio.\nIl territorio della frazione di Nadro \u00e8 compreso in un dislivello di circa 300 metri: esso declina da un'area montuosa ad oriente, che sfiora i 640 m s.l.m. della localit\u00e0 Figna-Cornasella (al confine col comune di Cimbergo), fino ad un'area pianeggiante presso le sponde del fiume Oglio, a circa 360 m s.l.m. Il centro storico del paese giace invece a 421 m s.l.m., disposto a met\u00e0 tra i due punti sopracitati.\nIl settore orientale, posto pi\u00f9 a monte tra il confine col comune di Cimbergo e l'abitato storico, presenta una vasta area boschiva facente parte della \"Riserva naturale Incisioni rupestri di Ceto, Cimbergo e Paspardo\"; in questo luogo sono molto diffusi numerosi alberi di castagno, qualche abete ed alcuni alberi di noce scendendo di quota verso il paese.\nAd occidente, tra l'abitato ed il fiume Oglio, \u00e8 invece presente un'area pianeggiante, un tempo adibita a coltivazione, oggi per gran parte urbanizzata e sede della zona industriale di \"Campagnelli\". In quest'area, soprattutto lungo l'area limitrofa al fiume Oglio, sono riscontrabili alberi di robinia, i quali, importati in Europa nel XVII secolo, si \u00e8 diffusa in modo infestante soffocando le specie autoctone. Data la rapidit\u00e0 della sua crescita di questa piante oggigiorno \u00e8 ampiamente adoperata come legna da ardere ad utilizzo domestico.\nIdrografia.\nL'abitato si dispone alla destra idrografica del torrente Figna, il quale discende dal territorio di Cimbergo e termina il suo corso congiungendosi al fiume Oglio. Questo torrente segnava l'antico confine tra le comunit\u00e0 di Ceto e Nadro.\nL'importanza di questo torrente nel passato \u00e8 riscontrabile nel lungo processo che, a cavallo del XV secolo, oppose la vicinia di Nadro e quella di Cimbergo, e che si risolse solamente con l'intervento diretto del governo veneziano.\nPoco sotto l'abitato, in una zona compresa tra la via Nazionale ed il paese stesso, \u00e8 visibile un enorme canale coperto costruito nel 1926, il quale convoglia le acque di diversi torrenti della Val Camonica a fini idroelettrici. La condotta inizia presso il paese di Cedegolo e termina a Cividate Camuno.\nA seguito degli eventi alluvionali del luglio 1987, che colpirono non solo la Valtellina, ma anche alcuni comuni della Valle Camonica, vennero effettuate nel 1988 delle opere di bonifica e sistemazione degli argini dalla Figna, soprattutto nel suo tratto finale.\nOrografia.\nIl paese di Nadro, situato nel cuore della media Valle Camonica, \u00e8 adagiato alle pendici del Pizzo Badile Camuno, possente montagna calcarea del gruppo dell'Adamello. L'abitato \u00e8 quindi rivolto ad ovest, verso il monte Concarena, anch'esso d'origine calcarea ma facente parte delle Prealpi Orobiche.\nDurante gli equinozi, due volte l'anno, si osservano spettacolari giochi di luce creati dal sole che sorge e tramonta dai due monti sopraccitati. Alcuni studiosi, come Ausilio Priuli, rilevano come potrebbe esserci relazione di tipo mistico-religioso tra le incisioni rupestri, sia della vicina area della riserva che con quelle del comune di Capo di Ponte (circa l'80% dell'intero patrimonio della Val Camonica si trova in questa zona), e la scenograficit\u00e0 di questi due monti. Altri, come Umberto Sansoni, hanno una opinione del tutto opposta.\nA questi fenomeni \u00e8 legata anche una festa del paese, la \"Festa delle due albe\".\nClima.\nAppartenendo al comune di Ceto \u00e8 classificato climaticamente all'interno della fascia \"E\", sebbene il suo orientamento ad ovest differisca dalla disposizione del capoluogo a sud-ovest.\nDurante l'inverno le temperature oscillano tra i -10 \u00b0C della mattina e i 12 \u00b0C del pomeriggio. Il paese, a causa della sua posizione sul versante orientale della valle, \u00e8 raggiunto dalla luce del sole solamente verso le ore 11:00.\nD'estate il clima \u00e8 molto pi\u00f9 mite, ed il sole, data anche la diversa conformazione delle montagne, lambisce l'abitato gi\u00e0 a met\u00e0 mattina, riscaldando il territorio sino a superare i 25 \u00b0C.\nNella stagione primaverile, infine, sono frequenti gli episodi di favonio (\"f\u00f6hn\").\nOrigini del nome.\nIl nome del paese dovrebbe significare \"valle scoscesa, canale ripido o luogo oscuro\".\nEnrico Tarsia, cos\u00ec come lo Gnaga e l'Olivieri, sostengono che possa derivare dall'aggettivo latino \"ater\", unito alla preposizione \"in\", che ha il significato di \"oscuro\", anche qui forse con allusione alla posizione poco soleggiata del paese.\nStoria.\nLa prima frequentazione umana nella zona di Nadro risale probabilmente al periodo mesolitico.\nPrecedentemente, durante il paleolitico, l'intera Valle Camonica si trovava ancora al di sotto di una spessa coltre di ghiaccio causata dalla glaciazione di Wurm.\nPresso l'area della riserva naturale delle incisioni rupestri, a poche centinaia di metri da Nadro, \u00e8 stato ritrovato un riparo sottoroccia con focolare preistorico e microliti, databili a circa 9\u00a0000 anni fa.\nSono inoltre riscontrabili, presso i grandi lastroni di arenaria ricchi di petroglifi, incisioni databili sicuramente dall'et\u00e0 del rame, del ferro, fino al medioevo, lasciando presupporre una continua antropizzazione del territorio durante tutto questo periodo.\nLe incisioni rupestri osservabili a fianco raffigurano non solo elementi zoomorfi, antropomorfi, oggetti, armi, figure di capanna, ma anche alfabetari che rappresentano l'antico alfabeto camuno.\nNon sono pervenute documentazioni precise del periodo compreso tra l'et\u00e0 dei metalli e la caduta dell'Impero romano d'Occidente ma si sa che a partire dal 774 anche Nadro, come tutta la Valle Camonica, divenne feudo dei monaci benedettini di Tours, grazie alla donazione di Carlo Magno.\nTra il X e l'XII secolo il borgo di Nadro gravit\u00f2 nell'orbita dei feudatari vescovili De Figna, probabilmente discendenti da un ramo della famiglia Martinengo.\n\u00c8 da notare in proposito come il cognome di questa casata permanga come toponimo sia per una zona a monte di Nadro, sia per il torrente che scorre accanto al paese. Gli storici non sono concordi, per\u00f2, sul fatto che i feudatari abbiano mantenuto il nome del luogo d'origine, o viceversa, il toponimo sia derivato proprio da loro. Certo \u00e8 che vi fosse un castello presso la localit\u00e0 Figna, un tempo forse sede di una dogana sulla strada degli alpeggi della Val Paghera.\nLa famiglia De Figna govern\u00f2 Nadro fino al 1302. In seguito, il 14 ottobre 1336, il Vescovo di Brescia Jacopo de Atti assegn\u00f2 i diritti delle decime a Maffeo e Giroldo della famiglia Botelli di Cemmo.\nIn seguito, per\u00f2, questi ultimi caddero in disgrazia agli occhi del Vescovo quando, per accaparrarsi i beni ecclesiastici, si allearono con i ghibellini Federici.\n\u00c8 riportato da Gregorio Brunelli che nel 1397, al momento della pace di Breno, i Botelli inviarono per Nadro Salvagnirio di Antonio e Andreolo Bettoni a schierarsi dal lato ghibellino del fiume Oglio.\nIl 13 ottobre 1423 Giovanni Gaioni da Edolo si vide confermare le rendite (concesse dal vescovo di Brescia Guglielmo Pusterla gi\u00e0 nel 1408) di Nadro. I Gaioni erano una famiglia ghibellina proveniente da Edolo, concorrenti dei Federici in alta Val Camonica. Essi si sostituirono ai Botelli ed a loro si deve la riedificazione della casa torre, che domina ancora oggi il paese.\nA partire dal 1454, quando la Valle Camonica divenne parte della Terraferma Veneziana, il potere dei feudatari venne ridimensionato a favore delle amministrazioni locali, chiamate vicinie. Esse erano un'antica istituzione di autogoverno degli abitati, formata dai capifamiglia originari di un paese, al fine di gestire i beni comuni quali i boschi, le acque, i ponti, le strade. Non vi erano compresi i nobili, gli ecclesiastici e gli stranieri.\nIl giorno 22 aprile 1474 \u00e8 riportato che si presentarono dal \"Capitanio di Valle\" a Breno due rappresentanti della vicinia di Nadro al fine di accusare la comunit\u00e0 di Cimbergo di interrompere il flusso dell'acqua del torrente Figna, che alimentava i mulini del paese.\nAgli abitanti di Cimbergo, che utilizzavano l'acqua per irrigare la campagna, venne intimato dalle autorit\u00e0 veneziane di non interrompere il corso del torrente. Sebbene la sentenza fosse stata emessa, la questione continu\u00f2 a riproporsi per tutto il Cinquecento.\nNell'autunno del 1578 il vescovo di Brescia Domenico Bollani comp\u00ec una visita pastorale nella Valle Camonica. Della parrocchia di Nadro riporta:\nNel \"Catastico Bresciano\" di Giovanni Da Lezze del 1609 si legge:\nAnche nell'estimo del 1645 si ricordano i mulini di Nadro:\nNelle deliberazioni del 1474 si distinguevano i due mulini chiamandone uno \"rodanum\" e l'altro \"piganzolum\"; il secondo, \u00e8 annotato, consumava pi\u00f9 acqua.\nNel 1797, con l'arrivo di Napoleone e la nascita della Repubblica Cisalpina, vennero instaurati i comuni ed abolite le vicinie ed i privilegi feudali.\nNel febbraio 1798, a seguito della legge \"6 ventoso anno VI\" del cantone di Montagna, il comune di Nadro venne unito a quello di Ceto, col nome di \"Ceto e Nadro\".\nIl primo sindaco del neonato comune fu tale Cristoforo Gaioni. L'ultimo rampollo della nobile famiglia Gaioni, Giovanni Bettino, mor\u00ec invece decapitato per un colpo di mannaia infertogli da Paolo Pezzoni nel 1856.\nTra il 1816 ed il 1859 il comune sar\u00e0 denominato \"Ceto con Nadro\", mentre dal 1859 Nadro sar\u00e0 declassato a frazione, comparendo nel nome solo \"Comune di Ceto\".\nNel 1858 la Valle Camonica venne formalmente annessa al Regno d'Italia; il paese di Nadro, visitato in questo anno dal vescovo di Brescia Girolamo Verzeri, contava 418 abitanti di cui 275 ammessi alla comunione.\nA partire dalla crisi agricola del 1870 diversi abitanti di Nadro, come molti in Val Camonica, scelsero l'emigrazione, soprattutto verso gli Stati Uniti d'America e l'Argentina. Lo spopolamento continu\u00f2, con situazioni altalenanti, fino al secondo dopoguerra. Nei primi anni del XX secolo la popolazione del paese era di circa 560 persone, e lungo la strada statale sorsero le prime sei case.\nTra il 1927 ed il 1947 il comune di Ceto, e conseguentemente il territorio di Nadro, venne unito al comune di Cerveno, in ottemperanza alle leggi fasciste che accorpavano i piccoli comuni, dando origine al comune di Ceto-Cerveno.\nNel 1962 venne inaugurata la zona industriale in localit\u00e0 Campagnelli, mentre nel 1983 fu istituita la riserva naturale Incisioni rupestri di Ceto, Cimbergo e Paspardo.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre i nobili, gli ecclesiastici e gli stranieri (anche se residenti da diverse generazioni nel paese) ne erano esclusi. I cognomi degli \"Originari\" di Nadro, riportati nei registri della vicinia, erano:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture civili.\nDa questa struttura si diramano due stradine medievali, \"via Voltazzi\" e \"via Crodobbio\", le quali raggiungono la piazza del paese attraverso le antiche case del centro storico. Esse sono disposte una di fianco all'altra e formano quasi un unico edificio; le facciate sono ricche di portali, che celano dei cortili privati.\nSociet\u00e0.\nReligione.\nNella frazione di Nadro sono presenti numerose famiglie cristiano-cattoliche, ma anche alcuni residenti di fede islamica.\nIl luogo di culto cattolico principale \u00e8 la chiesa parrocchiale dedicata ai Santi Gervasio e Protasio, eretta sul lato nord del paese. Vi \u00e8 anche una piccola chiesetta, ancora pi\u00f9 a nord, sulla \"via delle Aquane\", conosciuta come la \"santella dell'Addolorata\", dove si celebrano tradizionalmente le messe prefestive durante il periodo estivo.\nIl cimitero, dalle caratteristiche murature bianche, si trova a settentrione del paese, posto tra le due costruzioni cattoliche.\nSono presenti sul territorio diverse santelle:\nI registri parrocchiali, che iniziano ad essere compilati dai parroci della parrocchia a partire dal Concilio di Trento, permettono di ottenere informazioni circa il numero di abitanti e le loro relazioni negli ultimi cinquecento anni. Nel secondo dopoguerra viene certificata l'esistenza dei seguenti registri presso la chiesa parrocchiale:\n\u00c8 nota la lista di tutti i parroci di Nadro sin dal XIII secolo.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Nadro \u00e8 \"Matar\u00e0ne\" (uccisori di rane) o \"Muc\u00ec\".\nVi \u00e8 una leggenda popolare che narra di una frana che port\u00f2 al seppellimento del paese: l'abitato secondo la tradizione si trovava un tempo pi\u00f9 a nord, nei pressi della chiesetta dell'Addolorata. Una vicenda simile \u00e8 narrata sia per l'abitato di Zero, oggi scomparso, a Capo di Ponte, che per il paese di Ono San Pietro.\nL'ultima notte dell'anno era tradizione che i giovani, entrando nei cortili, nelle stalle, e in altri ambienti incustoditi, cercassero botti, attrezzi, strumenti e carri e li portassero sul sagrato della chiesa. Il mattino seguente gli autori dei misfatti si recavano sulla piazza per vedere lo spettacolo dei proprietari che venivano a ritirare la loro merce, non senza lanciare invettive.\nEsistono nel folklore della Val Camonica alcuni proverbi in dialetto camuno riguardanti Nadro:\nCultura.\nIstruzione.\nScuole.\nLa scuola dell'infanzia sorge a meridione dell'abitato, lungo la strada provinciale 88, e risalta per il colore rosa con cui \u00e8 stata dipinta a met\u00e0 degli anni novanta. Un tempo l'edificio era anche sede delle scuole primarie, ma, in seguito alla riorganizzazione voluta dal comune, queste sono state accorpate a quelle di Ceto ed a Nadro \u00e8 rimasta solo la scuola dell'infanzia.\nLa scuola dell'infanzia \u00e8 intitolata al benefattore locale \"Giuseppe Vaiarini\" che nel 1930, alla sua morte, lasci\u00f2 tutti i propri beni al fine di istituire un asilo infantile per la parrocchia di Nadro.\nTra il 1933 ed il 1956 l'asilo fu gestito dall'Ente morale dell'\"Asilo infantile Vaiarini\"; in seguito divenne di propriet\u00e0 comunale. L'Ente ed il suo patrimonio, estinti da una deliberazione della giunta regionale della Lombardia nel 2004, fanno ora parte della parrocchia dei Santi Gervasio e Protasio di Nadro, con vincolo di mandato.\nMusei.\nIl \"Museo didattico della riserva\" sorge al centro del paese, nei pressi della chiesa parrocchiale. \u00c8 stato ricavato da un'antica abitazione che si affaccia su un cortile interno alla quale si accede da un portale in tonalite datato 1544. Contiene ricostruzioni, calchi d'incisioni rupestri della Valcamonica, pannelli esplicativi, tutto in un'area disposta su due piani; all'interno \u00e8 anche possibile effettuare dei laboratori didattici di arte e vita preistorica.\nGeografia antropica.\nUrbanistica.\n\u00c8 possibile suddividere il territorio urbanizzato della frazione in tre settori:\n\u00c8 l'abitato storico, con la caratteristica Casatorre che svetta di fianco alla chiesa parrocchiale dei santi Gervasio e Protasio.\nIl paese, che sorge lungo \"via Piana\", ha nel suo centro una piccola piazza, dedicata al benefattore locale Giuseppe Vaiarini, nella quale \u00e8 eretto un monumento in granito intitolato \"Porta della vicinia\". Dalla via principale dipartono:\n\u00c8 una zona urbana sorta lungo la via Nazionale, toponimo con il quale si indicava (prima dell'apertura della variante nel 2005) la strada statale 42 del Tonale e della Mendola, che precedentemente attraversava la parte bassa del paese; scorre di fianco alla ferrovia Brescia-Iseo-Edolo. Proviene da sud dalla frazione di Badetto e attraversa le localit\u00e0 Giarelli, Campagnelli e Termen.\nSono due strade che si incontrano all'altezza del torrente Figna, comprese tra la via Nazionale e la strada statale 42 del Tonale e della Mendola. Attorno ad esse sorge una tranquilla zona residenziale, costruita a partire dagli anni settanta.\nEconomia.\nAgricoltura.\nL'agricoltura era l'attivit\u00e0 predominante del paese fino al secondo dopoguerra; i terreni pi\u00f9 ampi e fertili si trovavano nella parte pianeggiante della frazione, presso il fiume Oglio. Da tempi pi\u00f9 recenti non sono molti i campi coltivati, gran parte dei quali si sono resi edificabili.\nLa coltivazione della vigna, un tempo molto diffusa, \u00e8 rimasta ad uso di pochi; sono comunque ancora visibili sul territorio i terrazzamenti (\"ruc\", \"ronchi\", in dialetto camuno) ed i sostegni granitici dei vigneti. Al centro del paese esisteva un tempo un torchio vinario; oggi ne rimane il ricordo solo nel nome della strada: appunto, via Torchio.\nUn tempo era diffusa anche la gelsicoltura per l'allevamento dei bachi da seta, cos\u00ec come la raccolta di noci e castagne a scopo alimentare. Oggi rimangano molte piante di questo genere nei territori di Nadro, attorniate da una folta boscaglia di abeti (\"pagh\u00e9r\" in dialetto camuno) e robinie che fanno da cornice alla riserva naturale. Incisioni rupestri di Ceto, Cimbergo e Paspardo e da prodromi al Parco regionale dell'Adamello.\nIndustria.\nLa zona industriale di Nadro si sviluppa in un'area compresa tra le localit\u00e0 Campagnelli e Giarelli, di fianco alla Strada statale 42 del Tonale e della Mendola. Una decina di imprese hanno posto qui la loro sede a partire dagli anni novanta.\nImportante per lo sviluppo della zona fu l'apertura, nel secondo dopoguerra, della fabbrica tessile Nuova Manifattura Brenese, del gruppo tessile Niggeler &amp; K\u00fcpfer. Lo stabilimento venne inaugurato nel 1962 dall'allora presidente del consiglio Emilio Colombo.\nInfrastrutture e trasporti.\nStrade.\nLa nuova variante della Strada statale 42 del Tonale e della Mendola, aperta il 14 settembre 2005, si riunisce alla vecchia strada della Valle Camonica all'altezza della localit\u00e0 Giarelli, nell'attesa del proseguimento dei lavori.\nEssa sopraggiunge dalla frazione di Badetto, sempre nel comune di Ceto, attraverso la galleria intitolata \"Mario\", e si interrompe in uno svincolo obbligatorio proprio ai piedi dell'abitato di Nadro. In questo punto la Strada statale 42 del Tonale e della Mendola si interseca con la strada provinciale 88, la quale parte dalla via Nazionale e conduce agli abitati di Ceto, Cimbergo e Paspardo, risalendo il Pizzo Badile Camuno.\nEntro marzo 2008 \u00e8 prevista la ripresa dei lavori del V lotto della \"superstrada della Valle Camonica\"; essi congiungeranno Nadro e Capo di Ponte tramite una galleria che verr\u00e0 escavata al di sotto del Parco nazionale delle incisioni rupestri di Naquane.\nVia Nazionale era il nome che aveva assunto la Strada statale 42 del Tonale e della Mendola nel territorio di Nadro prima che venisse aperta la nuova variante nel 2005.\nNel 2013, dopo anni di trattative, \u00e8 stato aperto il nuovo tratto della strada statale 42, localmente chiamata superstrada, fino a Forno Allione.\nFerrovie.\nIl paese di Nadro \u00e8 situato a circa due chilometri di distanza sia dalla stazione di Ceto Cerveno, situata a sud, sia da quella del paese di Capo di Ponte posta pi\u00f9 a nord.\nLa Ferrovia Brescia-Iseo-Edolo, infatti, scorre lungo la parte bassa del paese, di fianco alla Strada statale 42 del Tonale e della Mendola, senza fare alcuna fermata.\nDi questa linea esiste un sottopasso che congiunge le localit\u00e0 Termen e Zurla, mentre vi sono due passaggi a livello: uno in localit\u00e0 Giarelli, l'altro in via Alberto Tarsia.\nIl tratto della Ferrovia Brescia-Iseo-Edolo che unisce la frazione di Nadro e Capo di Ponte venne costruito all'inizio del XX secolo a strapiombo sul fiume Oglio; il percorso fu ricavato demolendo i lastroni di arenaria della localit\u00e0 Zurla, ricchi di incisioni rupestri.\nMobilit\u00e0 urbana.\nI mezzi pubblici che attraversano il territorio di Nadro sono gestiti delle linee FNMA e SAB Autoservizi; essi scorrono a fondo valle, lungo via Nazionale.\nSono disponibili tre fermate a richiesta, ognuna delle quali distante circa venti minuti a piedi dal paese:\nOltre le due societ\u00e0 citate esiste una terza azienda locale, la Bonomi, che gestisce le tratte che dalla via Nazionale risalgono dalla strada provinciale 88 verso Nadro, Ceto, Cimbergo e Paspardo. I viaggi in autobus di questa ditta sono concentrati soprattutto in orari scolastici.\nAmministrazione.\nNadro \u00e8 una delle due frazioni (assieme a quella del Badetto) del comune di Ceto, il quale sorge circa cinquecento metri pi\u00f9 a sud.\nTradizionalmente esiste una rivalit\u00e0, molto comune tra i paesini della Valle Camonica, tra gli abitanti di Nadro e quelli di Ceto. Si tramanda che un tempo non erano infrequenti gli scontri tra i giovani, con sassaiole e scambi di epiteti come \"Sb\u00f2gia s\u00f9c\" (\"sfonda zucche\" in dialetto camuno) per quelli di Nadro, che a loro volta chiamavano \"M\u00e0rtor\" quelli di Ceto.\nAncora oggi, per mantenere lo \"status quo\", vi \u00e8 un tacito accordo per il quale si elegge un sindaco di Ceto ed un vicesindaco di Nadro.\nSport.\nIl polo sportivo \u00e8 posto in posizione sud dell'abitato, lungo la strada provinciale 88 che conduce al comune di Ceto. Esso \u00e8 composto da un campo da tennis ed un campo di calcio, fornito di erba sintetica. Questo \u00e8 il campo ufficiale della squadra giovanile di calcio del paese, chiamata FC Nadro.\nEsiste anche un secondo campo di calcio, gestito dalla parrocchia, posto sul lato settentrionale del paese. Il campo \u00e8 a cinque in erba sintetica."}
{"id": "1323317", "revid": "123477614", "url": "https://it.wikipedia.org/wiki?curid=1323317", "title": "Zorro (serie animata)", "text": ", successivamente rinominato La leggenda di Zorro, \u00e8 un anime televisivo di cinquantadue episodi realizzato dalla Ashi Productions e co-prodotto dall'italiana Mondo TV, dalla svizzera Royal Pictures Company e dalla giapponese Toho nel 1994, per la regia di Katsumi Minoguchi.\nQuesto adattamento animato \u00e8 stato realizzato ispirandosi piuttosto liberamente al personaggio originale di Zorro, il vendicatore dal mantello nero che protegge il popolo dall'esercito corrotto e dai banditi, che \u00e8 uno dei personaggi \"classici\" dell'infanzia, conosciuto e amato anche dagli adulti.\nIn Italia, la serie and\u00f2 in onda nel 1994, mentre in Giappone approd\u00f2 nel 1996, anche se in tale Paese alcuni episodi furono saltati e in tutto ne furono trasmessi 46. Dalla serie \u00e8 stato tratto un film di montaggio, disponibile in VHS e DVD e trasmesso sulle emittenti Cartoon Network e Boing con la voce narrante iniziale di Mario Scarabelli.\nTrama.\nLe avventure di Zorro si svolgono nella California spagnola, nel 1800. Don Diego de la Vega, un diciottenne figlio di proprietari terrieri, torna da un viaggio per studiare in Spagna. Il comandante Raimundo della guarnigione di San Tasco, aiutato dal suo fidato tenente Gabriel, sta opprimendo il popolo con tasse ingiuste, fatte solo per arricchire le sue tasche, all'insaputa del governo dipendente dalla Spagna.\nDon Diego appare cambiato, mostrandosi pigro e inetto, il che delude molto la sua fidanzata Lolita Prideaux; ma con il suo ritorno appare Zorro, spadaccino mascherato in groppa ad un cavallo bianco (a differenza del tradizionale cavallo nero di Zorro), un abile e onesto tutore dell'ordine che aiuta gli oppressi, lasciando il suo marchio \"Z\" con la spada e fuggendo prima di poter essere identificato: \u00e8 in realt\u00e0 Don Diego, che sta solo fingendo di essere cambiato.\nDiego vive con il padre, Don Alejandro de la Vega, un ricco signore, esempio di linearit\u00e0 e correttezza, e con il piccolo Bernardo, suo inseparabile amico (ma non il servitore muto dello Zorro tradizionale), che lo imita e lo accompagna in tutte le sue missioni, vestito come lui: solo lui conosce infatti la vera identit\u00e0 di Zorro. La dolce Lolita Prideaux, amica e promessa sposa di Don Diego, spesso cade vittima dei nemici che la usano come esca per catturare Zorro, ma l'abilit\u00e0 e il coraggio del giovane spadaccino faranno trionfare sempre la giustizia.\nDoppiaggio.\nIl doppiaggio italiano \u00e8 stato eseguito dalla Deneb Film di Milano, con la traduzione di Luisella Sgammeglia, Marina Spagnuolo e Cristina Scalabrini, l'adattamento dei dialoghi di Cristina Robustelli e la direzione del doppiaggio di Paolo Torrisi.\nSigle.\nLa sigla italiana per la trasmissione televisiva \u00e8 \"Zorro\", scritta da Carmelo \"Ninni\" Carucci e da Alessandra Valeri Manera, e interpretata da Cristina D'Avena. Per la pubblicazione su Internet sono state usate le versioni strumentali delle sigle giapponesi; particolare \u00e8 stato il caso dell'episodio 33 e del film di montaggio dove la sigla iniziale presentava anche gli effetti sonori della versione originale oltre al brano strumentale.\nLa sigla iniziale giapponese \u00e8 \"ZORRO\" e la sigla finale giapponese \u00e8 . Entrambe sono interpretate da Masaaki Endoh, mentre i testi sono di Satomi Arimori e la musica e l'arrangiamento di Hiromoto Tobisawa. Sono usate per tutti i 46 episodi trasmessi in Giappone.\nEdizioni home video.\nItalia.\nParte dell'anime \u00e8 stata distribuita in videocassette dalla Medusa Film nella collana Bim Bum Bam Video. La Mondo TV ha in seguito pubblicato il film di montaggio della serie sia in VHS che in DVD."}
{"id": "1323319", "revid": "121422", "url": "https://it.wikipedia.org/wiki?curid=1323319", "title": "Saf (Udine)", "text": ""}
{"id": "1323323", "revid": "339392", "url": "https://it.wikipedia.org/wiki?curid=1323323", "title": "Goli Otok", "text": ""}
{"id": "1323334", "revid": "124411", "url": "https://it.wikipedia.org/wiki?curid=1323334", "title": "Castello di Udine", "text": "Il castello di Udine \u00e8 uno dei principali monumenti della citt\u00e0 ed \u00e8 situato in cima ad un colle nel centro storico, a 138 \u00c8 sede dei musei civici, che comprendono una pinacoteca, il Museo archeologico e numismatico, il Museo del Risorgimento, la Galleria dei disegni e delle stampe, il Museo friulano della fotografia.\nStoria.\nL'origine del colle del Castello, un significativo rilievo al centro della pianura friulana, \u00e8 quasi sicuramente dovuto all'accumulo dei detriti nel corso dei secoli. C'\u00e8 per\u00f2 una leggenda che si tramanda da secoli sulla sua origine: si narra che quando Attila nel 452 saccheggi\u00f2 Aquileia, al tempo una delle pi\u00f9 grandi citt\u00e0 dell'impero romano, per godersi lo spettacolo da Udine, ordin\u00f2 ai suoi soldati di costruirgli un'altura. Ci\u00f2 fu fatto riempiendo di terra gli elmi di ogni soldato, che buttata tutta in uno spiazzo al centro della cittadella diede origine al colle che oggi domina la citt\u00e0.\nLa prima notizia documentata della presenza di un edificio sul colle \u00e8 del 983: in quell'anno, il \"castrum\", una fortificazione militare, viene donato dall'imperatore Ottone II al Patriarca di Aquileia Rodoaldo.\nL'edificio odierno sorge al posto di una fortezza costruita dagli stessi Patriarchi di Aquileia, e distrutta dal terremoto del 1511. La costruzione della struttura oggi visibile ha avuto inizio nel 1517; i lavori durarono oltre 50 anni, e l'ultima fase vide la partecipazione di Giovanni da Udine, allievo di Raffaello e, dopo la sua morte, di Francesco Floreani. Di Giovanni da Udine sono le rifiniture esterne e le decorazioni del \"Salone del Parlamento\", completate poi dal Floreani.\nNel Salone del Parlamento si riuniva il consiglio della Patria del Friuli, uno dei primi esempi di parlamento al mondo, durato fino all'occupazione napoleonica del 1797.\nIl castello \u00e8 oggi la sede dei Civici Musei che comprendono una pinacoteca, il museo archeologico e numismatico, il museo del Risorgimento, la Galleria dei disegni e delle stampe, il Museo friulano della fotografia, una fototeca con oltre 150.000 immagini ed una biblioteca a carattere universitario con oltre 30.000 volumi. Le sale del palazzo sono spesso sede di esposizioni temporanee.\nAl castello di Udine \u00e8 dedicata una raccolta di racconti di Carlo Emilio Gadda, appunto titolata Il castello di Udine.\nSolitamente d'estate il piazzale del castello ospita eventi quali concerti di musica, esposizioni e spettacoli teatrali."}
{"id": "1323339", "revid": "1153503", "url": "https://it.wikipedia.org/wiki?curid=1323339", "title": "Stratiota", "text": "Stratiota \u00e8 un termine proveniente dal greco \u03c3\u03c4\u03c1\u03b1\u03c4\u03b9\u03ce\u03c4\u03b7\u03c2 (\"strati\u00f3t\u0113s\") e significa \"soldato\"; lo stratiota era, nell'impero bizantino, un piccolo proprietario terriero che aveva l'obbligo del servizio militare in caso di guerra. Costitu\u00ec l'ossatura dell'esercito bizantino tra il VII e il IX secolo.\nStoria.\nIl sistema degli stratioti sarebbe stato creato, secondo la maggior parte degli storici, dall'imperatore Eraclio (610-641) come evoluzione dei Wehrbauer, anche se non ci sono prove certe che fu veramente Eraclio ad attuare tale riforma; infatti alcuni storici l'attribuiscono a imperatori successivi (ad esempio Warren Treadgold: secondo tale storico la riforma sarebbe avvenuta tra il 659 e il 662 ad opera di Costante II). All'inizio del VII secolo, l'impero bizantino era in preda all'instabilit\u00e0 e alla guerra. Nonostante la pace di Arabissos siglata tra Eraclio e l'imperatore sasanide persiano Kavadh II Siroe, l'impero in seguito perse la Siria, l'Egitto, l'Africa bizantina e l'Armenia a partire dal 632 a causa dell'avanzata araba. L'Impero bizantino fu quindi territorialmente ridotto ai Balcani e all'Anatolia. Inoltre a nord della penisola balcanica vi era la minaccia di Avari e Bulgari mentre l'Italia era minacciata dai Longobardi.\nCon lo scopo di trovare delle soluzioni alla cronica penuria di mercenari e in un contesto problematico, Eraclio (o Costante II) divise l'Anatolia in quattro province (Anatolikon, Armeniakon, Opsikion e Carabisiani). Queste suddivisioni amministrative era sotto il comando di un governatore militare detto Strategos e in esse si praticava un reclutamento militare \u201cregionalizzato\u201d. Questa riorganizzazione fu alla base della creazione dei futuri themata. Un thema \u00e8 sia il nome di una provincia controllata da uno stratega che quello del contingente militare proveniente dalla provincia stessa. L'imperatore svilupp\u00f2 a partire da queste province anatoliche il regime degli stratioti.\nLa classe degli stratioti and\u00f2 in crisi gi\u00e0 verso l'inizio del X secolo con l'espandersi dei latifondi a scapito delle terre degli stratioti, che venivano acquistate dai grandi proprietari terrieri. L'Imperatore Romano I Lecapeno (920-944), compresa la gravit\u00e0 del fenomeno (le seguenti sono parole sue: \u00abLa piccola propriet\u00e0 terriera porta grandi benefici con il pagamento dei tributi statali e con la prestazione del servizio militare; questi vantaggi andranno completamente perduti se il numero di piccoli proprietari diminuir\u00e0.\u00bb), tent\u00f2 di arrestarlo con alcune leggi mirate a salvaguardare la piccola propriet\u00e0 terriera. Queste leggi, nonostante tutto, non diedero grandi risultati. Il fenomeno dell'espandersi dei grandi latifondi si presenter\u00e0 in tutta la sua gravit\u00e0 nell'XI secolo, dopo la morte di Basilio II (976-1025) nel 1025. I successori dello \"sterminatore dei Bulgari\" infatti non proseguirono la politica di Basilio II e dei suoi predecessori nel tentare di arrestare l'espandersi dei latifondi; ci\u00f2 ebbe come conseguenza la scomparsa degli \"stratioti\" e la decadenza e la successiva abolizione \"de facto\" del sistema dei temi. L'esercito bizantino, con la scomparsa degli \"stratioti\", tornava di nuovo a fare affidamento su mercenari, quali i Normanni.\nObblighi.\nUno stratiota era una soldato-colono al quale erano attribuite una propriet\u00e0 terriera e una carica militare, entrambe inalienabili ed ereditarie. Si trattava in pratica di un soldato a cavallo che aveva l'incarico di equipaggiarsi completamente a proprie spese, sia per il cavallo che per il proprio armamento. Aveva la responsabilit\u00e0 del proprio addestramento, doveva rispondere a tutte le convocazioni e doveva subire le riviste (\"adnoumion\"). Gli stratioti rappresentavano quindi la parte principale dell'esercito, composto cos\u00ec da effettivi proveniente dalle classi sociali pi\u00f9 povere, piccoli e medi coltivatori. Questo sistema permise lo sviluppo della piccola e media propriet\u00e0 ed \u00e8 all'origine della potenza militare bizantina fino al IX secolo.\nStradioti.\nNel XV secolo, esistevano ancora degli \"stradioti\" (anche stratioti o stradiotti), si trattava di truppe montate di origine albanese e greca che servivano come mercenari la Repubblica di Venezia durante le guerre che questa sostenne. Come tipo di armamento si trattava di un corpo di cavalleria leggera, i cui effettivi erano armati di lancia, sciabola lunga, mazza e di un pugnale."}
{"id": "1323340", "revid": "116944", "url": "https://it.wikipedia.org/wiki?curid=1323340", "title": "Stratiotai", "text": ""}
{"id": "1323343", "revid": "116944", "url": "https://it.wikipedia.org/wiki?curid=1323343", "title": "Stratioti", "text": ""}
{"id": "1323346", "revid": "486946", "url": "https://it.wikipedia.org/wiki?curid=1323346", "title": "Kaiketsu Zoro", "text": ""}
{"id": "1323353", "revid": "10830718", "url": "https://it.wikipedia.org/wiki?curid=1323353", "title": "Gestione digitale dei diritti d'autore", "text": ""}
{"id": "1323354", "revid": "547034", "url": "https://it.wikipedia.org/wiki?curid=1323354", "title": "Electroclash", "text": "L'electroclash, chiamato anche elektroklash, \u00e8 un sottogenere del synthpop e house nato nei primissimi anni duemila.\nStoria.\nIl genere electroclash ebbe fra i suoi anticipatori i Dopplereffekt, I-F e gli Adult. che, durante gli anni novanta, facevano musica elettronica citando varie stilistiche del decennio precedente. Il termine electroclash venne utilizzato per la prima volta nel 2001 dal pioniere del genere Larry Tee. Nato come movimento underground durante i primissimi anni duemila in diverse grandi citt\u00e0 occidentali come Londra, Berlino e New York, l'electroclash si diffuse nei club di tutto il mondo, spinto specialmente dalle serate degli artisti della Gigolo Records di Dj Hell.\nCaratteristiche.\nIl genere affonda le sue radici musicali principalmente nella new wave, nell'electro, nella alternative dance, acid house e disco house degli anni ottanta. Viene fatto ampio uso di drum machine e linee di sintetizzatori. Lo stile del sottogenere, caratterizzato da una sessualit\u00e0 ostentata (spesso in chiave burlesque), \u00e8 fortemente contaminato dal gusto camp, nelle sue tematiche leggere e nell'uso dell'ironia.\nSotto il profilo estetico vi sono forti collegamenti con la scena artistica della seconda met\u00e0 degli anni settanta (Vivienne Westwood, Andy Warhol, lo stile dei Kraftwerk, l\"'Avanguardia distopica\" della New York Downtown dei primi anni ottanta) e pi\u00f9 in generale con la cultura del periodo a cavallo tra gli anni settanta e '80: gli artisti electroclash si vestono infatti con tagli di capelli asimmetrici, cravatte sottili e abiti borchiati. Altra fonte di ispirazione \u00e8 il film Liquid Sky (1984)."}
{"id": "1323359", "revid": "1543377", "url": "https://it.wikipedia.org/wiki?curid=1323359", "title": "Acrochordus", "text": "Acrochordus \u00e8 un genere di serpenti diffuso in India, Indocina, Indonesia, Australia e nei mari attigui. \u00c8 l'unico componente della famiglia degli acrocordidi (Acrochordidae) e comprende tre specie, comunemente note come serpenti dalle verruche o serpenti lima, per via della loro pelle caratteristica.\nDescrizione.\nGli acrocordi, lunghi da 60 centimetri a 2,5 metri, possiedono una testa larga e appiattita, distinta dal collo, un corpo massiccio e molto pesante, tozzo, e un tipo di pelle decisamente particolare, che forma abbondanti pieghe dermiche che la fanno assomigliare alla proboscide di un elefante; per questo motivo, gli acrocordi sono noti anche con il nome di \"serpenti proboscide\". Le scaglie, anzich\u00e9 sovrapporsi come nella maggior parte dei serpenti, sono semplici proiezioni piramidali poste una accanto all'altra. La pelle, soprattutto nella specie \"Acrochordus granulatus\", \u00e8 molto sottile e tende a strapparsi facilmente sulla terraferma.\nGli occhi sono molto piccoli, e si trovano nella parte superiore del muso, cos\u00ec come le narici, che sono anche dotate di una valvola di chiusura a tenuta d'acqua. La coda \u00e8 sottile e relativamente breve: in genere non oltrepassa il decimo di lunghezza dell'intero animale. Queste caratteristiche sono in sostanza adattamenti per l'ambiente marino in cui vivono gli acrocordi.\nBiologia.\nGli acrocordi non abbandonano l'ambiente acquatico neppure per riprodursi, da tanto sono legati alla vita marina. Sono serpenti ovovivipari e possono partorire fino a trenta piccoli perfettamente formati. Il loro habitat include paludi, fiumi, stagni, ma dal momento che sono ottimi nuotatori vivono anche in mare aperto e lungo le coste. Spesso gli acrocordi se ne stanno ancorati sul fondo, tenendosi fissati con la coda prensile alle alghe. La dieta \u00e8 costituita principalmente da pesci, che riescono a catturare grazie a una dentatura decisamente sviluppata. Quando gli acrocordi sentono il bisogno di aria, risalgono in superficie e rimangono semisommersi, lasciando esposti solo occhi e narici, in un modo molto simile a quello degli ippopotami e dei coccodrilli.\nTassonomia.\nLe tre specie note sono \"Acrochordus javanicus\" (la pi\u00f9 grande), \"Acrochordus granulatus\" e \"Acrochordus arafurae\". Questi serpenti costituiscono una strana famiglia di ofidi, dalle caratteristiche relativamente primitive. Oltre a queste specie, vi sono resti fossili appartenenti al genere \"Acrochordus\" risalenti al Miocene inferiore (circa 18 milioni di anni fa) della Thailandia. Un'altra grande specie fossile, \"Acrochordus dehmi\", \u00e8 stata rinvenuta in India e risale al Miocene superiore (circa 7 milioni di anni fa).\nAlcuni studiosi, in passato, li hanno classificati come parenti pi\u00f9 primitivi dei boidi, mentre negli ultimi decenni si preferisce considerarli inseriti in una superfamiglia a s\u00e9 stante, quella degli acrocordoidi (Acrochordoidea); sono considerati i pi\u00f9 stretti parenti della superfamiglia dei colubroidi (Colubroidea).\nSfruttamento commerciale.\nQuesti animali stanno rapidamente diventando rari, poich\u00e9 le loro pelli vengono utilizzate per realizzare borsette e altri oggetti. Numerosi tentativi sono stati fatti da zoo e collezionisti privati per tenere gli acrocordi in cattivit\u00e0, ma in tutti i casi essi si sono dimostrati riluttanti a nutrirsi e con una strana tendenza alle infezioni della pelle."}
{"id": "1323365", "revid": "124444314", "url": "https://it.wikipedia.org/wiki?curid=1323365", "title": "Stuart Gordon", "text": "Biografia.\nIntorno al 1967 Stuart Gordon inizi\u00f2 a frequentare l'universit\u00e0 a Chicago, nella quale si occup\u00f2 anche di direzione teatrale. Con la sua compagnia di attori (la Screw Theater), sottoline\u00f2 il realismo e la crudezza delle scene, attirando cos\u00ec l'attenzione di molta gente ed una denuncia per oscenit\u00e0, accusa che cadr\u00e0 lo stesso anno. Gordon lasci\u00f2 l'universit\u00e0 per concentrarsi sul teatro e fond\u00f2 l'Organic Theater. Nel 1969 Stuart Gordon si spos\u00f2 con l'attrice Carolyn Purdy. La compagnia Screw Theater continu\u00f2 con il loro successo, spostandosi da Los Angeles all'Europa. Dopo le esperienze di teatro Gordon decise di dedicarsi al piccolo schermo e scrisse subito un film per la TV \"Bleacher Bums\" pi\u00f9 due episodi per il serial \"E/R\". Con il ricavato fond\u00f2 la casa di produzione Empire Pictures con il socio Charles Band. Esord\u00ec sul grande schermo nel 1985 con il film horror \"Re-Animator\" e l'aiuto dell'amico Brian Yuzna. Diriger\u00e0 l'attore Oliver Reed ne \"Il pozzo e il pendolo\" e Christopher Lambert in \"2013 - La fortezza\" con molto successo. Molto amico del regista italiano Dario Argento, firm\u00f2 due episodi del serial \"Masters of Horror\".\nGordon \u00e8 morto il 24 marzo 2020 a 72 anni per insufficienza da multiorgano. Aveva tre figlie."}
{"id": "1323368", "revid": "287204", "url": "https://it.wikipedia.org/wiki?curid=1323368", "title": "Biblioteca Palatina (Parma)", "text": "La Biblioteca Palatina di Parma \u00e8 una biblioteca pubblica situata all'interno del Palazzo della Pilotta. Il nome trae origine dal tempio di Apollo Palatino di Roma.\nVi si accede salendo lo \"Scalone Imperiale\", una maestosa doppia scalinata che porta anche alla Galleria nazionale, al Teatro Farnese e al Museo archeologico nazionale. In origine si chiamava Reale Biblioteca Parmense, nel periodo napoleonico assunse i nomi di \"Biblioth\u00e8que Imperiale\" e \"Biblioth\u00e8que de la Ville de Parme\", durante il governo di Maria Luigia si chiam\u00f2 Biblioteca Ducale e dopo l'unit\u00e0 d'Italia Biblioteca Nazionale.\nStoria.\nFu fondata nel 1761 dai duchi Filippo e Ferdinando di Borbone e fu inaugurata ufficialmente nel maggio del 1769, alla presenza dell'imperatore d'Austria Giuseppe II. Il palazzo della Pilotta aveva gi\u00e0 ospitato la Biblioteca Farnesiana, spostata a Napoli da Carlo III nel 1734. I locali furono adattati dall'architetto francese Ennemond Alexandre Petitot. L'opera di organizzazione fu affidata a Paolo Maria Paciaudi che, primo in Italia, utilizz\u00f2 il sistema di catalogazione per autori a schede mobili.\nSotto il governo di Maria Luigia la biblioteca crebbe: la duchessa, tramite il bibliotecario Angelo Pezzana, acquist\u00f2 e poi don\u00f2 alla biblioteca la collezione di Gian Bernardo De Rossi, costituita in gran parte da preziosissimi antichi volumi ebraici, e fece realizzare nel 1834 da Nicola Bettoli una nuova ala nella parte sud del palazzo, il Salone Maria Luigia, ora adibito a sala di lettura.\nDall'Unit\u00e0 d'Italia \u00e8 una biblioteca pubblica statale. Nel 1889 fu istituita una sezione musicale.\nLa biblioteca oggi.\nDall'originario patrimonio di 40.000 volumi, oggi la Palatina conserva 708.000 fra volumi, opuscoli, fogli singoli, periodici cessati, 250 periodici correnti, 6.620 manoscritti, 75.000 carteggi, 3.042 incunaboli, 52.470 stampe e disegni e una vastissima raccolta di manoscritti ebraici, forse la pi\u00f9 grande del mondo conservata in una biblioteca pubblica. \u00c8 attiva dal 1889 una sezione musicale presso il Conservatorio Arrigo Boito, con oltre 160.000 unit\u00e0 e importanti fondi storici. Tra i carteggi importantissimo quello relativo alla corrispondenza tra Giuseppe Verdi e Giulio Ricordi.\nNel 2008 \u00e8 stata costituita la \"Associazione amici della Palatina\", il cui scopo \u00e8 di promuovere iniziative connesse alla valorizzazione, conoscenza e funzionamento della Biblioteca Palatina e del Museo Bodoniano di Parma. L'associazione organizza vari eventi culturali di tipo letterario, storico e musicale.\nTra i manoscritti pi\u00f9 importanti del fondo, vi sono: la Bibbia Atlantica (ms. Pal. 386), il tetravangelo greco dell'XI secolo (ms. Pal. 5), il Breviario di Barbara di Brandeburgo (ms. Pal. 6), libri d'ore francesi e fiamminghi, e il fondo Beccadelli. La Bibbia ebraica miniata, esposta al pubblico in occasione della Giornata Europea della Cultura Ebraica del 2019, \u00e8 la pi\u00f9 antica versione della Sacra scrittura nota in Italia."}
{"id": "1323369", "revid": "1942768", "url": "https://it.wikipedia.org/wiki?curid=1323369", "title": "Glitch", "text": "Il termine glitch (transiente aperiodico) \u00e8 usato in elettrotecnica per indicare un picco breve ed improvviso (non periodico) in una forma d'onda, causato da un errore non prevedibile. Per estensione \u00e8 usato per indicare un breve difetto del sistema in vari campi di applicazione dell'elettronica.\nSi pensa che la parola inglese \"glitch\" derivi dal termine tedesco \"glitschen\" (slittare) e dalla parola yiddish \"gletshn\" (scivolare, pattinare).\nDifferenze con gli spike.\nIl termine \"spike\" \u00e8 (impropriamente) usato nel linguaggio comune per intendere uno sbalzo/picco di tensione o corrente. Il vocabolo per\u00f2 deriva dall'elettrotecnica dove \u00e8 usato per indicare esattamente un \"glitch periodico\", cio\u00e8 un glitch che si ripete in ogni ciclo della forma d'onda.\nLe cause di uno \"spike\" possono essere: un'interferenza, un loop di terra, l'aliasing, un convertitore A/D economico.\nAudio.\nUn classico glitch audio \u00e8 il picco prodotto da un cavo con le saldature che stanno per saltare. Oppure, il suono della puntina di un giradischi che salta sulla traccia, al termine dei dischi in vinile. Quest'ultimo suono pu\u00f2 anche essere imitato da una \"drum machine\" o generato artificialmente da un software.\nVideogiochi.\nNei videogiochi, un glitch \u00e8 un comportamento anomalo del software, che permette al giocatore di ottenere dei vantaggi non previsti. Le cause possono derivare da una scelta implementativa di design errata o da un errore di programmazione (noto con il termine \"bug\"). In questa categoria rientrano il superamento di barriere invalicabili, l'accorciamento imprevisto del percorso in uno scenario (come nel caso di videogiochi celebri, quali \"Final Fantasy VI\" e \"Super Mario 64\"), la vincita eccessiva di premi per via dell'attivazione facilitata del relativo trigger event, gli errori di visualizzazione grafica per fondali o personaggi, errori nei punti di contatto tra oggetti, irregolarit\u00e0 o sfalsamento dell'audio ed altri.\nQualora invece l'anomalia dovesse impedire il corretto svolgimento del gioco, il termine corretto \u00e8 \"bug\" e non glitch. Un esempio di bug \u00e8 l'impossibilit\u00e0 di sbloccare una porta che permetterebbe la prosecuzione del gioco, oppure il congestionamento e rallentamento della grafica (ad esempio dovuto a problemi nel sistema di rendering delle particelle) fino a renderlo ingiocabile.\nIl glitch non \u00e8 per\u00f2 definibile come trucco (o cheat), perch\u00e9 nonostante permetta di aggirare delle restrizioni, i trucchi possono essere messi a disposizione dai programmatori stessi oppure sono applicabili alterando le istruzioni binarie del gioco stesso (operazione fatta da un cracker, un esperto di programmazione).\nIl \"glitching\" consiste nella ricerca da parte del videogiocatore di un glitch da sfruttare a proprio vantaggio. Durante la certificazione di qualit\u00e0, come quella eseguita dai tester, i bug e i glitch devono essere individuati ed elencati in una relazione da rispedire ai programmatori.\nIl glitch pu\u00f2 anche derivare da esplicite scelte di design, come ad esempio in \"Doki Doki Literature Club!\" in cui gli improvvisi \"malfunzionamenti\" nel gioco sono parte preponderante della trama.\nGlitch music.\nAl vocabolo glitch deve il suo nome il genere musicale \"glitch\". Quest'ultimo infatti \u00e8 realizzato secondo le teorie dell'estetica dell'errore, usando spesso e ritmicamente errori digitali o analogici registrati o generati."}
{"id": "1323370", "revid": "1442080", "url": "https://it.wikipedia.org/wiki?curid=1323370", "title": "Duna Records", "text": "Duna Records \u00e8 una etichetta discografica californiana, chiamata in origine \"El camino Records\", fondata a met\u00e0 anni '90 da Brant Bjork, ex batterista di Kyuss e Fu Manchu, nonch\u00e9 cantante e chitarrista del gruppo Brant Bjork and the Bros. \nStoria.\nI dischi pubblicati finora sono alcune prove soliste dello stesso Brant Bjork ovvero \"Keep you cool\" (2003), \"Local Angel\" (2004), la riedizione di \"Jalamanta\" (1999), uscito in precedenza per la Man's Ruin, e \"Tres Dias\" (2007), due dischi a nome Brant Bjork and the Bros, \"Saved by magic\" (2005) e \"Somera Sol\" (2007), la riedizione di \"Brant Bjork &amp; the Operators\" (2002) e il gruppo Che, con Alfredo Hernandez alla batteria e Dave Dinsmore al basso.\nAltri artisti pubblicati dalla Duna Records sono John McBain, ex chitarrista dei Moster Magnet, degli Hater e dei Wellwater Conspiracy con l'album del 2006, \"In flight Feature\" e le due prove dei Vic du Monte's Persona non grata di Chris Cockrell: l'omonimo \"Vic du Monte's Persona non grata\" e \"Prey for the City\" (quest'ultimo uscito a nome Vic du Monte's Idiot Prayer).\nL'etichetta \u00e8 sparita dalle scene a fine 2007, sostituita da una nuova creazione di Brant Bjork, la Low Desert Punk. Stando al sito ufficiale , quest'etichetta ripubblicher\u00e0, sia in cd che in vinile, i dischi della El Camino Records e della Duna Records."}
{"id": "1323375", "revid": "599013", "url": "https://it.wikipedia.org/wiki?curid=1323375", "title": "Giorgio Di Vicino", "text": "Caratteristiche tecniche.\nCentrocampista mancino di attitudini offensive, \u00e8 stato impiegato in giovent\u00f9 come esterno di centrocampo o d'attacco, mentre nel prosieguo di carriera ha trovato spazio anche come mezzapunta. \u00c8 abile nei calci piazzati.\nCarriera.\nNato nel quartiere napoletano di Pianura, fa tutta la trafila delle giovanili nelle file del , che lo presta per una stagione alla SPAL. Rientrato nel capoluogo partenopeo, viene incluso da Zden\u011bk Zeman nella rosa per il campionato 2000-2001, mettendosi in luce nel precampionato per un gol in un'amichevole estiva contro il ad Alicante. Nella prima parte di campionato scende in campo in 6 occasioni; tuttavia, dopo l'esonero del tecnico boemo e l'arrivo di Emiliano Mondonico, lo spazio si riduce e in gennaio si trasferisce in prestito al , in Serie B.\nNel 2001 passa alla , allenata da Zeman, con cui trova continuit\u00e0 di impiego nel campionato di Serie B. Dopo una stagione in prestito al , con cui conquista la promozione in Serie A, torna in Campania disputando la propria miglior stagione con 8 reti realizzate in 40 partite, sotto la guida di Stefano Pioli.\nAl termine della stagione viene acquistato dalla . In Umbria non riesce a ripetere le prestazioni offerte con la Salernitana, e in gennaio viene ceduto in prestito al , dove \u00e8 scarsamente impiegato, ma segna un gol decisivo contro il al Garilli, impedendo ai rossoblu la matematica promozione in Serie A. Rientrato a Terni, viene ceduto nuovamente in prestito tornando alla Salernitana, in Serie C1 (dove ritrova il posto da titolare e mette a segno 6 reti), e al , di nuovo in Serie B.\nInizia la stagione 2007-2008 alla Ternana, nel frattempo retrocessa in Serie C1, per passare a gennaio allo Spezia, in Serie B: con la formazione ligure non evita la retrocessione nella terza serie. Il 1\u00ba settembre 2008 il centrocampista partenopeo approda nella compagine del , in Lega Pro Prima Divisione; dopo una sola stagione si svincola e l'11 dicembre 2009 accetta di scendere di categoria (in Lega Pro Seconda Divisione) vestendo la maglia della Cisco Roma, club con il quale ottiene la promozione in Prima Divisione vincendo i play off, contro Brindisi e .\nDopo essere rimasto svincolato, il 14 settembre 2010 si accorda con la , militante in Serie D. Il 9 agosto 2012 si svincola dalla Sambenedettese dopo 2 anni in maglia rossoblu.\nIl 22 novembre 2012 viene ingaggiato dal Campobasso, che milita nel girone B di Lega Pro Seconda Divisione, con cui ottiene la salvezza. Dopo l'esclusione dei molisani dal campionato, nell'agosto 2013 firma per l'Aversa Normanna.\nSvincolato dopo questa esperienza, l'11 febbraio 2015 viene ingaggiato dagli estoni del Kalev Sillam\u00e4e, ma a causa di problemi di adattamento rescinder\u00e0 il contratto dopo poche settimane. Nel gennaio 2016 torna in Italia, ingaggiato dall'Ischia Isolaverde nel campionato di Lega Pro, e nella stagione successiva passa al Melfi. Mai impiegato dalla formazione lucana, rescinde il contratto nell'ottobre successivo."}
{"id": "1323376", "revid": "125995220", "url": "https://it.wikipedia.org/wiki?curid=1323376", "title": "Noah Hathaway", "text": "\u00c8 conosciuto per aver interpretato Boxey nel telefilm \"Battlestar Galactica\" e soprattutto per il ruolo di Atreyu nel film \"La Storia Infinita\".\nCarriera.\nNato a Los Angeles, figlio unico di Robert Hathaway e Judy Ringler, ha cominciato la sua carriera cinematografica all'et\u00e0 di tre anni apparendo in vari spot pubblicitari. \u00c8 stato scelto per il ruolo di Boxey in \"Battlestar Galactica\" quando aveva solo sei anni.\n\"La storia infinita\".\nNoah Hathaway \u00e8 stato scelto per interpretare Atreyu nel film \"La storia infinita\", ruolo che lo ha reso famoso e conosciuto in tutto il mondo. \"Per il ruolo di Atreyu,\" ha detto il regista tedesco Wolfgang Petersen, \"ho cercato un ragazzo carino di corporatura atletica con la qualit\u00e0 della fiera determinazione. Il ruolo richiede al personaggio di cavalcare un cavallo in maniera esperta, volare sul dorso di un drago, battersi attraverso una palude, arrampicarsi sopra le rocce e lottare contro un feroce lupo.\"\nLe riprese, cominciate nel marzo del 1983, hanno avuto luogo a Monaco di Baviera. La preparazione per il ruolo ha incluso l'apprendimento di come montare un cavallo. Hathaway ha affermato di non aver mai letto il libro di Michael Ende perch\u00e9 a quel tempo non era disponibile in lingua inglese. L'attore, che gi\u00e0 parlava il francese, riusciva a comprendere abbastanza bene il tedesco affinch\u00e9 Petersen, limitato in lingua inglese, potesse dirigerlo in lingua tedesca. Le riprese sono durate nove mesi.\nProgetti successivi.\n\"La storia infinita\" ha reso Hathaway popolare al pubblico giovane. Noah ha poi recitato in altri film e telefilm, quali \"Troll\" (1986), \"Casebusters\" (1986), \"To Die, to Sleep\" (conosciuto anche come \"Mortal Danger\") (1994).\nVita.\nNoah Hathaway si \u00e8 sempre prodigato nelle attivit\u00e0 sportive. Eccellente nuotatore, \u00e8 stato un \"Junior Lifeguard\". Ha anche praticato basket, sollevamento pesi e gare motociclistiche.\nVerso la met\u00e0 degli anni ottanta Hathaway \u00e8 passato al ballo, insegnando jazz avanzato e street dance fino a quando un infortunio lo ha costretto a smettere nel 1989 a diciotto anni. Noah \u00e8 ritornato alla ribalta nel 1994 in \"Mortal Danger\". Si \u00e8 trasferito a New York per alcuni anni per poi ritornare a Los Angeles nel 1998. \nHa trascorso parte del suo tempo al \"Willow Springs Raceway\" di Rosamond, California, partecipando a gare motociclistiche; ha anche gestito bar in diversi club di Los Angeles. Si \u00e8 addestrato nelle arti marziali per diversi anni e aveva gi\u00e0 guadagnato la sua cintura marrone fin dal tempo del film \"La Storia Infinita\". Hathaway avrebbe poi guadagnato cinture nere in Tang Soo Do e Shotokan, e gareggiato come un thaiboxer. Ha imparato American Kenpo dal Dr. Jerry Erickson e lo ha anche assistito in un corso di combattimento ravvicinato (close quarter combat) per assistenti di volo e piloti."}
{"id": "1323377", "revid": "131358", "url": "https://it.wikipedia.org/wiki?curid=1323377", "title": "Calcio Crotone", "text": ""}
{"id": "1323378", "revid": "486946", "url": "https://it.wikipedia.org/wiki?curid=1323378", "title": "Calcio Bari", "text": ""}
{"id": "1323382", "revid": "767487", "url": "https://it.wikipedia.org/wiki?curid=1323382", "title": "Steven Rose", "text": "Rose studi\u00f2 biochimica al King's College, University of Cambridge e neurobiologia all\"'Istituto di Psichiatria\".\nLe sue ricerche si focalizzano sui processi biologici che coinvolgono la formazione della memoria e i trattamenti della malattia di Alzheimer.\nHa scritto numerosi e famosi libri scientifici divulgativi e scrive regolarmente per il quotidiano The Guardian.\nRose \u00e8 un critico della psicologia evoluzionistica e dell\"'adattazionismo\".\nPartecipa regolarmente al programma radio The Moral Maze della BBC su Radio 4. \u00c8 sposato con la sociologa Hilary Rose con la quale ha scritto vari libri, anche contro la psicologia evolutiva.\nRose \u00e8 inoltre un apprezzato sostenitore della British Humanist Association (\"Associazione Umanistica Britannica\")"}
{"id": "1323384", "revid": "2056951", "url": "https://it.wikipedia.org/wiki?curid=1323384", "title": "Luca Lionello", "text": "Carriera.\nFiglio dell'attore e doppiatore Oreste Lionello e fratello delle doppiatrici Cristiana e Alessia, inizia la sua attivit\u00e0 artistica come attore al cinema con il film adolescenziale \"Sposer\u00f2 Simon Le Bon\", al fianco di Gianmarco Tognazzi; ha recitato in fiction di successo come \"San Pietro\" (2005), regia di Giulio Base, e \"Sospetti 3\", regia di Luigi Perelli; \u00e8 coprotagonista nel film \"L'italiano\" (2002), regia di Ennio De Dominicis e recita nel film \"La passione di Cristo\" (2004) di Mel Gibson, nel ruolo di Giuda Iscariota, e in \"Concorso di colpa\" (2005), regia di Claudio Fragasso. \nNel 2003 lo troviamo in \"Blindati\", altra miniserie di Claudio Fragasso, dove interpreta la parte di Stano Zenenka, lo spietato killer albanese della famiglia Callea. Nel 2006 \u00e8 co-protagonista del film \"Cover Boy\" del regista Carmine Amoroso, per il quale riceve una candidatura al David di Donatello per il miglior attore non protagonista. Nel 2007 \u00e8 protagonista del film \"Nero bifamiliare\" con Claudia Gerini, regia di Federico Zampaglione, e recita nel film \"K. Il bandito\", regia di Martin Donovan.\nNel 2010 torna ad affiancare da co-protagonista l'amico di sempre Gianmarco Tognazzi nel film di Claudio Fragasso \"Le ultime 56 ore\". Nel 2012 interpreta il ruolo del killer Nerone nella quarta serie di \"Squadra antimafia - Palermo oggi\".\nNel 2015 interpreta, come protagonista, il film \"Ultima fermata\" di Giambattista Assanti, recitando a fianco di Claudia Cardinale, Francesca Tasini e Sergio Assisi. Il suo ruolo \u00e8 quello di Rocco Capossela, figlio di un anziano capotreno. Il film, nel 2016, \u00e8 stato candidato al David di Donatello. Nello stesso anno recita accanto al comico e attore Paolo Cevoli nel film \"Soldato semplice\"."}
{"id": "1323385", "revid": "54354", "url": "https://it.wikipedia.org/wiki?curid=1323385", "title": "Steven P. Rose", "text": ""}
{"id": "1323390", "revid": "767487", "url": "https://it.wikipedia.org/wiki?curid=1323390", "title": "David Readman (album)", "text": "David Readman \u00e8 il primo album dell'omonimo cantante inglese."}
{"id": "1323396", "revid": "92719", "url": "https://it.wikipedia.org/wiki?curid=1323396", "title": "Balena dal becco di Arnoux", "text": ""}
{"id": "1323397", "revid": "1718925", "url": "https://it.wikipedia.org/wiki?curid=1323397", "title": "Stradioti", "text": "Gli stradioti, stradiotti o stratioti (greco: \u03c3\u03c4\u03c1\u03b1\u03c4\u03b9\u03ce\u03c4\u03b5\u03c2, \"stratiotes\"; albanese: \"stratiot\u00ebt\") erano mercenari provenienti dai Balcani, in genere albanesi, ma anche dalmati e greci, che formavano unit\u00e0 militari di cavalleria della Repubblica di Venezia, del Regno di Napoli e di altri Stati dell'Europa dal XV secolo fino alla met\u00e0 del XVIII secolo.\nNome.\nIl termine greco \"strati\u014dt\u0113s/-ai\" (\u03c3\u03c4\u03c1\u03b1\u03c4\u03b9\u03ce\u03c4\u03b7\u03c2/-\u03b1\u03b9, da \"stratos\", \u201carmata\u201d) era in uso nell'antichit\u00e0 classica con il significato di \"soldato\". Lo stesso termine fu usato continuamente nel periodo romano e bizantino, con la pronuncia \"stratiotis\". Il termine italiano \"stradioti\" potrebbe quindi essere un prestito della parola greca \"stratiotai\". In alternativa, potrebbe derivare dal termine italiano \"strada\", associato alla parola \"viandante\".\nGli stradioti albanesi di Venezia venivano chiamati anche \"cappelletti\" a causa dei piccoli cappelli rossi che indossavano.\nOrigine e provenienza.\nIncerta \u00e8 l'identit\u00e0 etnica degli stradioti. Lo storico Paolo Giovio li chiam\u00f2 spartiati, achei o semplicemente greci; il poeta Torquato Tasso vagabondi nati in Grecia; l'umanista e studioso Pietro Bembo greci ed epiroti; l'autore Luigi da Porto levantini albanesi con nomi greci; lo storico politico Francesco Guicciardini albanesi e coloro che provenivano dalle province circostanti della Grecia; il cronista e senatore veneziano Marin Sanudo riferisce che gli stradioti erano persone che in latino venivano chiamati epiroti, greci, albanesi o turchi.\nSecondo uno studio dell'autore greco Kostas Mpires riguardo ai nomi degli stradioti si evince che circa l'80-90% erano di origine albanese, mentre il resto era di origine slava (croati) e greca. Questi ultimi riguardavano principalmente i capitani degli stradioti. Tra questi si trovano nomi come Alexopoulos, Clada, Comnenos, Klirakopoulos, Kondomitis, Laskaris, Maniatis, Paleologo Psaris, Psendakis, Rhalles (Ralli), Spandounios, Spyliotis, Zacharopoulos ecc. Altri, come Soimiris, Vlastimiris e Voicha sembra che siano stati di origine slava meridionale.\nGli autori moderni sono giunti alla conclusione che la maggior parte degli stradioti erano greci e albanesi che provenivano principalmente dalla Morea (Peloponneso), da dove molti di loro o i loro antenati erano emigrati dalle regioni pi\u00f9 settentrionali e avevano trovato rifugio nel Despotato bizantino di Mistr\u00e0 e a Lepanto, Argo, Corone, Modone, Napoli di Romania e Malvasi che, successivamente finirono sotto il dominio veneziano.\nStoria.\nNel VII secolo compare per la prima volta il termine \"stradioti\" in relazione con la riforma di vasta portata degli affari militari bizantini quando la difesa delle province orientali e africane (Egitto, Siria e Africa) sotto l'assalto dei saraceni crollava in breve tempo e si \u00e8 scoperto che l'organizzazione dell'esercito tardo romano che si basava principalmente su mercenari, non era all'altezza delle richieste.\nQuando i crociati francesi-fiamminghi e veneziani, durante la quarta crociata (1204), si inoltrarono nei territori dell'Impero bizantino e saccheggiarono e conquistarono Costantinopoli, il termine \"stradioti\" divenne noto anche tra le nazioni occidentali ma, tuttavia, nel XII e XIII secolo il suo significato cambi\u00f2 decisamente. Gli stradioti erano mercenari locali, che appartenevano a vari popoli residenti in \"Romania\" (Impero Romano, Impero romano d'Oriente ecc.). Quindi, nei paesi balcanici si trovavano stradioti greci, albanesi, valacchi. Questi mercenari di origine diversa prestavano servizio per lo pi\u00f9 nella cavalleria leggera nei principati e nelle Signorie della zona del Mar Egeo e successivamente in diversi paesi dell'Europa. Come quei \"profughi\" che avevano perso nella guerra contro gli ottomani casa e famiglia, gli stradioti preferivano combattere contro gli ottomani stessi, ma erano comunque disponibili per chiunque gli assoldava. Il loro coraggio era proverbiale e la loro crudelt\u00e0 era notoria.\nIl consolidarsi del feudalesimo nell'alto medioevo (inizio/met\u00e0 dell'XI secolo fino al 1250 circa) e le lotte tra i Signori feudali trasformarono l'Europa occidentale in un campo di lotte locali. L'organizzazione delle truppe era basata principalmente sull'addestramento dell'aristocrazia militare e sul legame dei signori con i loro soldati vassalli. L'ascesa degli Stati regionali e la graduale concentrazione del potere nelle mani delle grandi monarchie dinastiche hanno sostanzialmente modificato le procedure di guerra.\nNiccol\u00f2 Machiavelli sottolineava nel suo libro \"\"Il Principe\": \"Debbe adunque uno principe non avere altro obietto n\u00e9 altro pensiero, n\u00e9 prendere cosa alcuna per sua arte, fuora della guerra [\u2026] e per avverso si vede che, quando e\u2019 principi hanno pensato pi\u00fa alle delicatezze che alle arme, hanno perso lo stato loro [\u2026]\"\".\nA conferma delle teorie di Machiavelli, i crescenti bisogni degli Stati sopra citati furono soddisfatti dall'evoluzione della tecnologia militare e dall'uso di nuove armi di distruzione (cannoni, artiglieria mobile e successivamente fucili e pistole). A questi si aggiungeva il reclutamento di mercenari, esperti nell'arte della guerra con nuove tattiche militari e la graduale formazione di eserciti permanenti.\nL'Italia vide l'emergere di un fiorente mercato bellico. Fino alla met\u00e0 del XIV secolo, l'Italia era un \"generoso\" importatore di mercenari che reclutava principalmente dalla Germania ma anche da altri paesi europei, come esempio quelli della Confederazione svizzera. Nel 1360, il condottiero inglese John Hawkwood si mise al servizio della citt\u00e0 di Pisa contro Firenze nella Guerra dei Cent'anni.\nCon l'avvento degli Stati moderni organizzati che possedevano nuovi strumenti, le loro ambizioni non si limitavano solo al far valere la loro sovranit\u00e0 nei loro territori, ma cercavano anche di estendere la loro egemonia su tutta l'Europa. Questo ha fatti si che dal tardo Medioevo (circa 1250 fino a circa 1500) divenne necessario formare eserciti meglio istruiti e organizzati.1 Nella seconda met\u00e0 del XIV\u00b0 secolo, in Italia si affermarono i condottieri, i cosiddetti \"Capitani di ventura\" (comandanti di compagnie mercenarie private) che, in breve tempo, divennero i protagonisti indiscussi della guerra nella penisola italiana.\nColoro che potevano permettersi i costosi mercenari dell'Europa occidentale, reclutavano italiani, tedeschi, svizzeri ecc. Per quel che riguarda gli svizzeri, a causa di una solidariet\u00e0 di condotta all'interno della Confederazione Elvetica, non era sempre facile reclutarli perch\u00e9 non prendevano mai le armi quando un contingente di compatrioti erano gi\u00e0 nelle file dei nemici. Altrimenti, si accontentavano di \"surrogati\", come gli stradioti che si erano dimostrati altrettanto capaci nel corso dei decenni, a causa delle loro tattiche speciali di guerra (come descritto nel capitolo tattiche).\nQuesti stradioti erano considerati \"per lo pi\u00f9\" fedeli al Signore che li pagava. Marino Sanudo ha sottolineato nella sua opera \"La Spedizione di Carlo VIII in Italia\", la loro fedelt\u00e0 alla Repubblica di Venezia: \"[...] Bernardo Contarini montava armato il suo cavallo con tutti gli stradioti [...] e faceva giurare a tutti di voler morire in onore della Signoria [... ] e urlando: Marco! Marco! [significa la Repubblica di Venezia] San Giorgio! San Giorgio! [intendendo il santo patrono degli Stradioti] se ne andarono via [...]\"\nAltro fattore che distingueva gli stradioti da altri mercenari era la loro condizione di profughi; infatti, erano accompagnati dalle loro famiglie e dai loro chierici nei luoghi di lavoro e si stabilivano presso o vicino al loro luogo di servizio.\nSe si comportavano \"bene\" venivano concessi loro privilegi, onori e terre. Il conferimento di titoli ereditari (per lo pi\u00f9 quello di cavaliere) e una pensione per tutta la vita era disponibile per coloro che si distinguevano. Ci\u00f2 \u00e8 dimostrato sia dai titoli che accumulavano i loro comandanti e le poesie in greco e italiano che descrivevano i loro atti eroici. Da citare qui sono le \"Lance spezzate\", uomini armati che, per vari motivi (diserzione, morte) erano rimasti senza un capitano e venivano reclutati direttamente dallo Stato e organizzati in compagnie sotto la guida di un capitano nominato da loro stessi. Le \"Lance spezzate\", per la loro virt\u00f9 e fedelt\u00e0, ricevevano il privilegio di portare le armi in tutto il regno e persino nelle case del principe.\nTuttavia sembra che gli stradioti apprezzassero di pi\u00f9 premi e privilegi che il pagamento, perch\u00e9 cercavano nel governo veneziano il consenso per organizzare delle parate e dimostrare la loro abilit\u00e0 con le armi ed il governo concedeva tale consenso anche volentieri. Pietro Bembo descrive gli stradioti nella sua \"Istoria Viniziana\" come segue: \"[\u2026] e in questi giorni [freddissimi] nel Canal Grande della citt\u00e0 [di Venezia nel 1491] [\u2026] dove aveva nevicato sulle acque congelate, alcuni stradioti, per divertirsi, cavalcavano con le lance l'uno contro l'altro [\u2026]\"\nQuello che impressionava i popoli dei paesi dell'Europa occidentale erano i balli e le canzoni degli stradioti che avevano il ritmo della danza tsamiko che gli antenati degli stradioti avevano portato dall'Epiro nella penisola meridionale greca e le canzoni malinconiche e monotone che avevano imparato in Morea.\nCompagnie di cavalleria leggera di stradioti si incontravano al servizio di una serie di Stati europei come nel Ducato di Milano, nella Repubblica di Genova, nel Ducato di Firenze, nel Regno di Napoli, in Gran Bretagna, Francia e Spagna, nei Paesi Bassi spagnoli, nel Sacro Romano Impero e nel Regno russo. Nel XVI secolo erano presenti a Cipro, Venezia, Mantova, Roma, Napoli, Sicilia e anche a Madrid dove, probabilmente, presentavano sia le loro proposte che le loro lamentele, ma anche le richieste di botti di polvere da sparo e altro ancora, sempre imperiosamente arroganti e sempre pronti al combattimento.\nReclutamento.\nGli stradioti venivano reclutati in Albania, Grecia,e in seguito anche in Cipro. I loro nomi erano per la maggior parte albanesi, altri erano di origine greca, \nFra i loro comandanti vi erano anche membri di alcune antiche e nobili famiglie bizantine quali i Paleologi e i Comneni.\nEquipaggiamento.\nUsavano delle lance chiamate Assegai, cos\u00ec come delle spade, mazze, arco, balestre e daghe. La loro uniforme tradizionale era un insieme di indumenti, bizantini ed europei: l'armatura era inizialmente un semplice usbergo, ma divenne pi\u00f9 pesante con il passare del tempo. Gli stradioti erano mercenari e ricevevano la paga solo finch\u00e9 il loro servizio militare era necessario. Dal XVIII secolo gli Stradioti non vennero pi\u00f9 ampiamente impiegati.\nTattiche.\nFurono dei pionieri delle tattiche di cavalleria leggera durante la loro era. All'inizio del XVI secolo la cavalleria pesante negli eserciti europei fu rimodellata principalmente basandosi sugli stradioti albanesi dell'esercito veneziano, gli ussari ungheresi e le unit\u00e0 di mercenari a cavallo tedeschi (\"Schwarzreiter\").\nImpiegavano delle tattiche colpisci e scappa, imboscate, finte ritirate e altre complesse manovre. In certi aspetti, queste tattiche ricordavano quelle degli Spahi e degli Akinci ottomani. Gli stradioti erano famosi per essere chiassosi, attaccabrighe e talvolta sleali, ma la loro abilit\u00e0 aveva pi\u00f9 importanza di ogni offesa alla sensibilit\u00e0 degli europei. Ebbero alcuni notevoli successi contro la cavalleria pesante francese durante le Guerre Italiane del Rinascimento.\nStradioti nell'Impero Bizantino.\nQuando, nella met\u00e0 del VII secolo nell'Asia Minore vennero creati nuovi distretti amministrativi, i cosiddetti themi, i loro comandanti ricevettero tutti i poteri militari e civili per il rispettivo territorio ed erano direttamente responsabili verso l'imperatore. Nei themi venivano arruolati dei Stratiota, che, secondo la loro organizzazione, vivevano dal ricavato delle proprie terre e prestavano servizio militare in cambio di esenzioni fiscali. Per la maggior parte servivano come fanti, ma alcuni di loro anche nella cavalleria leggera\nDal VIII al X secolo l'esercito bizantino, basato sui questi soldati, ebbe molto successo. Numerosi attacchi da parte degli arabi alla restante area centrale dell'impero (Asia Minore) potevano essere respinti. Dalla seconda met\u00e0 del X secolo l'Impero bizantino (o Impero Romano d'Oriente) pass\u00f2 decisamente all'offensiva; vaste aree nei Balcani e nell'Oriente furono riconquistate.\nAl tempo di Michele VII (1067-1078), la maggior parte dell'esercito era costituita da mercenari stranieri. Tra questi c'erano variaghi, rus, franchi, turkmeni, peceneghi, cumani e oghuz. Oltre ai mercenari, c'erano anche stranieri che non servivano come volontari nell'esercito bizantino ma erano deportati, prigionieri di guerra e schiavi.\nDopo la disastrosa sconfitta di Manzicerta il 26 agosto 1071 e la conseguente perdita quasi totale dell'Asia Minore, il sistema dei thema non poteva pi\u00f9 essere tenuto e venne sostituito dal sistema della pronoia che dur\u00f2 fino al 1453 (anno in cui cadde l'impero bizantino). Il sistema consisteva nella concessione di terra in cambio del servizio militare. Il titolare di una pronoia, Stratiota riscuoteva le tasse dai cittadini che vivevano entro i confini del territorio assegnato e ne tratteneva una parte come compenso.\nIn questo periodo l'esercito era composto da reparti mercenari, tra i quali, nella parte centrale dell'armata, gli skythikon, di origine cumana, i tagmata e soprattutto dai pronioiardi stratioti\nStradioti nei paesi europei.\nTra i secoli XIV e XV, con l'avanzare degli ottomani verso nord-ovest, nel Mediterraneo, tra i principati albanesi, la Repubblica di Venezia, i Signori italiani e i re di Napoli e Sicilia venne creata un'alleanza alla quale, in varie occasioni, si univano la Spagna, la Francia, il Papato, i paesi dell'Europa orientale e il Mediterraneo africano. Questa alleanza prosegu\u00ec nelle guerre d'Italia del XVI secolo. In questa condizione politica e sociale si aveva bisogno di eserciti mercenari particolarmente abili e gli stradioti, con i loro capitani albanesi di \"buona famiglia\", formavano una potente cavalleria altamente qualificata.\nDurante i quattro secoli di dominio ottomano nei Balcani, molti stradioti cristiani trovavano protezione tra le potenze cristiane limitrofe e servivano nelle loro forze armate. Truppe greche e albanesi servivano la Repubblica di Venezia, i governanti spagnoli in Italia (Aragonesi, asburgici, Borboni) e nei Balcani.\nDurante le guerre ottomano-veneziane del XV secolo, un gran numero di stradioti che erano stati al servizio degli ultimi stati cristiani nei Balcani, trovarono impiego nei possedimenti veneziani in Grecia e, dopo il 1534, in Dalmazia. Venezia promosse con privilegi anche l'insediamento di famiglie stradiote nelle sue propriet\u00e0. Nel 1485 Venezia offr\u00ec a una compagnia di stradioti delle terre incolte sull'isola di Zante.\nGli stradioti albanesi divennero una parte standard delle forze armate quasi ovunque in Italia e anche in altri nazioni. Durante la battaglia di Avetrana in Puglia il 19 Aprile 1528 combatterono stradioti albanesi reclutati dal Regno di Napoli contro gli stradioti greco-albanesi della Repubblica di Venezia.\nQuando la professione degli stradioti divenne ereditaria e le loro capacit\u00e0 militari divenivano sempre pi\u00f9 scadenti, verso la fine del XVI secolo il numero delle compagnie di stradioti operanti in Italia e negli altri eserciti occidentali si ridusse. In molti eserciti europei gli stradioti furono rimpiazzati dalla formazione di una cavalleria leggera che seguiva la tradizione degli stradioti stessi. Questa inversione di tendenza fu determinata anche dalla rivoluzione scientifico-militare che ristruttur\u00f2 e ridisegn\u00f2 gli eserciti europei nella seconda met\u00e0 del XVI secolo, rendendo obsolete le tattiche degli stradioti greco-albanesi. Le nuove unit\u00e0, che consistevano di gruppi etnici locali o di diverse etnie, aggiunsero alla loro armatura anche le armi da fuoco, cos\u00ec che la menzione di stradioti, albanesi, greci, ecc. divenne sempre pi\u00f9 rara.\nDurante la Guerra dei Trent'anni, la Repubblica di Venezia reclut\u00f2 fanti di origine albanese in grecia meno noti, le cosiddette compagnie o milizie greche.\nNuove organizzazioni militari emersero nei secoli XVII e XVIII estendendo la tradizione delle legioni balcaniche a Venezia e a Napoli. I due pi\u00f9 grandi reggimenti stranieri, costituiti da truppe balcaniche, erano il veneziano Reggimento Cimarrioto e il Reggimento Real Macedone (fanteria leggera dei Balcani) di Napoli. Mentre il Reggimento Cimarrioto venne organizzato dai veneziani durante la quinta (1645-1669) e la sesta guerra ottomano-veneziana (1684-1699), il Reggimento Real Macedone venne formato poco dopo la fondazione del regno indipendente di Napoli (1734) sotto il re spagnolo Carlo VII.\nRepubblica di Venezia.\nNel corso del XV secolo, gli stratioti prestarono servizio negli eserciti di Venezia, Milano, Genova, Francia, Inghilterra e del Sacro Romano Impero.\nL'organizzazione dell'esercito veneziano era basata principalmente sui singoli capitani degli stratioti. Nel corso del tempo, la natura della relazione contrattuale cambi\u00f2. La durata dei contratti si allung\u00f2 e includeva sia il servizio militare che la loro disponibilit\u00e0 durante il periodo di pace. La maggior parte dei comandanti si adatt\u00f2 al servizio permanente e il rinnovo dei contratti divenne una formalit\u00e0.\nNella seconda met\u00e0 del XV secolo, il pagamento fu standardizzato a circa sette o otto ducati per lancia (unit\u00e0 militare) e il pagamento veniva effettuato dieci volte l'anno, in modo che l'importo della retribuzione fosse pari a 70 o 80 ducati all'anno. La fanteria riceveva da due ducati a due e mezzo a testa al mese e gli stratioti 4 ducati e due sacchi di mais al mese. Successivamente al 1490, il salario standard a lancia fu aumentato a 100 ducati all'anno. Va ricordato che una lancia pass\u00f2 da quattro a cinque uomini.\nDurante le campagne di guerra, gli stratioti dormivano all'aperto o erano alloggiati dalla popolazione civile; il che port\u00f2 degli attriti cos\u00ec che ogni sera una truppa speciale era impegnata a trovare nuove sistemazioni. In tempo di pace, l'esercito veniva ospitato negli alloggi permanenti nelle zone di Brescia, Verona, Vicenza e Trevignano e nelle zone di frontiera di Ravenna, Crema, Bergamo e Gradisca d'Isonzo. Non c'erano caserme per le truppe, cos\u00ec gli stratioti affittavano delle case all'interno delle strutture fortificate dove si sistemavano con le loro famiglie. Gli stratioti apprezzavano il diritto loro concesso di esercitare la loro religione, cio\u00e8 il rito bizantino, o ortodosso o uniato e furono determinanti nella fondazione delle chiese di rito greco-bizantino a Venezia, Napoli e nelle citt\u00e0 della Dalmazia.\nKostas Mpires stima che il numero di stradioti albanesi e greci che si stabilirono nei territori veneziani e in Italia fosse di 4.500 uomini che, insieme alle loro famiglie, contavano circa 15.500 uomini. Se si considerano quelli che si stabilirono nell'Italia meridionale e in Sicilia, i numeri raggiunsero circa 25.000 persone.\nQuando i \u201cclienti\u201d degli stradioti iniziarono a formare le unit\u00e0 di cavalleria leggera locali, come gli ussari e i dragoni, le opportunit\u00e0 di lavoro degli stratioti si limitarono ai possedimenti veneziani nel Peloponneso (Corone, Modone, Nauplia e Malvasi), nelle isole Ionie (Cefalonia, Corf\u00f9, Citera, Zante) e nel Mediterraneo orientale (Creta e Cipro).\nLa prima guerra ottomano-veneziana (1463-79).\nCoriolano Cippico, che era coinvolto nella prima guerra ottomano-veneziana dal 1463 al 1479 a fianco del capitano generale Pietro Mocenigo, ha riferito riguardo agli stratioti che erano uomini generosi e pronti per qualsiasi grande impresa. Con le loro incursioni nella parte della Morea appartenente agli Ottomani, avevano devastato cos\u00ec tanto che quasi si spopol\u00f2.\nLa Guerra di Ferrara (1482-1484).\nNella guerra di Ferrara (1482-1484), gli stradioti, guerrieri coraggiosi pronti per ogni pericolo, furono introdotti dai Veneziani per la prima volta sulla \"Terraferma veneziana\" negli anni 80 del XIV secolo. Secondo Marino Sanudo, il 22 aprile [1482] il primo arsile (nave senza palo e sartiame) con 107 stradioti provenienti da Corone sotto il commando di Alegreto di Budua tocc\u00f2 il Lido di Venezia. Quando gli stradioti scesero dalla nave, sfilarono nel loro solito modo. La folla presente si meravigli\u00f2 della velocit\u00e0 dei cavalli e dell'abilit\u00e0 dei cavalieri. Il 12 marzo [1484] arriv\u00f2 al porto di Venezia un altro arsile con 98 stradioti di Nauplia con i loro cavalli, e il 22 marzo un ulteriore arsile con 112 stradioti di Modone con i loro cavalli. Ogni giorno arrivava un arsile. Alla fine si contavano otto arsili con 1000 stradioti con i loro cavalli.\n\"Gli stradioti mandarono una petizione alla Signoria di Venezia\", perch\u00e9 non volevano una provvigione, come era di norma tra i soldati, ma richiedevano, conformemente alla loro consuetudine, due ducati per ogni \"testa\" viva e un ducato per quelle morte. Inoltre, secondo le loro usanze, richiedevano un comandante nobile locale e non straniero (albanese o greco), come si usava di solito. Almeno fino al 1519, il pagamento degli stradioti era inferiore a quello dei mercenari occidentali (italiani, svizzeri, tedeschi o altri).\nLa battaglia di Fornovo (1495).\nNella battaglia di Fornovo (1495), gli stradioti dimenticarono il loro dovere e saccheggiarono 35 cavalli da soma della salmerie francese, un bottino di guerra con un valore stimato di almeno 100.000 ducati, che cadde nelle mani dei veneziani. Il bottino conteneva la spada e l'elmo del re di Francia, Carlo VIII, due stendardi reali, diversi padiglioni reali (tende), il libro di preghiere del re, reliquie, arredi preziosi e oggetti della Cappella Reale. Alessandro Benedetti, un medico veneziano al servizio nell'esercito della Lega Santa, rifer\u00ec di aver visto un album di ritratti di amanti ai quali Carlo VIII aveva mostrato il suo affetto nelle diverse citt\u00e0 italiane.\nDopo che gli stradioti indisciplinati erano rimasti soddisfatti con il saccheggio, preferirono non partecipare alla battaglia ormai piuttosto cruenta. Dal momento che i restanti veneziani non potevano caricare e quindi raggiungere una conclusione della battaglia, le restanti truppe di Carlo VIII riuscirono a ritirarsi attraversando le Alpi. I veneziani e i loro alleati, momentaneamente, si erano liberati dei francesi e il bottino ricco serv\u00ec alla Signoria veneziana come motivazione per una pretesa vittoria dopo la quale il loro comandante militare, Gianfrancesco Gonzaga, promise un ingresso trionfale e una magnifica ricompensa.\nTuttavia, nelle seguenti campagne, gli stradioti, con le loro tattiche di attacchi improvvisi, ritiri apparenti e contropiedi convinsero i veneziani a continuare a mantenerli tra le loro forze militari. Le forze nemiche divennero pi\u00f9 vulnerabili agli stradioti, cos\u00ec che dovettero usare la loro fanteria armata di archibugio o l'artiglieria per difendersi da loro.\nLe guerre ottomano-veneziane (XVI-XVIII secolo).\nAncora nelle guerre ottomano-veneziane del XVI e XVII secolo, gli stradioti erano una parte essenziale delle forze di terra che la Repubblica di Venezia ha portato in campo. Quando la Repubblica di Venezia nella terza guerra ottomano-veneziana (1537-40) perse la Morea agli Ottomani, per Venezia \u00e8 stato estremamente difficile trovare stradioti greco-albanesi. Di conseguenza, i \"Cappelletti\" e le \"forze d'oltremare\" formate da dalmati, schiavoni e \u00c7am\u00ebt, acquisirono pi\u00f9 rilevanza all'interno dell'organizzazione militare veneziana. I pi\u00f9 importanti territori di impiego di questi cappelletti erano il confine veneto-ottomano in Istria, in Friuli, la costa dalmata (Castelnuovo di Cattaro, Sebenico, Spalato, Tra\u00f9, Cattaro e Zara e le isole del Mar Egeo. Queste ultime si trovavano in una zona in cui i rapidi contrattacchi (soprattutto dagli Ottomani) erano possibili e decisivi.\nLe isole Ionie.\nSulle isole Ionie, gli stradioti continuarono il loro servizio fino al XVIII secolo. Questi erano discendenti di profughi dei possedimenti veneziani persi sulla terraferma, che si erano stabiliti sulle isole nel XV e XVI secolo. Ricevettero terre e privilegi, servirono da cavalieri e parteciparono alle guerre ottomano-veneziane durante il XVII secolo. Alla fine, queste unit\u00e0 divennero un rango ereditario. Infine alcuni stradioti o i loro discendenti divennero membri della nobilt\u00e0 ionica, mentre altri si occuparono di agricoltura e altre attivit\u00e0.\nAlla fine del XVII e l'inizio del XVIII secolo, le autorit\u00e0 veneziane si videro costrette a riorganizzare le compagnie degli stradioti. A Zante per esempio, ridussero il loro numero e i privilegi a causa delle assenze e dell'indisciplina. La compagnia degli stradioti di Corf\u00f9 esistettero fino alla fine del dominio veneziano con l'occupazione francese nel 1797.\nRegno di Napoli.\nIl Regno di Napoli, sotto gli Aragonesi spagnoli (1442-1501, 1504-1555), gli Asburgo (1516-1700, 1713-1735) e Borboni (1735-1806), era un ulteriore centro di attivit\u00e0 militare e di immigrazione dei popoli balcanici.\nMentre la Repubblica di Venezia entr\u00f2 anche in relazioni commerciali con gli Ottomani, i rappresentanti della Spagna nell'Italia meridionale mostrarono sempre un atteggiamento ostile nei confronti degli Ottomani. Non si allearono mai con loro (fino alla met\u00e0 del XVIII secolo) e non furono in grado di creare interessi commerciali di alcun tipo nel Mediterraneo orientale e in altri territori dei Sultani.\nNonostante l'opposizione di Venezia, gli spagnoli non nascondevano le loro aspirazioni ad estendere la loro influenza politica sulla vicina penisola balcanica. In riferimento a questa intenzione, e data la politica generale di Madrid, i Vicer\u00e9 di Napoli e di Sicilia dovevano essere sempre pronti a mantenere forti le forze armate; da un lato per evitare possibili rivolte dei baroni locali e dall'altra parte, fermare la continua minaccia musulmana dai Balcani. A causa dei pirati barbereschi dell'Africa settentrionale che per secoli avevano minacciato le coste dei due regni, la Sardegna e la penisola iberica orientale, dovevano essere mantenute forti unit\u00e0 navali. Dall'altra parte doveva essere respinta una possibile invasione ottomana che fin dai tempi di Maometto II (1444-1446, 1451-1481), il Conquistatore, si trovava come la spada di Damocle sopra la Calabria e le coste adiacenti. I Greci e gli albanesi che a quel tempo si trovavano gi\u00e0 nel Regno di Napoli (e fino a un certo punto, anche quelli della Sicilia), trovarono l'opportunit\u00e0 di impiegarsi nella marina siciliana o nella cavalleria napoletana (stradioti) e quindi soddisfacevano una duplice esigenza; di essere ben pagati dai loro superiori spagnoli e di dare libero sfogo al loro odio verso gli ottomani.\nRivolta locale.\nSotto il re Ferdinando I (1458-1494) della Casa spagnola di Aragona, la rivolta dei baroni locali (1459-1462) ha portato tra il 1460 e il 1462 all'uso di stradioti albanesi in Puglia (Terra di Bari e Terra d'Otranto) in cui il principe albanese e comandante militare Georgio Castriota, chiamato Scanderbeg, era coinvolto con le sue truppe. Dopo la battaglia, una guarnigione di stratioti fu lasciata a difendere il territorio dai possibili attacchi dei ribelli.\nIl re spagnolo Ferdinando II (1495-1496) utilizz\u00f2 la cavalleria d'elite degli stradioti come guardia privata e per la difesa della citt\u00e0 Napoli contro gli stradioti albanesi arruolati dai francesi che combattevano nel Regno di Napoli.\nSotto il re spagnolo Ferdinando III D'Aragona (1504-1516) il grande capitano Gonzalo Fern\u00e1ndez de C\u00f3rdoba venne inviato nell'Italia meridionale per sostenere il regno di Napoli contro l'invasione francese. In Calabria, Gonzalo aveva a sua disposizione 200 stradioti greci, cavalieri molto selezionati e 500 contadini italiani.\nLa politica anti-ottomana dei vicer\u00e9.\nIl compito pi\u00f9 importante dei vicer\u00e9 di Napoli e della Sicilia era prevenire una possibile sorpresa da parte degli Ottomani. Pertanto, dovevano sempre essere informati su ogni movimento della flotta ottomana, sui loro centri di rifornimento, sui loro comandanti e ufficiali, sui cantieri navali ottomani, sulla loro capacit\u00e0 di costruire o riparare navi da guerra e sui loro piani per la futura azione militare. Occasionalmente i vicer\u00e9 dovevano sostenere i sabotaggi delle principali basi navali ottomane, come per esempio quella di Costantinopoli. In tempo di guerra, per distrarre la pressione ottomana, dovevano essere create manovre di distrazione, che venivano formate da rivolte in vari punti dei Balcani meridionali e in particolare nelle regioni di montagna di difficile accesso, come in Maina e in Ciamuria dove gli abitanti erano sempre disposti ad agire contro gli ottomani.\nPiano piano venne creata una rete di spie, agenti e sabotatori che operavano su commissione ma anche per ragioni sentimentali nella capitale ottomana di Costantinopoli, in Eubea, in Morea e in altri centri ottomani, come nel Cairo, ad Alessandria o in Siria. Questi \"Espias\" (spie), \"Confidentes\" (confidenti), \"Agentes\" (agenti) o \"Embajadores\" (ambasciatori) erano in costante contatto con i governatori di Bari e di Terra d'Otranto. Con vari mezzi venivano trasmessi innumerevoli \"Avisos\" (messaggi), che non erano sempre del tutto affidabili o attuali. Questi trattavano le posizioni della flotta ottomana, i nuovi visir e altri ufficiali del sultano, carestie, epidemie, incendi e altri disastri nei vari territori ottomani, i nuovi arruolati vogatori e giannizzeri, le ribellioni dei pasci\u00e0 ottomani e altri eventi di questo tipo.\nVenivano segnalati anche sospetti su varie persone di fiducia o discutibili che erano informati circa i piani del sultano e le sue future offensive. Si possono citare come esempio un elenco di informatori e agenti del Regno di Napoli dagli anni 1531-1533: da Valona segnalava Giovanni Ducas; da Corf\u00f9 Giorgio Bulgari, Nicol\u00f2 Faracl\u00f2s, Giacomo Cacuris (figlio di Francesco), Giovanni Cacuris (figlio di Giacomo), Pietro Cocalas, Michelis Coravasanis, Pietro e Andrea Cotsis Sachlikis; da Zante Giacomo Siguros e Giovanni 'de lo Greco' (il greco); da Cefalonia Giorgio 'de Cefalonia' (di Cefalonia); dalla Morea Nicol\u00f2 Gaetano, Michalis Carviatis, Giorgio Covalistis, Giacomo Gaeta, Mikhail Pasacudillis, Demetrio Rondakis e Paolo Capoisios. Notizie di missioni speciali a Costantinopoli e in altre regioni dell'Impero ottomano venivano portate nel Regno di Napoli regolarmente da Giorgio Cechis e Giovanni Zagoritis. Il numero di tali informatori aument\u00f2 dal 1569.\nPunto di partenza di queste missioni erano di solito le coste orientali di Lecce e Otranto; ma il centro dell'organizzazione era il quartiere greco di Napoli o secondo un confidente veneziano \"[...] sulla Via dei Greci, che era abitata da queste nazioni (stradioti, albanesi e greci) e le donne napoletane famigerate; non lontano dal palazzo del vicer\u00e9 e vicino al quartiere spagnolo, cio\u00e8 nel centro di Napoli.\" Punto di incontro, di solito era la chiesa dei Santi Pietro e Paolo dei Greci di Napoli che agiva da mediatore tra i vari cospiratori, ribelli, spie, ecc. il vicer\u00e9 e il sacerdote, che aveva anche la sorveglianza spirituale di tutta la colonia.\nLe informazioni su questo tipo di attivit\u00e0 dei greci e degli albanesi di Napoli iniziarono all'inizio del XVI secolo e aumentarono notevolmente dopo la comparsa dell'imperatore Carlo V (1516-1554) in Italia. Intorno al 1530 inizi\u00f2 l'organizzazione della politica anti-ottomana. Da quel momento in poi, gli agenti furono inviati con istruzioni in Grecia, dove di solito tornavano con i compatrioti che dovevano fuggire nel Regno di Napoli dopo che il loro complotto veniva scoperto. Dal 1530, lo strumento principale di questa politica fu Giovanni Battista Lomellino, governatore delle province di Bari e d'Otranto e marchese di Atripalda (\u2020 1547) che invi\u00f2 un gran numero di spie greche in diverse regioni importanti dell'Impero Ottomano e tenne contatti segreti con molti greci e albanesi, che espressero il desiderio di ribellarsi contro gli ottomani.\nGiovanni Battista Lomellino, di solito, sosteneva questi ribelli con fucili e polvere da sparo, nonch\u00e9 con rapporti favorevoli indirizzati a Carlo V, il quale, durante il conflitto con Solimano I (1533-1544), cerc\u00f2 di convincerlo a supportare i piani rivoluzionari dei greci, albanesi e slavi. In uno dei suoi rapporti all'imperatore, scritto a Napoli il 6 luglio 1530, diceva che i residenti della Grecia aspettavano a braccia aperte questo giorno sacro in cui gli spagnoli avrebbero deciso di conquistare la \"Romania\".\nLomellino alimentava anche le ribellioni nell'Albania settentrionale, era diventato un ardente sostenitore dei tentativi da parte dei \u00c7amen di affrontare la ribellione negli anni 1530-1532 per mantenere la loro autonomia. Infine, dopo l'occupazione spagnola temporanea della regione di Corone (1532-1534) era diventato il portavoce degli abitanti della Morea nei loro appelli alle potenze cristiane. Tra il 1532 e il 1534, molti stradioti greco-albanesi e le loro famiglie provenienti da Corone, Maina, Modone, Nauplio e Patrasso nel Peloponneso si stabilirono nei paesi del Regno di Napoli, dove ricevettero dai feudatari locali delle terre in zone scarsamente popolate e dei diritti civili. La maggior parte di questi insediamenti ricevettero sia privilegi militari che doveri. Tuttavia, queste convenzioni, diminuirono durante il XVIII secolo.\nGli Asburgo spagnoli reclutarono stradioti anche nei secoli XVI e XVII; questi vennero impiegati principalmente a Napoli e in altre parti d'Italia. L'area principale di reclutamento per queste truppe era la \u00c7am\u00ebria in Epiro.\nPrima dei tanti restauri della Chiesa dei Santi Pietro e Paolo dei Greci a Napoli si trovava una lapide risalente al 1608 con la seguente iscrizione:\nNel Regno di Napoli sono proseguiti il reclutamento e il mantenimento di truppe stradiote fino all'inizio del XVIII secolo.\nFrancia.\nNel Medioevo, spesso la Grecia forniva alla Francia cavalleggeri noti come stradioti e arguleti. Tuttavia, la designazione pi\u00f9 conosciuta all'epoca era quella della cavalleria greca o albanese. Venivano dai possedimenti veneziani in Grecia, da Nauplia, capitale della Morea e in parte dall'Albania vicino a Durazzo.\nNella battaglia di Fornovo (1495), nei pressi di Parma, per la prima volta, le truppe francesi si trovarono di fronte ai crudeli e infaticabili cavalieri balcanici: gli stradioti. La battaglia fu combattuta tra gli eserciti della Lega Santa antifrancese e l'esercito francese di Carlo VIII. Il comandante delle truppe alleate era Francesco II Gonzaga, marchese di Mantova e capitano generale di Venezia. Con i suoi quasi 25.000 uomini (di cui circa 5.000 erano al soldo di Milano; tutti gli altri, compreso un contingente di quasi 2.000 stradioti al soldo di Venezia; mentre i francesi avevano un totale di circa 11.000 soldati) si sentiva forte e sfidava l'esercito invasore allo scoperto invece di ostacolare la traversata dell'Appennino.\nIl piano di battaglia che il comandante italiano aveva elaborato con l'aiuto dello zio veterano Ridolfo, era molto complesso e si basava su un approccio coordinato di diverse posizioni delle truppe che, attaccando contemporaneamente, avrebbero dovuto rompere e mettere in confusione l'esercito di Carlo VIII. Nel frattempo, gli stradioti avrebbero dovuto aggirare il nemico per poi lanciarsi dalle colline \"come aquile\" sull'avanguardia francese, cosa che avrebbe portato ulteriori disordini tra le truppe nemiche, cos\u00ec che non avrebbero potuto fuggire attraverso le colline. Tuttavia il piano italiano, fin dall'inizio, non funzionava a causa delle forti piogge che avevano gonfiato le acque del fiume Taro e anche per la difficolt\u00e0 di coordinamento tra le varie colonne e i vari reparti. Inoltre, gli stradioti dimostravano indisciplina e avidit\u00e0 perch\u00e9, dopo aver raggiunto il loro primo obiettivo che consentiva alla cavalleria milanese di prevalere sull'avanguardia francese, si ritirarono dalla battaglia, saccheggiando l'armata nemica e rubando gran parte del bottino che i francesi avevano accumulato durante la loro campagna, annullando cos\u00ec l'obiettivo originale di circondare le forze nemiche.\nUn testimone oculare della battaglia di Fornovo, Philippe de Commynes, ha descritto l'episodio nelle sue memorie come segue: \"\"Hanno inviato alcuni dei loro stradioti, balestrieri a cavallo e alcuni uomini armati lungo una strada che era al coperto. Dopo aver attraversato il fiume, sono venuti al villaggio e hanno attaccato il nostro convoglio, che era molto grande.\" Inoltre, \"gli stradioti uccisero un nobile francese di nome Leboeuf, gli tagliarono la testa e lo portarono in trionfo al loro provveditore [superiore] sulla punta di una lancia per farsi pagare un ducato.\"\" Poco dopo il ritorno a casa, il re Carlo VIII prese al soldo 400 stradioti. (Vedi sopra: Battaglia di Foronovo)\nQuando, nel 1507, il re Luigi XII fece una campagna contro i genovesi, conquist\u00f2 la citt\u00e0 con 2.000 stradioti. Il poeta francese Cl\u00e9ment Marot, che allora viveva a Genova, dedic\u00f2 alcuni versi agli stradioti:\nDurante le guerre di religione francesi (1562-1598), la cavalleria albanese combatt\u00e9 al fianco dell'esercito dei re di Francia.\nSpagna.\nDal momento che la Spagna e Napoli erano governati nella prima met\u00e0 del XVI secolo da Carlo V, imperatore del Sacro Romano Impero, gli stratioti presto furono utilizzati non solo dall'Italia ma anche in Germania, nei Paesi Bassi e anche dagli Asburgo spagnoli.\nTra coloro che si sono distinti al servizio degli Asburgo e divennero noti come cavalieri del Sacro Romano Impero, ci sono i capitani Giacomo Diassorino, Giorgio Basta, i fratelli Vassilic\u00f2 e il temuto Mercurio Bua.\nPaesi Bassi spagnoli.\nDurante la rivolta dei Paesi Bassi, l'esercito spagnolo delle Fiandre, impiegava stradioti armati di lance negli anni '70 del '500 e nel 1576 si trovavano stradioti albanesi a Bruxelles. Durante la tregua dei dodici anni (1609-1621), Teodoro Paleologo (* Pesaro 1578 ca.; Clifton, Landulph, Cornovaglia 1636) si trovava come mercenario nei paesi bassi per conto degli inglesi.\nGran Bretagna.\nAnche in Gran Bretagna sotto Enrico VIII, durante le guerre anglo-scozzesi (1514-1541) e l'assedio di Boulogne (1544) vennero impiegati unit\u00e0 di stradioti comandati dai capitani greci Tommaso Bua di Argos, Teodoro Luchisi e Antonio Stesinos. Il primo divenne colonnello e comandante della guarnigione di 550 stradioti a Calais che allora apparteneva alla Gran Bretagna.\nNella guerra civile inglese (1642-1651) tra realisti e parlamentaristi combattevano i fratelli Teodoro [parlamentarista] (*1609) e Giovanni Paleologo [realista] (* 1611) come ufficiali di alto rango l'uno contro l'altro per entrambe le parti. Tombe dei Paleologi si trovano nella chiesa parrocchiale St. Leonard and St. Dilpe il 20 October 1636 (Byzantinium and England, S. 201) in Landulph in Cornovaglia, nell'abbazia di Westminster a Londra e nelle Barbados."}
{"id": "1323398", "revid": "92719", "url": "https://it.wikipedia.org/wiki?curid=1323398", "title": "Balena dal becco di Baird", "text": ""}
{"id": "1323399", "revid": "633073", "url": "https://it.wikipedia.org/wiki?curid=1323399", "title": "Plecotus sardus", "text": "L'orecchione sardo (Plecotus sardus ) \u00e8 un pipistrello della famiglia dei Vespertilionidi endemico della Sardegna.\nDescrizione.\nDimensioni.\nPipistrello di piccole dimensioni, con una lunghezza totale della testa e del corpo di 45\u00a0mm, l'avambraccio \u00e8 lungo tra i 41 e i 42\u00a0mm, la coda circa 51\u00a0mm, il piede tra i 6,8 e i 7,7\u00a0mm e le orecchie tra i 37,5 e i 39\u00a0mm. Arriva a pesare 9,5\u00a0g.\nAspetto.\nLa pelliccia \u00e8 lunga, fine e lanosa. Le parti dorsali sono bruno-grigiastre con la base dei peli marrone scura e la parte centrale biancastra, mentre le parti ventrali sono biancastre o marroni chiare con la base dei peli pi\u00f9 scura. Il muso \u00e8 conico, con un cuscinetto rotondo sul mento. Le orecchie sono enormi, ovali e unite sulla fronte da una sottile membrana cutanea. Il trago \u00e8 lungo circa la met\u00e0 del padiglione auricolare, affusolato e con l'estremit\u00e0 smussata. Le membrane alari sono marroni e attaccate posteriormente alla base del quinto dito dei piedi. La punta della lunga coda si estende leggermente oltre l'ampio uropatagio. Il calcar \u00e8 lungo, leggermente curvato e con un piccolo lobo terminale. Il pene \u00e8 cilindrico e con l'estremit\u00e0 appuntita, mentre l'osso penico \u00e8 corto e a forma di Y. Queste ultime due caratteristiche sono diagnostiche nella distinzione dalle altre forme simpatriche.\nBiologia.\nComportamento.\nSi rifugia nelle grotte naturali, cavit\u00e0 ipogee e soffitte buie. \u00c8 una specie sedentaria.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto in tre localit\u00e0 della Sardegna centrale, in alcune grotte presso Baunei nella provincia di Nuoro, Oliena in provincia di Nuoro e nelle vicinanze del lago Omodeo, nel comune di Ula Tirso, in provincia di Oristano.\nVive nei boschi in aree carsiche a bassa quota e vicino alla costa.\nStato di conservazione.\nLa IUCN Red List, considerato l'areale limitato, la popolazione probabilmente piccola e la qualit\u00e0 del proprio habitat in declino, classifica \"P.sardus\" come specie vulnerabile (VU)."}
{"id": "1323400", "revid": "1610933", "url": "https://it.wikipedia.org/wiki?curid=1323400", "title": "Orecchione sardo", "text": ""}
{"id": "1323402", "revid": "116944", "url": "https://it.wikipedia.org/wiki?curid=1323402", "title": "Stradiotti", "text": ""}
{"id": "1323405", "revid": "92719", "url": "https://it.wikipedia.org/wiki?curid=1323405", "title": "Balena dal becco gigante", "text": ""}
{"id": "1323414", "revid": "767487", "url": "https://it.wikipedia.org/wiki?curid=1323414", "title": "Jeremy Enigk", "text": "Biografia.\nLa carriera di Jeremy Enigk inizia nel 1992 con la formazione degli Empty Set, inizialmente composta da Dan Hoerner (chitarra e voce), Nate Mendel (basso) e William Goldsmith (batteria). Dopo l'abbandono di Mendel, Hoerner prese il suo posto e il ruolo di frontman venne rivestito dal subentrato Jeremy che si impose subito come \"leader\" del gruppo. Col ritorno di Mendel, la band fu completa e venne ribattezzata Sunny Day Real Estate. \nLa storia dei Sunny Day Real Estate, durata 8 anni circa ha visto 4 dischi in studio e un \"live\", 2 scioglimenti (di cui uno definitivo), e l'abbandono da parte di Nate Mandel, dal 1995 nei Foo Fighters di Dave Grohl. Dopo il primo scioglimento del 1995, Jeremy decide di pubblicare, per la Sub Pop Records, gi\u00e0 etichetta dei Sunny Day Real Estate, \"Return of The Frog Queen\", un disco fortemente influenzato dalla conversione del cantante al cristianesimo. \u00c8 un LP ricco di arrangiamenti orchestrali, suonato quasi interamente da Jeremy accompagnato da un'orchestra di 21 elementi. Solo la prima traccia vede la partecipazione di William Goldsmith alla batteria. Stando al catalogo \"mail order\" 1997 della Sub Pop Records, \u00e8 il disco preferito del 1996 di Lou Barlow dei Dinosaur Jr.\nDopo un paio di tour americani con tanto di orchestra, per il '96 e '97, i Sunny Day Real Estate si riformano e la carriera solista di Jeremy rimane in sospeso, mentre vengono pubblicati nel 1998 \"How It Feels To Be Something On\", seguito l'anno successivo da un disco dal vivo. Questo album gener\u00f2 incomprensioni tra i Sunny Day Real Estate e l'etichetta discografica, in quanto il gruppo non fu interpellata per l'\"artwork\" e i mix definitivi del disco. Abbandonata la Sub Pop il gruppo pass\u00f2 alla indie label Time Bomb Recordings, che poteva contare sulla distribuzione di BMG. Dopo aver pubblicato \"The Rising Tide\" nel 2000, la \"band\" dovette fare i conti con i problemi monetari dell'etichetta, la quale si vide costretta ad annullare il tour europeo previsto e comunic\u00f2 al gruppo di non poterlo pi\u00f9 finanziare. Questo segn\u00f2 la fine dei Sunny Day Real Estate che decisero di non porre seguito a quest'esperienza.\nHoerner si ritir\u00f2 nuovamente nella sua fattoria mentre Enigk e Goldsmith si riunirono a Mendel, formando i Fire Theft, cercando di non ricadere nei perversi meccanismi della discografia. Anche quest'avventura non and\u00f2 molto bene. Pur avendo pubblicato un ottimo disco, la Rykodisc cancell\u00f2 il contratto della band qualche mese dopo la pubblicazione del primo disco e del singolo \"Chain\".\nA questo punto con i Fire Theft mai ufficialmente sciolti Jeremy inizia a pensare ad una nuova carriera solista. Nel 2004 vengono distribuite alcune canzoni facenti parte della colonna sonora del film \"United States of Leland\", che per\u00f2 non viene pubblicata su disco. Poco dopo Enigk inizia a pensare ad un nuovo disco solista, \"World Waits\", che viene pubblicato esattamente 10 anni dopo il primo. Il disco \u00e8 composto di 10 tracce ed \u00e8 viene pubblicato dall'etichetta di propriet\u00e0 dell'artista, la Lewis Hollow Records. Dominato dalla splendida e potente voce di Enigk, il disco si discosta dal precedente per la mancanza dell'orchestra, pur non tralasciando sonorit\u00e0 d'atmosfera.\nDopo un tour negli Stati Uniti, un'apparizione al Lollapalooza del 2006, viene pianificato per i primi mesi del 2007 un tour europeo con Brand New e Mewithoutyou, che per\u00f2 non vede la partecipazione dell'artista all'ultimo momento, che non si preoccupa neanche di avvertire i fans tramite il suo sito ufficiale o la pagina myspace e scompare per qualche mese, quando riappare online alla ricerca di un'etichetta interessata alla pubblicazione del disco in Europa che finisce con un nulla di fatto. \nQualche mese dopo, a sorpresa, esce \"The Missing Link\", che annunciato come il nuovo album di Jeremy Enigk \u00e8 invece un disco non interamente nuovo, dove trovano spazio 4 nuove canzoni, \"outtakes\" del precedente disco e 5 nuove registrazioni, \"live\" in studio, di alcuni dei pezzi di \"World Waits\". La delusione di alcuni fans che hanno acquistato l'album il primo giorno su iTunes \u00e8 evidente. Alcune date vengono schedulate solo negli Stati Uniti di supporto al nuovo disco, uscito ancora una volta per la Lewis Hollow."}
{"id": "1323416", "revid": "729019", "url": "https://it.wikipedia.org/wiki?curid=1323416", "title": "Stazione di Palermo Sant'Erasmo", "text": "La stazione di Sant'Erasmo era, fino al 1953, la stazione terminale di Palermo della linea a scartamento ridotto Palermo-Corleone-San Carlo.\nStoria.\nL'idea di tale linea nacque alla met\u00e0 dell'Ottocento, l'approvazione dei progetti \u00e8 di pochi decenni dopo, ma la costruzione del percorso e della stazione inizia nel 1884 e viene inaugurata il 20 dicembre 1886; la linea era molto trafficata ed era il mezzo pi\u00f9 usato per Corleone fino agli anni cinquanta. Nel 1953 la stazione venne chiusa e il capolinea spostato dal centro cittadino fino alla zona, al tempo estremamente periferica, di Acqua dei Corsari. Nel 1959 la linea venne chiusa e di conseguenza la stazione non venne pi\u00f9 utilizzata.\nUbicazione.\nLa stazione si trovava presso il Porto di San'Erasmo alla foce del fiume Oreto, quindi molto vicina al centro della citt\u00e0 dell'epoca e alla Stazione Centrale.\nLo spostamento del capolinea nella seconda stazione che si trova nell'area chiamata Acqua dei Corsari che si trovava fuori dalla citt\u00e0 quindi in una posizione abbastanza scomoda per l'utilizzo fece crollare il traffico passeggeri.\nCaratteristiche.\nLa stazione di Sant'Erasmo era posta a cavallo alla foce del fiume Oreto e divisa in due sezioni: la parte ad ovest del fiume era la parte destinata al movimento passeggeri e merci. Vi si trovavano il Fabbricato Viaggiatori e il Magazzino Merci il fascio binari abbastanza corto era composto di due binari passanti e di quattro binari tronchi; tutti e sei si riunivano in un binario tronco terminale per le manovre ad ovest mentre ad est solo i due binari principali si univano in uno con uno scambio posto poco prima del ponte in ferro a travata unica che scavalcava la foce del fiume. Subito dopo il ponte in ferro i binari si tornavano a dividere in due di cui quello di corretto tracciato proseguiva costeggiando la strada fino alla piena linea verso Acqua dei Corsari. Dal lato mare vi erano la piattaforma girevole e il Deposito locomotive con tre binari di ricovero interno, le Officine rotabili, i magazzini e gli edifici accessori e il refettorio. Dal lato ovest il fascio binari, di cui quattro passanti e due tronchi, si riuniva in uno scambio di uscita al binario di corsa. Uno dei binari tronchi serviva un piccolo molo dove trovava posto un piccolo cantiere navale. Successivamente alla chiusura della linea tutta la parte di edifici ferroviari ad ovest dell'Oreto \u00e8 stata demolita.\nLo stato attuale.\nLa linea non venne utilizzata per decenni quindi l'incuria prese il sopravvento, attualmente l'edificio del deposito locomotive-officina della prima stazione \u00e8 stato completamente restaurato, riportando alla luce l'antico splendore ed \u00e8 sede di alcuni spettacoli estivi comunale, in particolare del Kals'art.\nLa seconda stazione, Acqua dei Corsari, a causa dello scarso valore architettonico, non \u00e8 mai stata restaurata, attualmente \u00e8 ancora in parte visibile, il tetto e parte dei muro sono andati distrutti e si trova circondata da molti palazzi moderni."}
{"id": "1323440", "revid": "10831987", "url": "https://it.wikipedia.org/wiki?curid=1323440", "title": "Trading on line", "text": ""}
{"id": "1323447", "revid": "984922", "url": "https://it.wikipedia.org/wiki?curid=1323447", "title": "Michala Banas", "text": "Dal 2004 recita nel telefilm \"Le sorelle McLeod\" interpretando la parte di Kate Manfredi.\nPrima di questo ruolo la Banas era gi\u00e0 in Australia un personaggio televisivo molto popolare per avere recitato in \"Always Greenes\". E fu proprio tale ruolo che le fece guadagnare nel 2002 una nomination ai Logie nella categoria: \"pi\u00f9 popolare nuovo talento femminile\"."}
{"id": "1323450", "revid": "729019", "url": "https://it.wikipedia.org/wiki?curid=1323450", "title": "Monitor (casa discografica)", "text": "La Monitor fu una casa discografica italiana attiva nella seconda met\u00e0 degli anni settanta.\nStoria della Monitor.\nLa Monitor fu fondata da Carlo Nistri nel 1977, e pubblic\u00f2 alcuni dischi fino al 1980, distribuiti dalla RCA Italiana.&lt;br&gt;\nLa sede della casa discografica era a Roma.&lt;br&gt;\nTra gli artisti sotto contratto per la Monitor ricordiamo la showgirl Mita Medici, il gruppo Zafra, la cantautrice Chiara Grillo e Rinaldo Del Monte.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1323455", "revid": "648716", "url": "https://it.wikipedia.org/wiki?curid=1323455", "title": "Grido (scout)", "text": "Il grido di Squadriglia (o di Pattuglia), chiamato anche urlo, nella terminologia scout, \u00e8 un motto, una massima, o comunque una frase concisa che serve alla Squadriglia per presentarsi. Viene usato nelle cerimonie ufficiali quali alzabandiera e ammainabandiera ma anche inizio e fine riunione o comunque a quasi tutti gli schieramenti da cerimonia.\nSvolgimento.\nLa modalit\u00e0 di esecuzione del Grido varia a seconda delle tradizioni di Reparto e di Squadriglia, ma in linea generale: i capi e gli scout con la promessa scout fanno il saluto. I capi sono uno di fronte all'altro. Il vice dice: squadriglia/pattuglia (nome), elementi pi\u00f9 uno (talvolta due), pronti. Poi viene lanciato dal Caposquadriglia e continuato dagli altri Squadriglieri.\nIn alcuni casi vengono adottati altri schemi."}
{"id": "1323458", "revid": "1305772", "url": "https://it.wikipedia.org/wiki?curid=1323458", "title": "Giudeo", "text": ""}
{"id": "1323462", "revid": "287204", "url": "https://it.wikipedia.org/wiki?curid=1323462", "title": "Corte d'Onore", "text": "Nella terminologia scout, la Corte d'Onore \u00e8 un organo del reparto istituito da Baden-Powell in \"Scautismo per ragazzi\" e sviluppato tramite diversi articoli sull\"Headquarters Gazette\".\nDefinizione generale.\nLa Corte d'Onore, come il \"Consiglio Capi Pattuglia\", \u00e8 un organo permanente del Reparto guidato dal caporeparto stesso.\nLa Corte d'Onore \u00e8 normalmente composta da caporeparto e dai Capi Pattuglia e, nei piccoli reparti, pu\u00f2 ospitare anche i vice-capi pattuglia.Nello Scautismo Cattolico Italiano (ASCI) ad essi fu affiancato, sebbene con solo ruolo consultivo, l'Assistente Ecclesiale di unit\u00e0.\nA differenza del \"Consiglio Capi\", che si occupa di affari di ordinaria amministrazione, le competenze della Corte d'Onore sono anche di carattere straordinario: essa \u00e8 la \"garante della Legge Scout\" ed ha il compito di conferire riconoscimenti e di risolvere problemi anche di carattere disciplinare.\nLe funzioni della Corte d'Onore sono quelle di decidere i programmi di lavoro, i campi, le nomine (capi pattuglia successivi, progressione personale), le \"ricompense\" e le \"sanzioni\". \nI membri della Corte d'Onore sono tenuti al segreto e soltanto le decisioni che riguardano l'intero reparto vengono rese pubbliche.\nAttuale utilizzo.\nNell'Associazione Guide e Scouts Cattolici Italiani (AGESCI) la Corte d'Onore \u00e8 stata quasi subito eliminata a vantaggio del \"Consiglio Capi\" che ha assunto compito decisionale sui programmi oltrech\u00e9 organizzativo. Alcune competenze (come la nomina dei capi squadriglia) sono passate invece alla direzione di unit\u00e0. \nIl \"Consiglio della Legge\" \u00e8 invece l'organo deputato a prendere le decisioni sul sentiero dei singoli membri del reparto.\nNella Associazione Italiana Guide e Scouts d'Europa Cattolici - FSE (come nella \"nuova ASCI\" e negli Scouts di San Benedetto) viene ancora dato grande risalto a questo organo: ogni cerimonia riguardante le progressioni sul Sentiero inizia con la frase \"la corte d'onore ha deciso di darti fiducia\" per sottolineare il ruolo fondamentale da essa assunto in ogni riconoscimento assegnato dal riparto.\nQuest'organo \u00e8 stato mantenuto sostanzialmente immutato seppur con alcune differenze.A seguito del consolidamento del ruolo del capo \u00e8 avvenuto lo spostamento di alcune funzioni dalla Corte d'Onore alla \"pattuglia direttiva\".Questo ha portato ad una \"diminuzione dei compiti ma non delle competenze\" in quanto la pattuglia direttiva si \u00e8 fatta maggior carico dell'organizzazione logistica ed organizzativa \"su mandato della corte d'onore\".\nAttualmente compiti come l'organizzazione logistica e la preparazione dei programmi sono compito della pattuglia direttiva, tuttavia la Corte d'Onore mantiene il diritto (ed il dovere) di approvarli dopo discussione e, se ritenuto necessario dalla stessa, modificarli.\nEditoria.\nCorte d'Onore \u00e8 anche il nome di una rivista scout per Capi, indipendente da alcuna associazione e dedicata al Metodo Scout nel suo complesso. Fu fondata nel 1997 da tre capi del CNGEI, ed ha ricevuto importanti contributi da Capi delle principali associazioni italiane e del Centro Studi Baden-Powell. Nel 2008 la redazione ha ripreso le attivit\u00e0 e riaperto il vecchio sito, iniziando la ristampa dei numeri pubblicati nei primi quattro anni di vita.\nNel giugno del 2009 \u00e8 ripresa la normale attivit\u00e0 editoriale, con la pubblicazione del numero 15 della rivista (che segue quindi la numerazione della prima esperienza editoriale).\nVoci correlate.\nTerminologia scout"}
{"id": "1323467", "revid": "117363160", "url": "https://it.wikipedia.org/wiki?curid=1323467", "title": "Specialit\u00e0 (esploratori)", "text": "Nella terminologia scout, le specialit\u00e0 sono delle specializzazioni a cui ogni scout o guida pu\u00f2 aspirare. Vengono conseguite al termine di un percorso (molte volte deciso insieme al caporeparto) di pi\u00f9 prove, che attestano il lavoro svolto dallo scout e le sue conoscenze.\nSpecialit\u00e0 nell'AGESCI.\nElenco specialit\u00e0:\nSpecialit\u00e0 aggiornate al Consiglio Generale 2008:\nSpecialit\u00e0 nel CNGEI.\nNel CNGEI le specialit\u00e0 per la branca esploratori/esploratrici sono divise a seconda del colore dello sfondo del distintivo in specialit\u00e0 \"verdi\" (riguardanti direttamente tecniche scout) e \"gialle\" (non riguardanti esclusivamente tecniche scout). Sono anche divise a seconda dell'area tematica: senso civico (bordo del distintivo rosso), sviluppo fisico (bordo verde), abilit\u00e0 manuale (bordo giallo) e carattere (bordo blu).\nSpecialit\u00e0 negli Scout d'Europa.\nSpecialit\u00e0 di interesse.\nLe specialit\u00e0 di interesse possono conseguirsi solo dopo aver ottenuto la Seconda Classe. Di seguito \u00e8 riportata la lista di ciascun distintivo, a cui possono corrispondere uno o pi\u00f9 brevetti di specialit\u00e0.\nServizio\nSpecialit\u00e0 maggiori.\nUna volta conseguita la Prima Classe, lo Scout potr\u00e0, se lo desidera e se motivato dal Capo, conseguire una o pi\u00f9 specialit\u00e0 maggiori. Le specialit\u00e0 maggiori sono un perfezionamento della specializzazione raggiunta. Per conseguire una specialit\u00e0 maggiore occorrono alcune specialit\u00e0 di interesse (quattro, cinque o anche sei): alcune di queste sono obbligatorie, altre possono essere scelte fra quelle indicate da uno specifico elenco. Conseguite le specialit\u00e0 di interesse, si affronta la prova finale della specialit\u00e0 maggiore. Il riconoscimento della specialit\u00e0 maggiore deve essere richiesto dal caporiparto al Commissario Nazionale della Branca, tramite il proprio Incaricato di Branca di Distretto."}
{"id": "1323471", "revid": "119605277", "url": "https://it.wikipedia.org/wiki?curid=1323471", "title": "Open innovation", "text": "Il mutamento dei processi economici dovuti principalmente alla globalizzazione ha costretto ad una riformulazione del concetto tradizionale di innovazione. Questo nuovo contesto economico, dove la convergenza delle tecnologie mercato ha reso il processo di innovazione maggiormente rischioso e i mercati integrati hanno abbassato la vita media dei prodotti, ha stimolato una revisione e un aggiornamento della nozione di innovazione. Tra i primi a rispondere a questa esigenza troviamo Henry Chesbrough che nel saggio \"\u201cThe era of open innovation\u201d\" (2003), focalizza l'attenzione sulla trasformazione in atto del modello di innovazione tradizionale, che pu\u00f2 essere definito come \"closed innovation\", e i nuovi paradigmi che invece spingono verso una apertura nella ricerca di innovazione oltre i confini dell'impresa.\nModelli tradizionali di innovazione.\nIl modello tradizionale guardava all'innovazione come uno dei fattori principali di vantaggio concorrenziale nei confronti delle altre aziende che agivano sul mercato. Questo portava da una parte a mantenere alte le barriere con l'esterno, producendo in prima persona, attraverso settori di ricerca e sviluppo interni, innovazioni della quale l'azienda era l'unica proprietaria, generando cos\u00ec un vantaggio competitivo nei confronti dei concorrenti basato sulla commercializzazione della ricerca. Dall'altro lato il ricorso a risorse esterne per migliorare e arricchire la ricerca interna veniva ridotto ai minimi termini visto che l'accento veniva posto sull'importanza di governare in termini \u201cproprietari\u201d tale processo, investendo maggiormente sulla attivit\u00e0 di tutela della propriet\u00e0 intellettuale.\nModello di innovazione aperta.\nNumerosi sono i fattori specifici che hanno stimolato una revisione e aggiornamento del concetto di innovazione. Alcune dinamiche, determinate del cambiamento dei mercati e dei modelli economici, hanno reso svantaggioso e vulnerabile il modello tradizionale. Con la mobilit\u00e0 data dal nuovo mercato del lavoro sta diventando sempre pi\u00f9 difficile trattenere le conoscenze e i talenti all'interno delle mura aziendali, ed anche i mercati dei capitali, stanno maggiormente investendo su proposte di business fondate su combinazioni di saperi e apporti diversi. Inoltre si sta affermando come modello organizzativo di successo la filiera e le relazioni orizzontali tra imprese. Questo ha portato le aziende verso una apertura, da qui \u201copen innovation\u201d sia nella ricerca delle competenze sia per quanto riguarda innovazione e ricerca.\nNon si ritiene che sia pi\u00f9 necessario sviluppare internamente la ricerca per generare valore, ma la tendenza \u00e8 quella di puntare su di un modello di business che sappia sfruttare e valorizzare al meglio le migliori innovazioni che il mercato offre all'esterno, trasferendole all'interno del nostro modello di business. La creazione di valore passa cos\u00ec da essere il risultato della trasformazione interna di input in output, nella sintesi migliore tra risorse interne ed esterne. L'innovazione chiusa offre benefici nel momento in cui la rete interna \u00e8 molto estesa da possedere tutte le risorse per poter sviluppare con continuit\u00e0 nuovi prodotti o servizi, quando per\u00f2 questo viene a mancare diventa pi\u00f9 vantaggioso per l'azienda mettere in atto un \"networking\" che includa agenti esterni come universit\u00e0, start-up, istituti pubblici e privati, fornitori esterni, creando un flusso mobile di informazione e scambio pi\u00f9 adattabile alla situazione attuale.\nInoltre l'utilizzo di risorse esterne permette una riduzione del processo che intercorre dall'ideazione di un prodotto alla sua effettiva commercializzazione. Per il passaggio da un modello tradizionale a quello dell'open innovation \u00e8 stato di fondamentale importanza l'incremento sostanziale del numero di risorse esterne a cui le aziende possono attingere ed i soggetti utili alla cooperazione e collaborazione.\nAnche se \u00e8 importante sottolineare che collaborare con altre aziende comporta degli svantaggi:\nEdizioni italiane.\nI primi due casi di implementazione di strategie di open innovation analizzati in Italia sono stati quello di Italcementi e del Centro di Ricerca FIAT."}
{"id": "1323473", "revid": "124593703", "url": "https://it.wikipedia.org/wiki?curid=1323473", "title": "Ezio Franceschini", "text": "Biografia.\nNacque nella frazione di Villa di Strigno, ora accorpata nel comune di Castel Ivano, secondogenito di quattro fratelli. Si laure\u00f2 in lettere presso l'Universit\u00e0 di Padova il 12 novembre 1928 discutendo, con Concetto Marchesi, una tesi sul \"Liber philosophorum moralium antiquorum\". Dopo la laurea divenne incaricato e poi professore ordinario di Letteratura latina medievale all'Universit\u00e0 Cattolica del Sacro Cuore di Milano. Tra il 1929-1930 prest\u00f2 il servizio militare come alpino e raggiunse il grado di capitano. Dopo il ritiro torn\u00f2 a Padova e qui scomparve il 21 marzo 1983. L'Universit\u00e0 Cattolica, in memoria di uno dei suoi pi\u00f9 celebrati docenti, ha voluto porre nei Chiostri di Sant'Ambrogio un'epigrafe nel centenario della nascita.\nLa carriera universitaria.\nDal 1931 al 1934 fu assistente universitario volontario presso la cattedra di Letteratura latina di Padova, il cui titolare era Concetto Marchesi. In questo stesso anno ottenne la libera docenza in Letteratura Latina Medievale e ne fu nominato professore incaricato; mantenne l\u2019incarico fino al 1951. Nel 1938 vinse il primo concorso in Italia per una cattedra di Letteratura Latina Medievale, e a partire dall'anno successivo fu titolare di quell'insegnamento (che gi\u00e0 deteneva per incarico dal 1936) all\u2019Universit\u00e0 Cattolica del Sacro Cuore di Milano.\nFu Preside, dal 1953 al 1965, della Facolt\u00e0 di Lettere dell'Universit\u00e0 Cattolica. Gi\u00e0 nel 1932 era entrato a far parte dell'istituto dei Missionari della Regalit\u00e0 di Cristo, fondato da Padre Agostino Gemelli, rettore dell'universit\u00e0, nel 1928; fu egli stesso a rifondare l'Istituto in qualit\u00e0 di Presidente, nel 1942.\nAlla morte di Francesco Vito, fu eletto terzo rettore (1965-1968) e dovette fronteggiare il sorgere della contestazione studentesca del Sessantotto. Le strutture pi\u00f9 tradizionalistiche giudicarono inadeguata la sua azione ispirata alla ricerca di un dialogo con gli studenti. Approfittando del suo stato di salute precario, lo sostituirono nel rettorato con Giuseppe Lazzati, che segu\u00ec una linea di pi\u00f9 decisa rottura con le istanze di rinnovamento.\nL'antifascista.\nNel 1943, dopo l'armistizio, insieme ad altri professori di diverso orientamento ideologico e politico, Franceschini appoggi\u00f2 la Resistenza. Tra questi, in particolare, vi era Concetto Marchesi, grande latinista e rettore dell'Universit\u00e0 di Padova, esponente di spicco del Partito Comunista Italiano: abbandonato da molti compagni di partito che gli contestavano di non aver dato le dimissioni da rettore dopo l'8 settembre, Concetto Marchesi fu aiutato da Ezio Franceschini ad emigrare in Svizzera, nel mese di febbraio 1944. Fond\u00f2 a Padova il gruppo FRAMA (dalle iniziali di Franceschini e Marchesi), che si prodig\u00f2 soprattutto a favore dei militari internazionali prigionieri di guerra. A Milano, in un'universit\u00e0 il cui rettore, padre Agostino Gemelli, era sospettato di rapporti stretti con il fascismo, Ezio Franceschini, proprio nel laboratorio di psicologia di Gemelli, os\u00f2 ospitare le riunioni del comando Corpo volontari della libert\u00e0. Per tali indubbi meriti partigiani fu membro della commissione di epurazione che present\u00f2 al \"comando americano\" la relazione che scagion\u00f2 Agostino Gemelli.\nRiconoscimenti.\nFranceschini fu socio corrispondente, dal 1947, e socio nazionale, dal 1959, dell'Accademia dei Lincei.\nIn onore di Ezio Franceschini \u00e8 stata istituita una fondazione, per gli studi di letteratura latina medievale, inizialmente presso la certosa del Galluzzo e poi in via Montebello 7 a Firenze che conserva l'enorme patrimonio librario di Ezio Franceschini e che collabora strettamente con l'Universit\u00e0 di Firenze e con la Societ\u00e0 internazionale per lo studio del Medioevo latino."}
{"id": "1323477", "revid": "81103", "url": "https://it.wikipedia.org/wiki?curid=1323477", "title": "Uomo di Saccopastore", "text": "Uomo di Saccopastore \u00e8 il nome dato al tipo umano fossile i cui resti, un cranio, furono rinvenuti nel 1929 dal duca Mario Grazioli, proprietario della cava di ghiaia di Sacco Pastore, localit\u00e0 della campagna romana sulla riva sinistra del fiume Aniene, a circa 6 metri di profondit\u00e0.\nNella stessa localit\u00e0, nel 1935, i paleoantropologi Alberto Carlo Blanc e Henri Breuil rinvennero un altro cranio alla profondit\u00e0 di soli 3 metri. Nel giacimento vennero rinvenute anche ossa di \"Palaeoloxodon antiquus\" (elefante dalle zanne dritte), \"Hippopotamus maior\" e \"Rhinoceros merkii\", assieme a strumenti litici di fattura musteriana che testimoniavano l'antichit\u00e0 del reperto, da attribuirsi all'ultima fase interglaciale (Riss-W\u00fcrm) circa 125.000 anni fa.\nOggi la localit\u00e0 di Sacco Pastore \u00e8 inglobata dalla periferia nord-orientale della citt\u00e0 di Roma, nel quartiere di Monte Sacro, lungo la via Nomentana.\nDescrizione dei reperti.\nIl primo cranio, detto Saccopastore I, appartiene ad una giovane donna \u00e8 mancante della parte inferiore della faccia. Il secondo cranio, detto Saccopastore II, \u00e8 attribuibile ad un uomo adulto e ne resta solo la base del cranio e parte della faccia.\nEntrambi i crani presentano le caratteristiche dell'Uomo di Neandertal, quali le forti arcate sopracciliari, ma se ne discostano per la presenza della fossa canina nei mascellari, sebbene alquanto attenuata.\nL'uomo di Saccopastore appare quindi con caratteri pi\u00f9 primitivi rispetto all'uomo di Neandertal, ma per alcuni caratteri quali la fossa canina sembra pi\u00f9 prossimo all'uomo attuale.\nLa presenza di un largo foro nel cranio di Saccopastore I, che appare praticato intenzionalmente ed adeguato a rimuovere il suo contenuto, ha fatto pensare a pratiche cannibaliche seguite da questi uomini primitivi.\nCollocazione dei reperti.\nMuseo di Antropologia \"Giuseppe Sergi\" della Sapienza - Universit\u00e0 di Roma."}
{"id": "1323479", "revid": "287204", "url": "https://it.wikipedia.org/wiki?curid=1323479", "title": "Yavari", "text": ""}
{"id": "1323480", "revid": "1039155", "url": "https://it.wikipedia.org/wiki?curid=1323480", "title": "Heidi (serie animata 1974)", "text": ", basato sull'omonimo romanzo per ragazzi scritto nel 1880 dall'autrice svizzera Johanna Spyri, \u00e8 una serie animata prodotta nel 1974 dallo studio di animazione giapponese Zuiyo Eizo (da cui pi\u00f9 tardi nacque la Nippon Animation), diretta da Isao Takahata e disegnata da Hayao Miyazaki.\nLa serie \u00e8 considerata precorritrice del filone del World Masterpiece Theater, che inizier\u00e0 nel successivo anno 1975, poich\u00e9 ne presenta gi\u00e0 le tre caratteristiche fondamentali: essere tratta da un libro occidentale, raccontare la vita quotidiana ed essere prodotta dalla Nippon Animation.\nTrama.\nSulle Alpi svizzere negli anni ottanta del XIX secolo, Heidi \u00e8 rimasta orfana in tenera et\u00e0 e sua zia Dete si \u00e8 occupata di lei fino all'et\u00e0 di 5 anni fino a quando trova lavoro a Francoforte non potendosi pi\u00f9 occupare della bambina: \u00e8 quindi costretta ad affidarla all'unico suo parente ancora in vita, il nonno da tutti conosciuto come \"il vecchio dell'Alpe\", uomo burbero e misantropo che vive in una casetta di montagna isolato da tutti, nei pressi del paese collinare di Dorfli, presso Maienfeld. Dalla presenza nelle strade del paese della bandiera del distretto svizzero del Rheintal, nello stato cantonale di San Gallo, si presume che il paese del nonno di Heidi si trovi proprio in quel cantone della Svizzera.\nIl vecchio, soldato pensionato, prende in casa la bambina di malavoglia, ma la simpatia e l'innocenza di Heidi hanno subito la meglio sulla sua ruvida scorza di montanaro. Heidi si abitua molto velocemente alla vita della montagna con la sua natura incontaminata, ogni giorno alla scoperta delle cose meravigliose che la montagna le offre. Conosce Peter, un pastorello che ogni giorno porta al pascolo le capre degli abitanti del villaggio comprese le due capre del nonno e diventer\u00e0 subito il suo pi\u00f9 grande amico.\nPiano piano il nonno si abitua alla presenza di Heidi, grazie a lei infatti si rompe la vita monotona e solitaria e arriva una ventata di freschezza e allegria oltre che un valido aiuto in molte incombenze come la preparazione dei formaggi. La zia Dete \u00e8 comunque convinta che non sia giusto che la piccola viva a lungo con il vecchio misantropo isolata su in montagna. Ritorna quindi da Francoforte dopo aver trovato per Heidi l'occasione di vivere a casa della famiglia Sesemann: qui abita Clara, una ragazzina di 12 anni costretta su una sedia a rotelle da una malattia. Heidi diventerebbe quindi una sorta di \"dama di compagnia\" di Clara.\nHeidi \u00e8 costretta quindi ad abbandonare il nonno e i suoi amati pascoli e si ritrova catapultata nella frenetica Francoforte. Al suo arrivo nella sua nuova casa, la bambina prova subito un'istintiva e ricambiata simpatia per Clara, ma stenta a inserirsi nei ritmi di vita della sua nuova famiglia, osteggiata anche dalla signora Rottenmeier, arcigna governante della casa e istitutrice di Clara. Fortunatamente la Signora Sesemann, che ogni tanto va a trovare la nipote, riesce a comprendere Heidi e il suo carattere solare: le \u00e8 di conforto e l'aiuta a sopportare meglio la lontananza dal suo amato mondo di montagna.\nTuttavia a un certo punto la signora Rottenmeier proibir\u00e0 ad Heidi di parlare dei monti e del nonno a Clara dicendo che queste cose fanno soffrire la ragazzina, cos\u00ec Heidi inizia a reprimere i pensieri e divenire sonnambula. Quando il dottor Classen si accorger\u00e0 di questo, d'accordo col signor Sesemann la far\u00e0 tornare agli amati monti e dall'adorato nonno.\nHeidi, dopo molte difficolt\u00e0, riesce a convincere la nonna e il padre di Clara a portare la ragazzina in montagna per una breve vacanza, durante la quale l'amica, rinvigorita dall'aria salubre e dal cibo sano, riuscir\u00e0 anche ad abbandonare la sedia a rotelle e a camminare. Alla fine Heidi continuer\u00e0 a vivere con il nonno, mentre Clara torna a Francoforte, con la promessa di tornare l'estate successiva.\nDifferenze col romanzo.\nL'anime approfondisce numerosi temi, situazioni e personaggi su cui il libro sorvola o non cita affatto, rimanendo allo stesso tempo molto fedele allo stile e allo spirito della Spyri.\nI primi anni sull'alpe, per esempio, nel romanzo vengono concentrati in pochi capitoli. Peter compare sino dall'inizio ma ha un ruolo importante solo negli ultimi capitoli, presentandosi sempre e per nulla amichevole con Clara, arrivando addirittura a distruggere la sua carrozzella (nell'anime viene distrutta per un incidente). Anche la signora Rottenmeier \u00e8 meno rappresentata e, soprattutto, non raggiunger\u00e0 mai l'alpe con Clara, che invece vi si reca in vacanza con la nonna. Pap\u00e0 Sesemann e il dottor Classen sono amici e si danno del tu, mentre nella serie animata vi \u00e8 una qualche deferenza del dottore. Classen, inoltre, nel romanzo perde moglie e figlia e a fine romanzo si trasfesce a Dorfli. Nel romanzo vi sono tuttavia maggiori accenni al passato dei personaggi, in particolare del nonno e dei genitori di Heidi.\nInoltre non \u00e8 presente nell'anime l'importanza della fede in Dio, al quale tutti si rivolgono pi\u00f9 volte in preghiera. Infine, nel romanzo, il nonno di Heidi, al ritorno della nipotina, si reinserisce nella vita del paese riallacciando i rapporti con molti abitanti, primo fra tutti il parroco, cosa che nell'anime non avviene. Nel romanzo, inoltre, non \u00e8 presente il cane Nebbia e si accenna anche ad una \"vecchia cuoca\" presente in casa Seseman.\nEdizione italiana.\nIn Italia, uno dei paesi dove la serie ha avuto maggior successo, l'anime venne trasmesso per la prima volta su Rai 1 dal 7 febbraio al 6 giugno 1978. La versione italiana si basa su quella tedesca, e presenta quindi la colonna sonora di Gert Wilden anzich\u00e9 quella originale di Takeo Watanabe. Anche la celebre sigla scritta da Franco Migliacci e cantata da Elisabetta Viviani, che ebbe un inatteso successo anche nelle compilation discografiche, \u00e8 un adattamento di quella tedesca, composta da Christian Bruhn. Passata nel tempo dalle reti Rai a quelle Mediaset, il cartone \u00e8 stato trasmesso ripetutamente, dato il sempre buon livello d'ascolto, senza alcuna censura. Il doppiaggio italiano fu eseguito dalla CDC.\nLa voce narrante, che compare ad ogni fine puntata prima della sigla di chiusura era di Giorgio Piazza.\nTrasmissioni internazionali.\nL'anime \u00e8 stato doppiato in numerose lingue e fu seguito soprattutto in Europa, Asia e America meridionale dove fu tradotto in diverse lingue. Le versioni doppiate della serie furono trasmesse nei seguenti paesi:\nSigle.\nEdizione tedesca.\nLa sigla della edizione tedesca dell'anime scritta da Andrea Wagner e Wolfgang Weinzierl sulla melodia composta da Christian Bruhn, \u00e8 stata cantata dal duo bavarese schlager Gitty &amp; Erika.\nEdizione italiana.\nNel 1978 usc\u00ec il 45 giri della sigla cantata da Elisabetta Viviani, con testo di Franco Migliacci, su musica originale di Christian Bruhn, per mano della casa discografica RCA, che ebbe record di vendite, arrivando a superare il milione di copie (gi\u00e0 nell'agosto del 1978 erano 600.000 copie). Ha avuto ottime posizioni in classifica (arriv\u00f2 alla posizione 3 della classifica settimanale dei 45 giri pi\u00f9 venduti e alla posizione 15 nella classifica di fine anno).\nNello stesso anno uscirono due LP/MC, sempre per la RCA, con il titolo \"Heidi (prima parte - seconda parte)\", raccoglienti l'audioracconto della storia, la sigla e le canzoni della serie e che, insieme, hanno venduto 100.000 copie.\nNel 1983 usc\u00ec un nuovo 45 giri dove la canzone, per la perdita del master del 1978, venne riarrangiata pur mantenendo la medesima traccia vocale. Dal 1978, la sigla (nelle sue varie versioni) \u00e8 stata inclusa in numerose compilation.\nNel 2010, per una collana di libri per bambini ad opera della Gallucci editore, \u00e8 uscito un libro illustrato dal titolo \"Heidi\" contenente il testo della sigla e, in allegato, il CD singolo della stessa nella sua versione del 1983.\nNel novembre 2011, esce nel formato del digital download per alcuni digital store, l'edizione italiana della corrispondente colonna sonora tedesca, dal titolo \"Heidi - la colonna sonora originale della serie\" (facente parte della collana \"Amici della Tv per sempre\"). L'album contiene la versione italiana della sigla cantata da Elisabetta Viviani, non nelle versioni del 1978 o 1983 ma in una reinterpretazione posteriore.\nFilm.\nNel 1979, sempre dalla Zuiyo (ormai entit\u00e0 separata dalla Nippon Animation) che assunse gran parte dello staff che aveva lavorato nella serie televisiva, venne prodotto un lungometraggio riassuntivo della serie, \"Heidi in the Mountains\". Tutto il cast di doppiatori, eccetto Kazuko Sugiyama e Kohei Miyauchi, voci di Heidi e del nonno, fu rimpiazzato. Il film fu anche l'unica versione cinematografica in lingua inglese dell'anime commercializzato negli Stati Uniti in VHS negli anni ottanta.\nIn Italia, inoltre, la serie \u00e8 stata riassunta e rimontata in tre lungometraggi, usciti al cinema a cavallo tra il 1977 e il 1979.\nIl primo dei tre, \"Heidi a scuola\", riprende la prima parte della serie, che include l'arrivo di Heidi alla montagna e la conoscenza del nonno.\nIl secondo, \"Heidi in citt\u00e0\" (riedito successivamente in home video con il titolo \"Heidi va in citt\u00e0\"), riassume gli episodi nei quali la protagonista viene portata a Francoforte e fa amicizia con Clara, bench\u00e9 la nostalgia per il nonno facciano capire dopo varie vicissitudini che Heidi dovrebbe tornare a vivere tra i monti.\nIl terzo lungometraggio, \"Heidi torna tra i monti\", riassume gli ultimi episodi della serie televisiva. Heidi torna finalmente dal nonno, ma continua a mantenere il rapporto d'amicizia a distanza con Clara. La quale, proprio durante una sua visita alla bambina inizialmente ostacolata dalla signora Rottenmeier, in questa occasione riprender\u00e0 l'uso delle gambe.\nI tre titoli vennero prodotti da Riccardo Billi. Oltre al cinema, vennero distribuiti ufficialmente in 16mm dalla Sampaolo Film.\nRemake.\nNel 2015 \u00e8 stato prodotto \"Heidi\", remake della serie anime, realizzato in computer grafica 3D da Studio 100. In Italia la serie \u00e8 stata trasmessa su Rai Yoyo dall'8 giugno 2015.\nAccoglienza.\nNel 2019, in occasione del 45\u00ba anniversario della serie anime, il Museo nazionale svizzero ha allestito nella sede di Zurigo una mostra intitolata \"Heidi in Giappone\". Il tema principale dell'esposizione, curata da Hans Bjarne Thomsen in collaborazione con l'Universit\u00e0 di Zurigo, riguarda la ricostruzione fedele del paesaggio svizzero nella serie animata e come, grazie ad essa, la Svizzera si \u00e8 fatta conoscere nel mondo. La mostra presenta alcuni disegni originali, degli oggetti di merchandising e le foto che gli autori dell'anime fecero a Maienfield come riferimento per creare la scenografia.\nSecondo il sito \"Vulture\", rubrica del settimanale \"New York\", la sequenza della sigla iniziale di \"Heidi\" \u00e8 tra le 100 scene pi\u00f9 iconiche della storia dell'animazione.\nCensura.\nNel 2007 in Turchia, il libro illustrato tratto dalla serie e pubblicato dalla casa editrice turca Karanfil \u00e8 stato sottoposto ad una parziale censura: seguendo i dettami del Ministero dell'Educazione di Ankara, sono state ritoccate le figure in cui la bambina, correndo, mostrava parzialmente i mutandoni; inoltre alla signora Sesemann sono stati fatti indossare la tunica e l'\"hijab\". Il presidente turco Abdullah G\u00fcl, musulmano moderato, ha preso le distanze da queste scelte."}
{"id": "1323481", "revid": "1791", "url": "https://it.wikipedia.org/wiki?curid=1323481", "title": "Yamatsuka Eye", "text": ""}
{"id": "1323483", "revid": "1791", "url": "https://it.wikipedia.org/wiki?curid=1323483", "title": "Yamantaka Eye", "text": ""}
{"id": "1323484", "revid": "1791", "url": "https://it.wikipedia.org/wiki?curid=1323484", "title": "Yamatsuka Tetsuo", "text": ""}
{"id": "1323495", "revid": "1698311", "url": "https://it.wikipedia.org/wiki?curid=1323495", "title": "Neue Pinakothek", "text": "La Nuova Pinacoteca (\"Neue Pinacothek\") \u00e8 un museo di pittura e scultura che conserva opere a partire dal periodo post Rivoluzione francese (1790) fino a al Simbolismo e al Liberty (1910).\nSi trova al numero 29 di Barerstra\u00dfe nel quartiere di Maxvorstadt, nella zona dei grandi musei di Monaco di Baviera chiamata Kunstareal.\nFu inizialmente costruito da Ludovico I di Baviera. Molto danneggiato durante la seconda guerra mondiale e completamente distrutto nel dopoguerra, venne ricostruito negli anni ottanta da Alexander von Branca in stile moderno.\nLa pinacoteca espone opere di: Francisco Goya, Thomas Gainsborough, Jacques-Louis David, Eug\u00e8ne Delacroix, Paul Gauguin, Paul C\u00e9zanne, Gustave Courbet, Edgar Degas, Gustav Klimt, Wilhelm Leibl, Max Liebermann, Claude Monet, Camille Pissarro, Pierre-Auguste Renoir, Giovanni Segantini, Georges-Pierre Seurat, Paul Signac, Alfred Sisley, Carl Spitzweg, Vincent van Gogh, Hans von Mar\u00e9es, Egon Schiele, Franz von Stuck, Ferdinand Hodler, Antonio Canova, Angelika Kauffmann, Karl Spitzweg, Caspar David Friedrich, Anton Graff, Johann Friedrich Overbeck, James Ensor, Edvard Munch, Fernand Khnopff, Arnold B\u00f6cklin, Theo van Rysselberghe, \u00c9douard Vuillard, Constantin Meunier, Johann Christian Reinhart e altri artisti.\nDal gennaio 2019 la pinacoteca \u00e8 chiusa per lavori di ristrutturazione (fino al 2025 presumibilmente).\nUna parte dei capolavori si trova al pian terreno ala est della Alte Pinakothek."}
{"id": "1323496", "revid": "1537043", "url": "https://it.wikipedia.org/wiki?curid=1323496", "title": "Zona ospedaliera di Napoli", "text": "La zona ospedaliera \u00e8 un'area del comune di Napoli che ricade nei quartieri Stella (Colli Aminei), Arenella (cosiddetto Rione Alto) e Chiaiano, facenti parte rispettivamente della terza, quinta ed ottava Municipalit\u00e0 di Napoli.\nGli ospedali.\nNella zona ospedaliera sono ubicati i maggiori nosocomi della citt\u00e0:\nTrasporti e viabilit\u00e0.\nLa zona ospedaliera \u00e8 servita dall'omonimo svincolo, solo in uscita, della tangenziale e dalla linea 1 della metropolitana, con le stazioni Colli Aminei (uscita Cardarelli), Policlinico e Rione Alto."}
{"id": "1323497", "revid": "1793900", "url": "https://it.wikipedia.org/wiki?curid=1323497", "title": "Mus\u00e9e Marmottan Monet", "text": "Il Mus\u00e9e Marmottan Monet \u00e8 un museo di impressionismo ed arte francese dell'Ottocento, si trova in rue Louis Boilly 2, vicino al Jardin du Ranelagh, nella zona NO di Parigi in Francia.\nIl museo ha avuto origine dal dono dello storico d'arte Paul Marmottan del suo palazzo particolare e delle sue collezioni dell'arte rinascimentale e dell'epoca napoleonica all'Acad\u00e9mie des beaux-arts nel 1932. \nStoria.\nL'edificio era in origine il padiglione di caccia del terzo duca di Valmy, Fran\u00e7ois Christophe Edmond Kellermann, figlio di un generale napoleonico. Jules Marmottan, storico e collezionista d'arte, acquist\u00f2 l'edificio che lasci\u00f2 in eredit\u00e0 al figlio Paul (1856-1932). Quest'ultimo, appassionato dell'arte del Primo Impero e della Restaurazione, raccolse una grande quantit\u00e0 di stampe, quadri, disegni, libri, sculture e mobili trasformando il padiglione in una sontuosa dimora cittadina.\nAlla sua morte, dispose che l'edificio e le collezioni fossero lasciate all'Acad\u00e9mie des beaux-arts affinch\u00e9 venisse aperto un museo a suo nome. Il museo venne aperto al pubblico il 21 giugno 1934 e, nel corso degli anni, si arricch\u00ec delle donazioni di numerosi collezionisti, prima fra le quali quella di M.me Victorine de Monchy. Suo padre, il dottor Georges de Bellio, aveva collezionato opere di numerosi artisti che erano soliti sdebitarsi con i loro dipinti per le cure che prestava loro.\nAlla morte di Michel Monet, secondogenito di Claude Monet, nel 1966 il museo accolse la pi\u00f9 grande collezione di opere di Claude Monet al mondo. Attraverso questa donazione e quella successiva della figlia del pittore Henri Duhem (1985), il museo cominci\u00f2 ad ospitare non solo oggetti d'arte del Primo Impero, ma anche opere di pittori come Eug\u00e8ne Boudin, Gustave Caillebotte, Paul Gauguin, \u00c9douard Manet, Pierre-Auguste Renoir, Camille Pissarro, Alfred Sisley. Nel 1996 entr\u00f2 a far parte del patrimonio del museo un'altra importante raccolta, comprendente opere di Berthe Morisot, Edgar Degas e Henri Rouart.\nAlla fine degli anni novanta, per il prestigio acquisito grazie alla grande quantit\u00e0 di dipinti impressionisti, il museo cambi\u00f2 la sua denominazione diventando Mus\u00e9e Marmottan Monet.\nCollezioni.\nOltre ad esporre oggetti d'arte del Primo Impero e dipinti impressionisti, il museo tiene periodicamente mostre temporanee e pu\u00f2 anche ospitare eventi privati.\nTrasporti.\nLa stazione del Metr\u00f2 pi\u00f9 vicina al museo \u00e8 quella di La Muette, come anche la fermata del Bus RATP n. 32, accanto a quella del Metr\u00f2."}
{"id": "1323498", "revid": "729019", "url": "https://it.wikipedia.org/wiki?curid=1323498", "title": "Canadian Baseball League", "text": "La Canadian Baseball League fu una lega minore indipendente di baseball che oper\u00f2 nel 2003. Il commissario era Ferguson Jenkins, Hall of Famer della Major League Baseball e membro del Canadian Baseball Hall of Fame. La lega ebbe tra i protagonisti giocatori come Francisco Cabrera, Floyd Youmans, Rich Butler e Steve Sinclair.\nLa lega aveva sede a Vancouver e il trofeo assegnato al vincitore era la Jenkins Cup.\nLa CBL fu il frutto della mente di Tony Riviera, un ex scout della MLB e poi uomo immagine della CBL stessa. Fu seguito dall'ex sviluppatore di prodotti Microsoft, Charlton Lui, e poi dall'ex presidente di Yahoo!, nonch\u00e9 azionista dei San Francisco Giants, Jeff Mallett. Ferguson Jenkins fu quindi coinvolto come Commissioner.\nL'idea di Riviera aveva molti obiettivi, e si guadagn\u00f2 molta attenzione facendo grandi promesse. Riviera afferm\u00f2 che la CBL era di qualit\u00e0 \"AAA\", Si disse che avesse approcciato Winnipeg Goldeyes per strapparli alle leghe, e persino nominato Pete Rose per il Canadian Baseball Hall of Fame.\nInizialmente i grandi progetti parvero possibili. La lega annunci\u00f2 un accordo con il canale sportivo The Score), mentre 5100 spettatori assistettero al match inaugurale a London (Canada).\nComunque, nonostante le promesse iniziali, la lega non riusc\u00ec a raggiungere l'obiettivo di 2000 spettatori a partita. Solo due societ\u00e0 superarono i 1000 di media: Victoria a 1700 e Calgary a 1000. Quattro non raggiunsero i 300 di media: Kelowna (271), Saskatoon (256), Welland (181) e Trois-Rivieres (163). Il contratto tv fu cancellato dopo sole sei settimane dopo che la CBL non riusc\u00ec a trovare abbastanza sponsor da coprire i costi di produzione.\nLa squadra di Montr\u00e9al non gioc\u00f2 mai nella propria citt\u00e0 per mancanza di campi.\nIl colpo di grazia fu l'All-star game, disputato a Calgary. Incapace di assorbire ulteriori perdite, la lega sospese le operazioni. Una folla di oltre 5700 persone vide la partita finale terminare in pari. Pur avendo perso 4 milioni $ nella CBL, Mallett inizialmente promise di avviare la stagione 2004. Infine ci\u00f2 che restava della lega fu venduto all'asta il 1\u00ba dicembre 2003 a Vancouver e la lega cess\u00f2 di esistere.\nSquadre.\nI Calgary Outlaws furono proclamati vincitori della Jenkins Cup avendo il record migliore al momento del fallimento dell'associazione.\nWest Division\nEast Division"}
{"id": "1323502", "revid": "1851848", "url": "https://it.wikipedia.org/wiki?curid=1323502", "title": "Fabio Vignaroli", "text": "Caratteristiche tecniche.\nVignaroli era un attaccante in grado di ricoprire qualsiasi posizione offensiva. Poteva essere impiegato da esterno laterale destro oppure nel ruolo di centrocampista destro.\nCarriera.\nGiocatore.\nNella stagione 2001-2002, in Serie B con la maglia della , ha totalizzato 20 reti in campionato arrivando secondo nella classifica cannonieri, dietro il belga Lu\u00eds Oliveira.\nDopo la parentesi a Salerno ha esordito in Serie A con il il 25 gennaio 2003 nella partita Modena- (2-0).\nNella stagione 2007-2008 la ha provveduto a tesserarlo dopo che si era svincolato dal . Ha fatto il suo esordio da titolare in maglia biancoceleste nella gara pareggiata 2-2 con il il 23 dicembre 2007. Successivamente ha giocato in Coppa Italia nella partita di ritorno contro il , schierato come punta accanto al centravanti albanese Igli Tare. Contro la ha servito l'assist a Sebastiano Siviglia per il secondo gol della Lazio nel 5-2 juventino. Trovato poco spazio nel corso della stagione, si \u00e8 svincolato dalla Lazio il 1\u00ba luglio 2008.\nDopo un anno alla squadra greca del , nel gennaio del 2009 Vignaroli ha firmato con il , club australiano, un contratto di sei mesi. Ha fatto il suo esordio il 10 marzo 2009 a Pechino, in occasione dell'incontro -Newcastle Jets, valevole per l'AFC Champions League: \u00e8 stato ammonito dopo 25 minuti di gioco nella partita conclusasi 2-0 per i padroni di casa. In questa manifestazione l'attaccante italiano giocher\u00e0 altri 4 incontri. Al termine della stagione ha rinnovato per un altro anno con la squadra australiana.\nIl 19 gennaio 2011 \u00e8 stato ufficializzato il suo ingaggio da parte del , squadra di Lega Pro nella quale il giocatore aveva militato dal 1998 al 2000 e con la quale si stava gi\u00e0 allenando nei giorni precedenti.\nIl 25 marzo 2011 ha rescisso il contratto con il club brianzolo. Nella primavera del 2012 \u00e8 stato ingaggiato dal .\nIl 26 gennaio 2013 ha firmato un contratto con la squadra maltese del , per poi trasferirsi nella formazione del , ultima sua squadra prima del ritiro avvenuto nel 2014.\nDirigente sportivo.\nNella stagione 2015-2016 ha assunto il ruolo di direttore sportivo dell'Unione Sanremo, venendo confermato anche per la stagione seguente. Dal 2018 ricopre il ruolo di direttore tecnico dell'Ospedaletti.\nStatistiche.\nPresenze e reti nei club.\n\"Statistiche aggiornate al 18 luglio 2016.\""}
{"id": "1323503", "revid": "228587", "url": "https://it.wikipedia.org/wiki?curid=1323503", "title": "Leggende (Liszt)", "text": "Le Leggende sono due composizioni di Franz Liszt, di ispirazione religiosa.\nLa prima \u00e8 tratta dal XVI capitolo dei Fioretti di Francesco d'Assisi dal titolo \"La Predicazione agli Uccelli\", ed in essa \u00e8 evidente l'uso degli arpeggi e del cromatismo per ricordare il suono degli uccelli.\nLa seconda fa parte del XXXV capitolo della Vita di San Francesco di Paola, che narra del miracolo dell'attraversamento dello stretto di Messina, e la potenza dell'episodio centrale descrive la pacificazione degli elementi marini."}
{"id": "1323507", "revid": "767487", "url": "https://it.wikipedia.org/wiki?curid=1323507", "title": "Everytime We Touch (singolo Cascada)", "text": "Everytime We Touch \u00e8 una canzone di musica-hands up cantata da Cascada, cover dell'omonimo brano del 1992 di Maggie Reilly.\n\u00c8 stata prodotta da Manuel Reuter e Yann Pfeiffer e ha ricevuto recensioni positive dai critici musicali. \"Dance-hit\" a livello mondiale all'inizio del 2006, negli Stati Uniti ha raggiunto la top ten, ed \u00e8 stata certificata doppio platino.\nD\u00e0 il titolo all'album omonimo \"Everytime We Touch\"."}
{"id": "1323509", "revid": "1605525", "url": "https://it.wikipedia.org/wiki?curid=1323509", "title": "Atti di Tito", "text": "Gli Atti di Tito sono un apocrifo del Nuovo Testamento relativo a Tito, vescovo di Creta e collaboratore di Paolo, scritto in greco tra il V ed il VII secolo.\nIl testo descrive la miracoloso vocazione del cretese Tito, il suo incontro con Paolo, predicazione, miracoli e morte naturale.\nDato l'avanzato periodo di composizione e lo stile eccessivamente favolistico l'apocrifo non pu\u00f2 essere considerato un fedele resoconto storico, sebbene non si possa escludere una ripresa di precedenti tradizioni orali."}
{"id": "1323510", "revid": "116989889", "url": "https://it.wikipedia.org/wiki?curid=1323510", "title": "Mala tempora currunt", "text": "Mala tempora currunt (\"si avvicinano tempi bui\" o, propriamente, \"corrono brutti tempi\") \u00e8 un'espressione latina. Sebbene molto diffusa, non ha attestazioni tra gli autori classici, pertanto si ritiene sia di origine volgare. Si impiega sia con il significato letterale, per lamentarsi effettivamente dell'andamento delle cose nei tempi che si stanno vivendo, sia con un intento pi\u00f9 scherzoso di \"finta\" lamentela.\n\u00c8 citata anche nella forma Mala tempora currunt sed peiora parantur (\"corrono brutti tempi ma se ne preparano di peggiori\")."}
{"id": "1323517", "revid": "14691", "url": "https://it.wikipedia.org/wiki?curid=1323517", "title": "Duna di Elim", "text": ""}
{"id": "1323520", "revid": "1480390", "url": "https://it.wikipedia.org/wiki?curid=1323520", "title": "Elim", "text": ""}
{"id": "1323521", "revid": "14691", "url": "https://it.wikipedia.org/wiki?curid=1323521", "title": "Duna 45", "text": ""}
{"id": "1323522", "revid": "14691", "url": "https://it.wikipedia.org/wiki?curid=1323522", "title": "Duna 7", "text": ""}
{"id": "1323523", "revid": "287204", "url": "https://it.wikipedia.org/wiki?curid=1323523", "title": "Big Mama", "text": "Il termine Big Mama, usato tradizionalmente nelle famiglie afroamericane per soprannominare la nonna, pu\u00f2 riferirsi a:"}
{"id": "1323524", "revid": "14691", "url": "https://it.wikipedia.org/wiki?curid=1323524", "title": "Sossus Vlei", "text": ""}
{"id": "1323527", "revid": "123698392", "url": "https://it.wikipedia.org/wiki?curid=1323527", "title": "La Tribuna", "text": "La Tribuna fu un giornale quotidiano fondato a Roma nel 1883 dai politici Alfredo Baccarini e Giuseppe Zanardelli (due tra i cinque capi della corrente della Sinistra storica detta \u00abPentarchia\u00bb). Visse fino al novembre 1946.\nStoria.\nDalla fondazione al 1900.\nIl progetto del quotidiano prese forma nell'estate del 1883. Baccarini e Zanardelli appartenevano ad una corrente minoritaria della Sinistra storica, la \"pentarchia\"; volevano un organo di stampa che diffondesse le idee ed i progetti della corrente di cui facevano parte. Il giornale fu fondato con un capitale di 300.000 lire, provenienti da 120 deputati liberali del gruppo della sinistra che si opponeva al governo Depretis. Zanardelli prelev\u00f2 dalla \"Gazzetta Piemontese\" due affermati giornalisti: Luigi Roux, che divenne direttore, e Attilio Luzzatto, che fu il caporedattore. Il primo numero usc\u00ec il 26 novembre 1883.\nNel 1887 la propriet\u00e0 fu rilevata dal principe Maffeo Barberini Colonna di Sciarra, che \"ospit\u00f2\" il giornale nel palazzo di famiglia (Palazzo Sciarra), dove allest\u00ec anche la tipografia. Egli tramut\u00f2 \"La Tribuna\" in un foglio di sole notizie, non politicamente connotato. La nuova propriet\u00e0 promosse alla direzione Attilio Luzzatto. Nel 1890 usc\u00ec il supplemento settimanale \"La Tribuna illustrata\". Negli anni seguenti \"La Tribuna\" si afferm\u00f2 come primo quotidiano della capitale e del centro Italia. Contribuirono al successo del giornale il largo uso del telegrafo e l'impiego di corrispondenti e inviati speciali.\nNel 1893 il quotidiano rimase coinvolto in un caso di corruzione. Il Parlamento doveva emanare una nuova legge bancaria. I tre maggiori istituti bancari nazionali pagarono giornalisti e parlamentari affinch\u00e9 la normativa risultasse loro favorevole. Lo scandalo fu di proporzioni tali che port\u00f2 alla caduta del governo (il Giolitti I). \"La Tribuna\" impieg\u00f2 alcuni anni per risollevarsi.\nNel 1895 Luzzatto inizi\u00f2 a fare un giornale di carattere nazionalista, sostenendo apertamente l'impresa coloniale in Africa. Durante la campagna di stampa per la guerra d'Abissinia il quotidiano raggiunse il record di vendite, pari a 160.000 copie giornaliere. Anche il supplemento illustrato primeggi\u00f2 nel suo settore.\nNel 1897 \"La Tribuna\" \u00e8 il primo quotidiano italiano ad utilizzare una macchina linotype per la composizione tipografica.\nAlla fine del decennio uno scandalo sconvolse l'opinione pubblica francese: il caso Dreyfus. \"La Tribuna\" segu\u00ec da vicino gli eventi. Al processo, cominciato nel 1898, \"La Tribuna\" sostenne il capitano Dreyfus ed \u00c9mile Zola, autore del famoso \"J'accuse\". La scelta si rivel\u00f2 felice e ci\u00f2 accrebbe il prestigio del giornale.\nNel corso degli anni il direttore Luzzatto divenne socio di maggioranza della societ\u00e0 editrice. Nell'anno 1900 il quotidiano raggiunse la ragguardevole tiratura di 200.000 copie, superiore anche alla media dei giornali milanesi. Il 12 maggio dello stesso anno mor\u00ec Luzzatto.\nDal 1900 al 1923.\nNell'ottobre 1900 la famiglia Luzzatto cedette la propriet\u00e0 del giornale a una cordata di cui faceva parte il primo direttore, Luigi Roux, che torn\u00f2 alla guida del giornale. \"La Tribuna\" fece una virata sul fronte politico, passando dallo schieramento anti-giolittiano al fronte giolittiano: il direttore Roux condusse il giornale su una linea di cauto appoggio al politico piemontese.\nNel 1901 venne alla luce nella capitale un quotidiano liberale di opposizione a Giolitti, \"Il Giornale d'Italia\". Ebbe da subito un buon successo di vendite, mettendo sempre pi\u00f9 in difficolt\u00e0 il quotidiano di Roux.\nNel 1909 \"La Tribuna\" pass\u00f2 nuovamente di mano: fu acquistato da una cordata comprendente la Banca Commerciale Italiana di Milano ed alcuni industriali del settore siderurgico, tra cui l'Ilva di Genova. La manovra fu orchestra da Giovanni Giolitti, che voleva un giornale a lui favorevole nella capitale per controbilanciare l'avversione del \"Giornale d'Italia\". Il nuovo direttore fu Olindo Malagodi, amico personale di Giolitti.\nSulla \"Tribuna\" degli anni dieci spiccavano i nomi, tra i collaboratori, di Gabriele d'Annunzio, Emilio Cecchi, Silvio d'Amico e Filippo Naldi. La \"Tribuna Illustrata\" reggeva il confronto con il settimanale concorrente, la \"Domenica del Corriere\". Nel dicembre 1911 nacque il supplemento mensile \"Noi e il mondo\", che usc\u00ec fino al 1931. Stampata in ottavo, la foliazione vari\u00f2 tra le 80 e le 100 pagine.\nNel 1915, in occasione dell'entrata dell'Italia nella Prima guerra mondiale il quotidiano mantenne una posizione neutrale. Nello stesso anno a seguito del terremoto della Marsica diede vita ad una raccolta di fondi per realizzare un primo insediamento di baracche a Celano nel quartiere che prese il nome del quotidiano.\nDal 1923 al 1946.\nNel 1923, con l'avvento del regime mussoliniano, \"La Tribuna\" fu rilevata da un gruppo finanziario filofascista. Olindo Malagodi lasci\u00f2 il giornale, la cui direzione venne assunta da Tullio Giordana.Il 26 dicembre 1925 il quotidiano assorb\u00ec \"L'Idea nazionale\", organo dell'Associazione Nazionalista Italiana, il cui nome venne posto sotto la testata. Il nuovo direttore fu Roberto Forges Davanzati.\nNel 1938 l'editrice de \"La Tribuna\" (che gestiva il quotidiano, il supplemento \"Tribuna Illustrata\" e il settimanale umoristico \"Il travaso delle idee\") fu ceduta alla Confederazione fascista degli agricoltori. Nel 1942 il nuovo proprietario divenne la Banca Nazionale dell'Agricoltura. Durante gli anni '30 e '40 tenne sul quotidiano una regolare rubrica di critica letteraria, teatrale e cinematografica Arnaldo Frateili, con il cognome leggermente modificato in Fratelli.\nCon la Liberazione di Roma (4 giugno 1944) le pubblicazioni del quotidiano furono sospese.Il quotidiano torn\u00f2 in edicola con una nuova testata (\"La Tribuna del popolo\") il 6 febbraio 1945 con la direzione di Gaetano Natale, ma ebbe vita breve e chiuse il 1\u00ba dicembre 1946."}
{"id": "1323528", "revid": "1573940", "url": "https://it.wikipedia.org/wiki?curid=1323528", "title": "Basilica di San Valentino", "text": "La basilica di San Valentino \u00e8 uno dei monumenti religiosi della citt\u00e0 di Terni.\nStoria.\nIl primo edificio risale al IV secolo, e fu costruito sopra la tomba del martire san Valentino, presso un'antica necropoli paleocristiana. Fu distrutta nel VI secolo dai Goti, e ricostruita poi nel VII secolo in due fasi distinte, la prima tra il 625 e il 632 e la seconda tra il 642 e il 648, quando la gestione dell'edificio fu affidata ai Benedettini.\nNel 742 la basilica fu teatro dello storico incontro tra il re longobardo Liutprando e papa Zaccaria. Il luogo dell'evento fu scelto dal sovrano dei Longobardi proprio per la presenza della salma del santo che si diceva avesse propriet\u00e0 taumaturgiche. In quell'incontro Liutprando don\u00f2 alla Chiesa di Roma diverse citt\u00e0, tra le quali Sutri.\nL'attuale edificio risale per\u00f2 al XVII secolo, quando sotto il pontificato di papa Paolo V vennero iniziate con successo le ricerche delle reliquie del santo nel luogo in cui sorgevano le prime chiese. La nuova basilica fu ultimata nel 1618 quando vi furono traslati i resti del corpo del san Valentino ospitati nel frattempo nella cattedrale di Terni. Nel 1626, in occasione di una visita dell'arciduca Leopoldo V d'Austria, costui si fece carico, prima di ripartire, per le spese della costruzione di un nuovo altare maggiore in marmo che venne completato nel 1632. Dietro l'altare maggiore si trova il coro con la cosiddetta \"confessione di San Valentino\", ovvero un altare, costruito proprio sopra la tomba del martire, al centro del quale si trova un dipinto risalente al XVII secolo che celebra il martirio del santo."}
{"id": "1323532", "revid": "14691", "url": "https://it.wikipedia.org/wiki?curid=1323532", "title": "Deadvlei", "text": ""}
{"id": "1323533", "revid": "14691", "url": "https://it.wikipedia.org/wiki?curid=1323533", "title": "Dead Vlei", "text": ""}
{"id": "1323534", "revid": "1870773", "url": "https://it.wikipedia.org/wiki?curid=1323534", "title": "Half-adder", "text": "L'half adder, detto anche semisommatore, \u00e8 un componente elettronico digitale che esegue la somma di due bit A e B e la presenta sull'uscita S; inoltre viene calcolato anche il riporto C, senza tener conto per\u00f2 di un riporto precedente. La somma binaria di due bit si calcola allo stesso modo della somma di due numeri decimali, per cui il riporto \u00e8 generato se e solo se i due addendi sono pari a 1. L'insieme di due half-adder e una porta logica OR, opportunamente collegati, restituisce un full-adder.\nLa seguente tabella della verit\u00e0 mostra la relazione tra gli ingressi e le uscite dell'unit\u00e0.\nIl circuito \u00e8 costituito, di conseguenza, da una porta AND e una porta XOR."}
{"id": "1323535", "revid": "14691", "url": "https://it.wikipedia.org/wiki?curid=1323535", "title": "Hiddenvlei", "text": ""}
{"id": "1323537", "revid": "14691", "url": "https://it.wikipedia.org/wiki?curid=1323537", "title": "Hidden Vlei", "text": ""}
{"id": "1323538", "revid": "14691", "url": "https://it.wikipedia.org/wiki?curid=1323538", "title": "Petrified Dunes", "text": ""}
{"id": "1323540", "revid": "110157", "url": "https://it.wikipedia.org/wiki?curid=1323540", "title": "Ny Carlsberg Glyptotek", "text": "Il Ny Carlsberg Glyptotek \u00e8 un museo della Danimarca, ubicato a Copenaghen, in Dantes Plads 7.\n\u00c8 una collezione privata fondata da Carl Jacobsen (1842-1914), industriale della famosa birra Carlsberg (fondata da suo padre Jacob Christian Jacobsen), nonch\u00e9 fondatore della Ny Carlsberg (successivamente fusasi con l'azienda paterna) da cui il museo ha preso il nome.\nIl museo espone opere di Paul Gauguin, Jean-Fran\u00e7ois Millet e Henri de Toulouse-Lautrec."}
{"id": "1323542", "revid": "110157", "url": "https://it.wikipedia.org/wiki?curid=1323542", "title": "La Notte (quotidiano)", "text": "La Notte fu un giornale quotidiano del pomeriggio pubblicato dal 1952 al 1995.\nFondato dall'industriale bergamasco Carlo Pesenti e diretto dal 1952 al 1979 dal giornalista Nino Nutrizio, fu tra i giornali milanesi pi\u00f9 diffusi negli anni cinquanta e sessanta, arrivando alla tiratura di circa copie.\nStoria.\nLa fondazione.\nAll'inizio degli anni cinquanta, in piena ricostruzione, gli ambienti industriali italiani temevano la crescente influenza dei partiti di sinistra nella vita pubblica, nonostante la sconfitta patita nelle elezioni del 1948. L'industriale del cemento Carlo Pesenti ebbe l'idea di finanziare un quotidiano che sostenesse il consenso dell'opinione pubblica a favore della nuova legge elettorale maggioritaria varata per le Politiche del 1953. Il giornale sarebbe dovuto uscire per tutta la durata della campagna elettorale, per poi cessare le pubblicazioni.\nPer trovare la persona idonea a dirigere il quotidiano, Pesenti si consult\u00f2 con monsignor Ernesto Pisoni, direttore del giornale cattolico \"L'Italia\". Serviva un giornalista non apertamente schierato, con un'adeguata competenza in materia sportiva (per attirare i lettori appassionati di calcio) e disposto a lasciare ad altri la scelta dei contenuti redazionali.\nLa nomina del quarantenne Nino Nutrizio (allora noto solo come cronista sportivo) suscit\u00f2 inizialmente reazioni di scetticismo da parte dei suoi colleghi, perch\u00e9 non ritenuto all'altezza di dirigere un giornale, soprattutto a causa della concorrenza, che nella piazza milanese vedeva quotidiani affermati come \"Milano Sera\" e \"Corriere Lombardo\", oltre al \"Corriere d'Informazione\" (edizione pomeridiana del \"Corriere della Sera\").\nIl periodo d'oro (1953-1970).\nIl primo numero esce il 7 dicembre 1952 (esattamente sei mesi prima delle elezioni), ma l'esito (solo 1 000 copie) sembra piuttosto deludente. L'impostazione di Nutrizio, che dedicava ampio spazio alle notizie di cronaca e di sport, redatte in maggioranza da giovani cronisti con un taglio asciutto e diretto, permette per\u00f2 la conquista di molti lettori in pochi mesi. La tiratura salir\u00e0 costantemente negli anni successivi sino a raggiungere le 250 000 copie, delle quali ben 80 000 vendute nella sola Milano.\nBen presto la propriet\u00e0 abbandona l'idea di cessare le pubblicazioni dopo le elezioni del 1953 e \"La Notte\" diviene uno dei pi\u00f9 significativi mezzi di informazione pomeridiana dell'Italia settentrionale di orientamento liberale e controcorrente.\nTra le innovazioni introdotte dal giornale vi sono:\nNel 1956 \"La Notte\" annunci\u00f2 in prima pagina la vincita di 5 milioni di lire di una concorrente di \"Lascia o raddoppia?\", Paola Bolognani. Per la prima volta nel giornalismo italiano una notizia relativa a una trasmissione televisiva riceveva tale importanza.\nIl 1\u00ba aprile 1966, La Notte assorbe il \"Corriere Lombardo\" e la redazione raggiunge il numero di 75 giornalisti.\nGli anni settanta e ottanta.\nNella seconda met\u00e0 degli anni settanta la tiratura inizia a declinare, a causa dell'avvento delle prime TV private e dell'incremento del traffico stradale, che rende sempre pi\u00f9 difficile al giornale (stampato in prima edizione a mezzogiorno) raggiungere in tempo le edicole pi\u00f9 periferiche. Si decide quindi di rafforzare l'edizione pomeridiana, con l'aggiunta di notizie fresche, al fine di dare pi\u00f9 \"ossigeno\" alle vendite. L'esperimento fornisce qualche buon risultato. \nNel 1979, dopo ben 27 anni di direzione, Nino Nutrizio lascia la guida del giornale. Dopo di lui si alterneranno altri professionisti come Livio Caputo, Pietro Giorgianni, Carlo Palumbo e Cesare Lanza. Nel 1984 la propriet\u00e0 passa a Edilio Rusconi. Nel 1987 il quotidiano dichiara 140.000 copie di tiratura.\nLa chiusura.\nNell'estate 1993 Rusconi cede il quotidiano a Paolo Berlusconi, che lo gestisce tramite la Siq S.p.A.\nIl giornale cessa le pubblicazioni il 30 gennaio 1995. Un tentativo di riportarlo in edicola da parte dei giornalisti, viene effettuato nel 1997, ma dura solo pochi mesi. \nIl tentativo di \"rilancio\" on line (2009).\nNel 2009 la Catapano Editore rileva il marchio \u00abLa Notte\u00bb e rilancia la testata online. \nDirettori.\n\"Nominati da Carlo Pesenti\"\n\"Nominati da Edilio Rusconi\"\n\"Nominati da Paolo Berlusconi\"\nFirme.\nSu \u00abLa Notte\u00bb hanno esordito e contribuito alcune firme, note e molto note, del giornalismo italiano:"}
{"id": "1323546", "revid": "1214201", "url": "https://it.wikipedia.org/wiki?curid=1323546", "title": "Degerfors Idrottsf\u00f6rening", "text": "Il Degerfors Idrottsf\u00f6rening, meglio noto come Degerfors IF, \u00e8 una societ\u00e0 calcistica svedese con sede nella citt\u00e0 di Degerfors. Nel 2021, a 24 anni di distanza dall'ultima apparizione, il club \u00e8 tornato a militare in Allsvenskan, la massima divisione del campionato svedese.\nLo Stora Valla, che ne ospita le partite interne, ha una capacit\u00e0 di 7.500 spettatori.\nGunnar Nordahl debutt\u00f2 nel campionato di Allsvenskan con questa squadra nel 1940-1941. Fu anche il primo club allenato da Sven-G\u00f6ran Eriksson, nel 1977.\nStoria.\nIl club venne fondato il 13 gennaio 1907 principalmente su iniziativa dei lavoratori della locale industria del ferro. Nel 1919 il club fu oggetto di una scissione, quando alcuni abitanti del quartiere di Janneslund crearono un proprio club, il quale sottrasse alcuni giocatori al Degerfors IF. I due club tornarono uniti nel 1938 dopo anni di trattative. Durante i primi anni, tra gli sport praticati dalla societ\u00e0 oltre al calcio c'erano anche l'atletica leggera, lo sci e il pattinaggio di figura.\nLa squadra si debutt\u00f2 nella seconda serie nazionale in occasione del campionato 1932-1933. Quell'anno retrocedette, ma seppe immediatamente riconquistare la categoria per poi affermarsi stabilmente. Al termine della Division II 1937-1938, il Degerfors arriv\u00f2 primo nel suo raggruppamento, poi sconfisse il Malm\u00f6 BI in un doppio spareggio e conquist\u00f2 cos\u00ec la promozione nella massima serie.\nIl debutto in Allsvenskan si concluse con un penultimo posto e con il conseguente ritorno in seconda serie, ma gi\u00e0 l'anno successivo il Degerfors riconquist\u00f2 la promozione. Nell'Allsvenskan 1940-1941 la squadra chiuse al secondo posto in classifica, a due punti di distanza dall'H\u00e4lsingborgs IF (oggi noto come Helsingborgs IF). Nel 1942-1943 un giocatore del Degerfors \u2013 il futuro giocatore di Milan e Roma Gunnar Nordahl \u2013 si laure\u00f2 per la prima volta capocannoniere dell'Allsvenskan grazie alle sue 16 reti. In quegli anni il club spesso otteneva piazzamenti di centroclassifica, ma nell'Allsvenskan 1953-1954 fin\u00ec il torneo nuovamente due punti sotto la testa della classifica, in questo caso con un terzo posto finale.\nNell'Allsvenskan 1955-1956 il Degerfors termin\u00f2 ultimo e retrocesse, ritrovando poi la massima serie al termine della Division II 1959 a seguito degli spareggi vinti contro il Landskrona BoIS.\nIl 1963 fu un altro anno in cui la squadra arriv\u00f2 vicina al titolo nazionale chiudendo nuovamente al secondo posto, a due punti dalla vetta, grazie anche alle 17 reti del capocannoniere Lars Heineman. Nel 1966 il Degefors lasci\u00f2 l'Allsvenskan, e nel 1971 scese ulteriormente di categoria, iniziando un periodo di frequente spola fra seconda e terza serie negli anni a venire.\nIl campionato di Allsvenskan 1993 vide la squadra partecipare alla massima serie per la prima volta dagli anni '60. Fu anche l'anno della storica conquista della Coppa di Svezia, con la vittoria per 3-0 sul Landskrona BoIS nella finale del Gamla Ullevi di G\u00f6teborg. Questo trofeo diede al club la possibilit\u00e0 di partecipare alla Coppa delle Coppe 1993-1994, in cui il Degerfors usc\u00ec ai sedicesimi di finale contro il Parma.\nLa retrocessione avvenuta nell'Allsvenskan 1997 fu l'inizio di un altro lungo periodo di assenza dai vertici del calcio nazionale. Due anni pi\u00f9 tardi si concretizz\u00f2 una nuova discesa in terza serie, categoria in cui il club rimase per cinque stagioni. Dal 2005 in poi (ad eccezione dell'annata 2009 trascorsa in Division 1) il Degefors ha sempre militato in Superettan.\nAll'ultima giornata della Superettan 2020 la squadra riusc\u00ec a centrare la promozione in Allsvenskan, categoria che mancava dall'ultima apparizione datata 1997.\nOrganico.\nRosa 2021.\n\"Aggioranta al 4 agosto 2021.\""}
{"id": "1323548", "revid": "2051170", "url": "https://it.wikipedia.org/wiki?curid=1323548", "title": "Marley Marl", "text": "Biografia.\nEra il produttore all'interno del gruppo Juice Crew, noto per l'accesa rivalit\u00e0 con i Boogie Down Productions, considerata come il primo dei cosiddetti \"beef\" dell'hip hop, contrasti che si sviluppavano attaccando nei propri dischi il gruppo rivale e che a volte trascendevano in scontri fisici tra sostenitori delle due fazioni. La Juice Crew includeva Big Daddy Kane, Biz Markie, Craig G, Roxanne Shant\u00e9, Kool G Rap, MC Shan (suo cugino) e Masta Ace; Marl produsse anche pezzi per artisti esterni tra cui King Tee e LL Cool J. Ha anche avuto un ruolo importante nella carriera di Eric B. &amp; Rakim, producendo i loro primi successi \"My Melody\" e \"Eric B. Is President\", mixando in modo inedito campionamenti di James Brown e suoni sintetizzati.\nCarriera.\nMarley Marl \u00e8 stato uno dei pionieri del campionamento nell'hip hop. Cominci\u00f2 come produttore di musica electro, ma i suoi dischi divennero sempre pi\u00f9 pieni di campionamenti, come si pu\u00f2 notare comparando gli LP di MC Shan \"Down By Law\" (1987) e \"Born to be Wild\" (1988). I ritmi diventavano meno elettronici, con le batterie che diminuivano la loro rilevanza. Marl inizi\u00f2 la carriera lavorando per l'etichetta Tuff City, debuttando con un proprio pezzo intitolato \"DJ Cuttin\" nel 1985, pubblicato con lo pseudonimo di \"NYC Cutter\". Biggie Smalls gli ha reso omaggio, riconoscendolo come uno dei suoi primi modelli, nel pezzo \"Juicy\" del 1994. Marley Marl lavora ancora oggi e la sua musica ha influenzato RZA, DJ Premier oltre a Pete Rock, suo amico di lunga data. Nel 1996 produce per conto di Capone-N-Noreaga, la canzone \"L.A. L.A.\" un diss al Dogg Pound per la canzone \"New York, New York\", in cui i rapper della costa ovest insultavano la citt\u00e0 di New York distruggendo i palazzi della citt\u00e0 stessa come mancanza di rispetto. Nel seguente brano, partecipano anche i Mobb Deep e Tragedy Khadafi.\nMarley Marl e KRS-One hanno pubblicato il disco \"Hip-Hop Lives\" nel maggio 2007, con Marl come produttore esecutivo. Come raccont\u00f2 a AllHipHop.com in una intervista a marzo 2006, successe tutto con una telefonata: \"Mi chiamarono e egli salt\u00f2 al telefono e mi disse che sarebbe stato spettacolare per l'hip hop... La mia motivazione per questo progetto era mostrare a questi ragazzi che le rivalit\u00e0 (\"beef\") nell'hip hop non sono cos\u00ec serie.\"\nIl 5 giugno 2007 Marley Marl ha avuto un attacco cardiaco. \u00c8 stato dimesso dall'ospedale tre giorni dopo. In un'intervista a \"The Source\" ha attribuito i malanni cardiaci alla tensione causata dalle sue preoccupazioni di essere un buon padre."}
{"id": "1323549", "revid": "2730", "url": "https://it.wikipedia.org/wiki?curid=1323549", "title": "Biggie Smalls", "text": ""}
{"id": "1323551", "revid": "1564910", "url": "https://it.wikipedia.org/wiki?curid=1323551", "title": "Eduardo Chillida", "text": "Biografia.\nNasce da una famiglia profondamente radicata nei Paesi Baschi. Il padre Pedro Chillida, militare, era una persona con inclinazioni artistiche verso il disegno e la pittura.\nEduardo si iscrive all'Accademia nel 1939 dove conosce Ignacio Malaxecheverria, l'unica persona che riconoscer\u00e0 come maestro di vita. Fu anche portiere della squadra di calcio Real Sociedad de F\u00fatbol fino ad un infortunio al ginocchio che gli far\u00e0 abbandonare lo sport ed apprezzare le lunghe passeggiate in montagna.\nNel 1943 comincia a studiare architettura mentre il fratello Gonzalo Chillida si dedica alla pittura, ma nel 1947 abbandona questi studi per dedicarsi alla scultura trasferendosi a Parigi.\nSecondo numerosi critici, tra cui Cosme de Bara\u00f1ano, \u00e8 a Parigi che l'opera di Chillida inizia a prendere corpo. \u00c8 qui che realizza le sue prime sculture in gesso, stimolato dalla scultura greca arcaica esposta nel Museo del Louvre. Nel 1950 si sposa con Pilar Belzunce a San Sebasti\u00e1n ed insieme si trasferiscono a Parigi dove debutter\u00e0 nello stesso anno con la mostra Les Mains Eblouis.\nIn questa epoca inizia la sua amicizia con il pittore Pablo Palazuelo. \u00c8 sempre in questi anni che inizia anche la sua rivalit\u00e0 con lo scultore Jorge Oteiza. Entrambi con un'arte legata alla tradizione costruttivista, anche se ciascuno lavora su tematiche parzialmente differenti - come spieg\u00f2 in diversi libri ed articoli il critico d'arte ed architettura Juan Daniel Fullaondo, Oteiza non smise di accusare Eduardo Chillida di plagio, arrivando a pubblicare nel 1991 \"Il libro dei plagi\" con fotografie delle opere di Chillida accostate ad altre simili ma anteriori di Oteiza.\nNel 1951 nasce il primo di otto figli e presto la famiglia decide di ritornare definitivamente a San Sebasti\u00e1n. Chillida realizza \"Ilarik\", la sua prima opera in ferro, materia questa che poi utilizzer\u00e0 durante tutto il resto della sua vita.\nNel 1962 partecipa, insieme ai pi\u00f9 importanti scultori internazionali dell'epoca, alla mostra Sculture nella citt\u00e0 organizzata da Giovanni Carandente nell'ambito del V Festival dei Due Mondi a Spoleto. Presenta due sculture del 1956 in ferro: \"Oyarak\" e \"Beguirari\".\nEduardo Chillida si autodefiniva \"un solitario, un solitario con Pili\". Affinch\u00e9 Chillida si dedicasse interamente all'arte, sua moglie Pilar si occup\u00f2 di tutti gli altri aspetti della vita della loro famiglia. Fin dall'et\u00e0 di 15 anni, fu il suo punto di riferimento. Oltre ad ereditare il gusto dell'arte, sua moglie ed i suoi figli hanno partecipato in progetti ambizioni come Museo Chillida-Leku e la montagna di Tindaya.\nUno degli aspetti meno conosciuti dell'opera di Eduardo Chillida \u00e8 senza dubbio la sua opera di progettista-arredatore di interni. Il lavoro per la sua residenza di famiglia del Monte Igueldo si tradusse in una atmosfera ricca di colori neutri, con mobili semplici ispirati alla tradizione popolare basca e nell'uso diretto di buona parte degli elementi costruttivi dell'edificio con funzione estetica.\nNell'ultima fase della vita, il proprio Chillida fond\u00f2 il Museo Chillida-Leku, inaugurato nell'anno 2000 nella fattoria di Zabalaga (nel comune di Hernani, nei pressi di San Sebasti\u00e1n), una bella fattoria del XVI secolo, in stile tipicamente basco, sede di un antico allevamento di cavalli, alla cui ristrutturazione Chillida lavor\u00f2 come se si fosse trattato di una scultura. Zabalaga \u00e8 circondata da un grande giardino che oggi ospita quella che probabilmente \u00e8 la maggiore collezione di opere dell'artista. \u00c8 l\u00ec dove \u00e8 possibile ammirare all'aperto gran parte delle opere di Chillida, in una atmosfera certamente magica. L'inaugurazione del Museo Chillida-Leku pot\u00e9 contare con la presenza dello scultore, gi\u00e0 malato, insieme con i Reali di Spagna, Re Juan Carlos I e la Regina Sof\u00eda, l'allora Presidente del Governo Jos\u00e9 Mar\u00eda Aznar e l'allora Cancelliere tedesco Gerhard Schr\u00f6der.\nEduardo Chillida \u00e8 morto il 19 agosto del 2002 nella sua casa del Monte Igueldo a San Sebasti\u00e1n.\nRiconoscimenti.\nNel 1950 una prima esposizione delle sue opere a Parigi stessa lo lancia nel campo della notoriet\u00e0 e da allora \u00e8 tutto un susseguirsi di premi e riconoscimenti:\nNel 1971 viene nominato docente dell'Universit\u00e0 di Harvard e nel 1994 Accademico delle Belle Arti di Madrid.\nStile.\nChillida nei suoi lavori sottolinea specialmente un profondo rispetto per la materia, per come si comporta e si modula, affrontandola sempre con discrezione. Espone la sua esperienza su temi fondamentali, come la creazione e la morte, con la stessa concretezza con cui parla della materia. La seriet\u00e0 e la profondit\u00e0 delle sue riflessioni implicano una concezione unitaria dell'esistenza umana.\nOpere.\nLe sue opere sono presenti in pi\u00f9 di 20 musei in tutto il mondo. Le sue sculture sono collocate di fronte al mare, come a San Sebasti\u00e1n (\"Peine del viento\" 1977) o ad Ondarroa o in montagna, come in Giappone, e in citt\u00e0 come Washington, Parigi, Lund, Munster, Madrid, Palma di Maiorca, Guernica, Berlino e Monaco di Baviera.\nSulla sua opera hanno scritto architetti, e filosofi come Martin Heidegger, Emil Cioran, F\u00e9lix Duque e poeti come Octavio Paz."}
{"id": "1323552", "revid": "98077", "url": "https://it.wikipedia.org/wiki?curid=1323552", "title": "Ron (distillato)", "text": ""}
{"id": "1323558", "revid": "2730", "url": "https://it.wikipedia.org/wiki?curid=1323558", "title": "Marlon Williams", "text": ""}
{"id": "1323559", "revid": "287204", "url": "https://it.wikipedia.org/wiki?curid=1323559", "title": "Eric (romanzo)", "text": "Eric (\"Faust Eric\") \u00e8 un romanzo di Terry Pratchett del 1990, nono volume della serie di genere fantasy comico del Mondo Disco, e quarto del \"sottociclo\" con protagonista il mago Scuotivento.\nTrama.\nLa tranquillit\u00e0 della cittadinanza dell'afosa Ankh-Morpork \u00e8 guastata da un misterioso fenomeno, ossia grida, vento, e come un uomo che fugge. I Maghi dell'Universit\u00e0 Invisibile convocano Morte, che rivela loro il responsabile, il mago Scuotivento, intrappolato nelle dimensioni sotterranee e con scarse probabilit\u00e0 di tornare.\nIncredibilmente per\u00f2 Scuotivento ritorna nella dimensione del Mondo Disco, richiamato da un demonologo che si rivela essere in realt\u00e0 Eric Thursley, tredicenne appassionato di arti oscure desideroso di richiamare un demone per poter esprimere tre desideri: diventare padrone del mondo, ottenere la donna pi\u00f9 bella e la vita eterna. Scuotivento cerca di spiegare di non essere un demone ma non viene creduto, e inaspettatamente per\u00f2 lo schiocco delle sue dita funziona.\nNel frattempo, il re dei demoni Astfgl \u00e8 furioso con il Duca Vassenego, che doveva occuparsi del promettente Thrusey, che poteva in futuro diventare un prezioso alleato. Scuotivento e il ragazzo si ritrovano intanto nella giunga di Klatch, rischiando di venire sacrificati dai sanguinari Tezuman, che credono Eric incarnazione del loro dio Quetzovercoatl, a cui addossano la colpa di tutti i mali che li affliggono. A raggiungerli \u00e8 per\u00f2 il fedele Bagaglio di Scuotivento, che li trae in salvo. Ad un ulteriore schiocco delle dita si ritrovano nel passato, all'interno di un cavallo di legno durante la leggendaria e decennale guerra tra Efebe e Tsort, a causa della bellissima Eleanor. Qui aiutano il generale Lavaeolus a porre fine al conflitto. In seguito il mago e il ragazzo si ritrovano nel nulla, dove fanno conoscenza del \"Creatore\", all'origine dell'universo del Mondo Disco.\nRe Astfgl appare sempre pi\u00f9 furioso, alla ricerca dei due, che paradossalmente compaiono alle porte dell'Inferno. Scoperti dal re, assistono all'attuazione del complotto di Vassanego: da quando Astfgl era diventato re, le abitudini dell'inferno erano passate dalle fiamme e torture fisiche, alla sobriet\u00e0 e torture psicologiche come la noia. Il Duca \"promuove\" Astfgl alla carica di Presidente, liberandosi di lui destinandolo a compiti burocratici, ripristinando cos\u00ec il precedente \"status quo\". Scuotivento ed Eric intanto guadagnano l'uscita dagli inferi.\nCitazioni.\nIl romanzo \u00e8 principalmente una parodia del \"Dottor Faust\", a partire dal titolo, e nel corso del volume sono presenti altri riferimenti:"}
{"id": "1323560", "revid": "384895", "url": "https://it.wikipedia.org/wiki?curid=1323560", "title": "Mus\u00e9e Toulouse-Lautrec", "text": " \nIl Mus\u00e9e Toulouse-Lautrec si trova nel \"Palais de la Berbie\" (ex sede arcivescovile, classificato Monumento storico di Francia dal 1862) ad Albi (Francia). \nIl museo espone prevalentemente opere di Henri de Toulouse-Lautrec, ma anche di Pierre Bonnard, Georges de la Tour, Raoul Dufy, Henri Matisse, Auguste Rodin, Maurice Utrillo, ecc."}
{"id": "1323564", "revid": "599013", "url": "https://it.wikipedia.org/wiki?curid=1323564", "title": "Olo Brown", "text": "Biografia.\nNativo di Apia, allora Samoa Occidentali, crebbe ad Auckland, nella cui formazione provinciale inizi\u00f2 a giocare nel 1989; all'epoca lavorava come ragioniere.\nNel 1992 esord\u00ec negli \"All Blacks\" nel ruolo di pilone e prese parte alla in cui la giunse seconda.\nPassato professionista, entr\u00f2 nella \"franchise\" di Auckland dei Blues con cui vinse le prime due edizioni del neonato Super 12.\nUn infortunio sub\u00ecto nel 1998 lo costrinse al ritiro \"de facto\", anche se mai formalmente annunciato.\nLa sua controparte inglese Jason Leonard, veterano della prima linea con pi\u00f9 di 100 presenze internazionali, defin\u00ec Brown tra gli avversari pi\u00f9 duri mai incontrati: \u00abera \u2026 incredibilmente forte. Tutto quello che voleva era ricacciarti la testa su per la spina dorsale\u00bb.\nDalla fine dell'attivit\u00e0 agonistica esercita la professione di avvocato."}
{"id": "1323574", "revid": "253269", "url": "https://it.wikipedia.org/wiki?curid=1323574", "title": "Jesse Bradford", "text": "Biografia.\nNato nel Connecticut, figlio unico di due attori pubblicitari, inizia la sua carriera a soli otto mesi partecipando ad uno spot pubblicitario. Nel 1984, a soli cinque anni, debutta sul grande schermo al fianco di Meryl Streep e Robert De Niro nel film \"Innamorarsi\", successivamente studia alla Columbia University. Nel 1990 recita in \"Presunto innocente\" con Harrison Ford, in seguito recita nei film \"Romeo + Giulietta di William Shakespeare\", \"Hackers\", \"La figlia di un soldato non piange mai\" e \"Ragazze nel pallone\". Nel 2002 \u00e8 protagonista del thriller \"Swimfan - La piscina della paura\" e del film di fantascienza \"Clockstoppers\". Partecipa ad alcuni episodi della quinta stagione di \"West Wing - Tutti gli uomini del Presidente\". Nel 2006 recita nel film bellico di Clint Eastwood \"Flags of Our Fathers\"."}
{"id": "1323581", "revid": "1855146", "url": "https://it.wikipedia.org/wiki?curid=1323581", "title": "Museo nazionale del Ducato di Spoleto", "text": "Il Museo nazionale del Ducato di Spoleto, inaugurato il 3 agosto 2007 (il progetto originale risale al 1982), \u00e8 situato all'interno della Rocca Albornoziana.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Umbria, nel dicembre 2019 divenuto Direzione regionale Musei.\nStoria.\nIl museo occupa una superficie complessiva di 1.241 metri quadrati (dei quali 864 utilizzati per l'esposizione di 190 opere), ed \u00e8 suddiviso in 15 sale che sono disposte su due livelli.\nLe opere esposte appartengono ad un arco temporale che va da IV al XV secolo, e testimoniano i secoli di passaggio dall'et\u00e0 romana alla tarda antichit\u00e0.\nLa raccolta \u00e8 composta da sarcofagi ed iscrizioni funerarie provenienti dalle aree cimiteriali situate nei dintorni di Spoleto. Si possono ammirare anche notevoli mosaici pavimentali e decorazioni scultoree risalenti al VI secolo e frammenti scultorei appartenuti ad aule di culto di epoca longobarda e carolingia-ottoniana. Vi \u00e8 anche esposta una ricca sezione pittorica che documenta il periodo romanico, nonch\u00e9 tratti dello stile rinascimentale del XV secolo.\nNel maggio del 2015 viene inserito dal MiBAC tra i \u201cGioielli Italiani\u201d: diciassette tra musei e aree archeologiche scelti nell'ambito dell'iniziativa che prevede l'ingresso gratuito riservato ai possessori del biglietto per Expo 2015."}
{"id": "1323599", "revid": "161374", "url": "https://it.wikipedia.org/wiki?curid=1323599", "title": "Slam Dunk Contest 2007", "text": ""}
{"id": "1323604", "revid": "125641870", "url": "https://it.wikipedia.org/wiki?curid=1323604", "title": "Rotte africane dei migranti", "text": "rotte dei migranti vengono indicati i percorsi abituali utilizzate da chi emigra dal continente africano verso quello europeo.\nRotte endocontinentali.\nLa maggior parte dell'emigrazione africana \u00e8 interna al continente. Ovvero dalle zone rurali alle aree urbane oppure da uno stato all'altro. Mete dell'immigrazione africana sono soprattutto il Sudafrica e i Paesi del Maghreb, in particolare la Libia, che conta da sola circa due milioni di immigrati. Alto anche il numero di rifugiati e sfollati interni, oltre due milioni, secondo i dati dell'Alto commissariato dei rifugiati dell'Onu. La maggior parte sono i profughi della regione dei grandi laghi e del corno d'Africa. Vivono nei campi profughi in Congo, Sudan, Uganda, Somalia e in misura minore in Costa d'Avorio, Ciad, Kenya, Etiopia e Sudafrica. Una parte consistente dell'esodo somalo si concentra poi sullo Yemen, sulle cui coste nel 2007 sono approdate circa 30.000 persone in fuga dalla guerra.\nRotte extracontinentali.\nUna piccola parte degli emigranti economici e dei richiedenti asilo politico africani, ha come meta l'Europa. Gli immigrati dell'Africa sub-sahariana nell'Ue erano, secondo un rapporto dell'Organizzazione Internazionale per le Migrazioni (OIM) del 2008, 800.000 persone. Secondo lo stesso rapporto la maggior parte degli emigranti dell'Africa sub-sahariana raggiungono l'Europa legalmente, con un visto turistico che poi lasciano scadere. Secondo statistiche accertate dall'IOM, ogni anno la popolazione sub-sahariana immigrata in Europa aumenta di circa 100.000 unit\u00e0. Mentre il numero dei cittadini dell'Africa sub-sahariana che attraversano clandestinamente il Mediterraneo pu\u00f2 essere stimato, secondo l'IOM, tra i 5.000 e i 25.000 all'anno. Lo stesso rapporto svela come sia maggiore il numero degli immigrati sub-sahariani residenti nei paesi del Maghreb che non in Europa. \nDei circa 120,000 emigranti sub-sahariani che entrano nei Paesi del nord Africa ogni anno, si stima che soltanto tra l'8 e il 20% continuer\u00e0 il viaggio verso l'Europa in maniera clandestina. Le rotte per attraversare il Mediterraneo sono principalmente cinque. Dalla costa atlantica africana verso l'arcipelago spagnolo delle isole Canarie. Da Marocco e Algeria verso la costa spagnola dell'Andalusia e dalle isole Baleari oppure verso le due enclave spagnole di Ceuta e Melilla. Dall'Algeria alla Sardegna. Dalla Tunisia, la Libia e l'Egitto verso la Sicilia, Malta e le isole di Lampedusa e Pantelleria. E infine dalla Turchia verso la Grecia. \nIn alcuni casi poi gli emigranti africani utilizzano la rotta dell'est europeo: atterrano con un visto turistico in Ucraina e proseguono verso Slovacchia e Polonia alla volta dell'Ue.\nPer raggiungere il Mediterraneo esistono diverse rotte. Nella maggior parte dei casi, viaggiando senza visto, si \u00e8 costretti ad attraversare il deserto del Sahara. Dall'Africa occidentale e centrale lo si fa attraversando il Mali verso l'Algeria, oppure il Niger verso la Libia. Dal Corno d'Africa la rotta \u00e8 quella che va dal Sudan verso la Libia o l'Egitto. E dall'Egitto parte la rotta verso Israele, paese nel quale circa 10.000 richiedenti asilo, in maggioranza eritrei e sudanesi, hanno fatto ingresso dalla frontiera egiziana del Sinai tra il 2006 e il 2007...\nL'Unione europea ha coinvolto i Paesi del Nordafrica nelle sue politiche di contrasto all'immigrazione che attraversa il Mediterraneo, inducendo cos\u00ec i governi locali a politiche di repressione e di \u2018rimpatrio\u2019 forzato dei migranti che, in assenza di accordi di riammissione, vengono perlopi\u00f9 ricondotti e abbandonati nei pressi delle zone sud di confine con i paesi limitrofi (Rosso, al confine mauritano con il Senegal; Oujda, al confine marocchino con l'Algeria; Tinzouatine e In Guezzam al confine algerino con il Mali e il Niger, Kufrah e Tummo, al confine libico con il Sudan e il Niger.\nNel 2007, le politiche europee di esternalizzazione dei pattugliamenti marittimi, particolarmente riuscite in Mauritania, Senegal e Marocco, hanno ridotto i flussi migratori verso la Spagna, seppure a costo di molteplici violazioni dei diritti umani. Allo stesso tempo per\u00f2 sono aumentati i flussi nel Mediterraneo centrale e orientale, verso l'Italia e la Grecia.\nAttraversare le diverse frontiere dell'Africa e i loro complessi apparati di sicurezza e di criminalit\u00e0, o di corruzione, \u00e8 per molti migranti subsahariani un'odissea umana di cui si hanno spesso poche tracce e testimonianze. Il viaggio comporta un grandissimo costo in termini economici (migliaia di euro, in aree nelle quali il reddito procapite \u00e8 per gran parte della popolazione inferiore ad 1 euro al giorno) ed in termini di rischio per la vita stessa. Altissimo \u00e8 infatti il numero delle vittime nelle traversate dei deserti, del mare o durante altre tappe del viaggio. Oltre 12.000 sarebbero i morti alle frontiere dell'Ue dal 1988, secondo le notizie riportate dalla stampa internazionale. Alcuni studiosi danno un'interpretazione dell'emigrazione africana da un punto di vista culturale-simbolico, sostenendo che nell'Africa sub-sahariana il viaggio sia spesso vissuto come una variante, o un'alternativa, dei riti di iniziazione tradizionali."}
{"id": "1323609", "revid": "33689", "url": "https://it.wikipedia.org/wiki?curid=1323609", "title": "Dark Messiah of might and magic", "text": ""}
{"id": "1323613", "revid": "125207", "url": "https://it.wikipedia.org/wiki?curid=1323613", "title": "Consiglio Xindi", "text": ""}
{"id": "1323614", "revid": "36426", "url": "https://it.wikipedia.org/wiki?curid=1323614", "title": "Castel Lueghi", "text": "Castel Lueghi (in sloveno grad Predjama, in tedesco \"H\u00f6hlenburg Lueg\") \u00e8 un castello della Slovenia il cui inizio della costruzione risale al XIII secolo.\nNel periodo tra le due guerre mondiali la localit\u00e0 omonima nel quale \u00e8 situato si trovava in territorio italiano inquadrato nella provincia di Trieste, nel comune di Bucuie, che attualmente dipende dalla citt\u00e0 di Postumia (Carniola Interna-Carso), dalla quale il castello dista circa 9 chilometri.\nStoria e descrizione.\nIl maniero, considerato inespugnabile essendo situato al riparo di una grotta carsica su una parete di roccia alta 123 metri, era il rifugio del \"cavaliere Erasmo\"; all'interno (aperto al pubblico), si possono vedere la zona abitativa, la cappella, le prigioni, ricostruzioni di personaggi dell'epoca, mobilio ed opere d'arte con una piet\u00e0 del 1420.\nL'aspetto attuale del castello \u00e8 dovuto alle edificazioni effettuate dai Gallemberg e dai Kobenzl successivamente al periodo di Erasmo.\nL'edificio, direttamente adiacente al fianco della montagna, d\u00e0 accesso ad una cavit\u00e0 con un'apertura con panorama sui dintorni.\nIl castello nasconde l'ingresso ad un vasto sistema di grotte carsiche, che si snoda nel sottosuolo su pi\u00f9 livelli, ed al cui interno si trova anche la \"tana di Erasmo\".\nOgni mese di luglio si tiene \"la giostra di Erasmo\" dove avvengono vari tornei e dove villaggio ed abitanti si travestono con abiti medioevali.\nErasmo di Lueg.\nErasmus Lueger (Erasmo di Lueg, o anche Luegher), un signorotto del luogo, avuta l'investitura baronale nel 1478 dall'imperatore Federico III d'Asburgo, si rifugiava nel castello di \"Predjama\" (Castel Lueghi) dopo le sue scorrerie (all'inizio non note al sovrano) attraverso la strada che collegava, passando per Lubiana e Graz, Trieste e Vienna.\nIl suggestivo maniero, imprendibile e costruito sopra una grotta nel monte, aveva la particolarit\u00e0 di possedere un cunicolo che lo collegava con il fiume Vipacco, dall'altra parte dell'altura. Il cunicolo venne astutamente utilizzato dal Lueger per i suoi rifornimenti quando la rocca fu sotto assedio per mesi da parte delle truppe imperiali che avevano l'ordine di bloccarlo per le sue attivit\u00e0 ladresche.\nSecondo una leggenda popolare ma infondata, \nVicino all'attuale autostrada per Lubiana, oltre la gola dove il Lueger metteva in atto le sue scorrerie, c'\u00e8 un cavalcavia che si chiama eloquentemente \"Ravbarkomanda\" (dal tedesco Rauberkommando), ossia banda dei ladroni (nel periodo italiano noto come \"Casa dei Banditi\")."}
{"id": "1323618", "revid": "110157", "url": "https://it.wikipedia.org/wiki?curid=1323618", "title": "Computer &amp; Communication Industry Association", "text": "La Computer &amp; Communication Industry Association (CCIA) \u00e8 un'organizzazione internazionale senza fini di lucro dedicata all'innovazione e al miglioramento dell'accesso della societ\u00e0 all'informazione e alle comunicazioni che si impegna per una libert\u00e0, non solo formale, nel mondo web e dell'informatica. Vi aderiscono aziende di primissimo livello mondiale come Dish Network, eBay, Facebook, Google, Intuit, Uber, nVidia, Sprint Nextel e Amazon. Edita il sito Patent Progress \nHa sede a Washington e un ufficio di rappresentanza a Bruxelles per i rapporti con l'Unione europea.\nL'associazione interviene nelle cause, anche di importi estremamente elevati, come quella che ha contrapposto Samsung e Apple. Ha cercato di costituirsi anche nella causa contro la Microsoft, ma la sua richiesta \u00e8 stata respinta dal giudice. Ha finanziato studi per dimostrare la pericolosit\u00e0 per lo sviluppo tecnologico dell'eccessivo ricorso ad azioni legali in materia brevettuale.\n\u00c8 intervenuta anche in audizioni al Senato degli Stati Uniti.\nConduce, secondo lo stile statunitense, anche un'importante azione di lobbying per una migliore definizione del fair use e una interpretazione pi\u00f9 estensiva delle norme del Digital Millennium Copyright Act, pubblicando atti che dimostrano l'importanza nell'economia statunitense del fair use. Svolge attivit\u00e0 anche sull'estensione della libert\u00e0 d'uso di internet in Cina."}
{"id": "1323625", "revid": "309289", "url": "https://it.wikipedia.org/wiki?curid=1323625", "title": "Tobol", "text": "Il Tobol () \u00e8 un fiume della Russia siberiana occidentale e del Kazakistan, affluente di sinistra dell'Irty\u0161.\nPercorso.\nNasce in territorio kazako, nella regione di Qostanay; scorre successivamente con andamento abbastanza regolare, con percorso sud-sudovest/nord-nordest.\nNel tratto kazako il fiume drena la zona del Rialto del Turgaj, successione di rilievi collinari che segnano il confine geologico fra il Bassopiano Siberiano Occidentale e il Bassopiano Turanico; in questo tratto tocca alcune citt\u00e0 importanti come Tobol, Rudnyj e Qostanaj.\nSegna quindi successivamente per alcune decine di chilometri il confine fra Russia e Kazakistan, ricevendo i due importanti affluenti Uj e Ubagan, entrando poi in Russia nella zona della steppa dell'I\u0161im e bagnando la citt\u00e0 di Kurgan.\nProseguendo nel suo cammino, il fiume entra nell'enorme pianura della Siberia occidentale, piatta e paludosa, che percorre per qualche centinaio di chilometri, toccando la citt\u00e0 di Jalutorovsk e ricevendo da sinistra gli affluenti Iset', Tura e Tavda, prima di sfociare, dopo quasi 1.600 chilometri di corso, nell'Irty\u0161, in prossimit\u00e0 dell'importante citt\u00e0 di Tobol'sk, che dal fiume ha preso il nome.\nIl Tobol \u00e8 navigabile per pi\u00f9 di 400\u00a0km a monte della foce.\nRegime.\nIl Tobol ha un regime in tutto analogo a quello della grande maggioranza dei fiumi russi.\nIl fiume \u00e8 gelato, mediamente, da fine ottobre - novembre fino a fine aprile - primi di maggio; verso la fine di questo periodo si raggiungono i valori minimi di portata, mentre nel periodo tardo primaverile ed estivo si hanno le piene pi\u00f9 importanti, che si prolungano fino a met\u00e0 luglio nell'alto corso, ad inizio agosto nel basso corso, situato in zona dal clima estivo pi\u00f9 freddo e umido.\nI valori medi di portata annui oscillano dai 26\u00a0m\u00b3/s dell'alto corso ai circa 800 della foce; questi valori possono salire, rispettivamente, fino a circa 350 e pi\u00f9 di 6.000 al culmine della piena."}
{"id": "1323631", "revid": "1226", "url": "https://it.wikipedia.org/wiki?curid=1323631", "title": "Xindus", "text": ""}
{"id": "1323633", "revid": "729019", "url": "https://it.wikipedia.org/wiki?curid=1323633", "title": "Mura di Cascina", "text": "Le mura di Cascina circondavano l'antico abitato del paese al centro, nel corso dei secoli, di guerre e scaramucce tra la Repubblica di Pisa e Firenze.\nFurono edificate nel XIII secolo in pietra e laterizio. Si notano diverse fasi costruttive, quindi \u00e8 molto probabile che siano state innalzate in epoche successive e a seconda del clima politico della regione. Due erano le porte che si aprivano per consentire il passaggio sull'asse est-ovest, ed erano la Porta Pisana e la Porta Fiorentina, entrambe scelleratamente demolite sul finire dell'Ottocento per far passare il \"trammino\", anch'esso oggigiorno scomparso.\nAltri tratti delle mura furono demoliti per creare nuovi accessi e per \"dare aria\" al paese, altri oggi sono visibili solo internamente, in quanto inglobati nei numerosi capannoni industriali sorti nel XX secolo per dare spazio all'industria del mobile.\nParticolari sono le torri angolari a pianta pentagonale.\nAll'esterno delle mura era presente un fossato, secondo alcuni, alimentato dal torrente Cascina, oggigiorno confluente del fiume Era a Ponsacco.\nPer oltrepassare il fossato erano probabilmente presenti due ponti levatoi, poi sostituiti con due ponti fissi in mattoni."}
{"id": "1323634", "revid": "36426", "url": "https://it.wikipedia.org/wiki?curid=1323634", "title": "San Jacopino", "text": ""}
{"id": "1323635", "revid": "1543377", "url": "https://it.wikipedia.org/wiki?curid=1323635", "title": "Suzuki GSR 600", "text": "La Suzuki GSR 600 \u00e8 una motocicletta appartenente alla categorie delle naked, presentata a Parigi nel 2005 e prodotta dall'azienda giapponese Suzuki dal 2006.\nUtilizza il motore a quattro tempi e quattro cilindri in linea del Suzuki GSX-R 600 opportunamente rivisto per una maggiore erogazione ai regimi medio-bassi ed in Europa \u00e8 in vendita nell'unica cilindrata di 600 cm\u00b3.\nTra le caratteristiche che colpiscono l'occhio vi \u00e8 il quadro strumenti, fornito di grande contagiri in posizione centrale in formato analogico, mentre il tachimetro e il contachilometri sono in formato digitale. Altrettanto di particolare impatto visivo l'alloggiamento degli indicatori di direzione nel serbatoio e l'insieme totale della linea, molto spigolosa.\nLa configurazione ciclistica \u00e8 invece abbastanza classica con forcella telescopica all'anteriore e monoammortizzatore al posteriore, mentre il telaio e il forcellone sono in alluminio.\nAltrettanto classico per le due ruote di questo tipo \u00e8 l'impianto frenante, composto da un doppio freno a disco sull'anteriore, accompagnato da un disco singolo sulla ruota posteriore.\nIl motore \u00e8 ad iniezione, raffreddato a liquido con una potenza dichiarata di 98 cv.\nNella versione in vendita dal 2008 \u00e8 stato reso disponibile anche l'ABS oltre che un cupolino di serie per offrire maggiore protezione aerodinamica e di nuovi specchietti retrovisori.\nNelle prove su strada effettuate dalle riviste di settore \u00e8 risultata una motocicletta dalle buone prestazioni sui percorsi misti e priva di particolari difetti, con l'unica limitazione, dovuta alla conformazione stessa delle moto naked, di scarso riparo aerodinamico alle alte velocit\u00e0."}
{"id": "1323637", "revid": "2175", "url": "https://it.wikipedia.org/wiki?curid=1323637", "title": "Rotte dei migranti dall'Africa all'Europa", "text": ""}
{"id": "1323639", "revid": "51032", "url": "https://it.wikipedia.org/wiki?curid=1323639", "title": "Memorie d'un cuoco d'astronave", "text": ""}
{"id": "1323650", "revid": "62004", "url": "https://it.wikipedia.org/wiki?curid=1323650", "title": "Pedro Lu\u00eds Vincen\u00e7ote", "text": ""}
{"id": "1323659", "revid": "1214201", "url": "https://it.wikipedia.org/wiki?curid=1323659", "title": "Norrby Idrottsf\u00f6rening", "text": "Il Norrby Idrottsf\u00f6rening, meglio noto come Norrby IF o semplicemente Norrby, \u00e8 una societ\u00e0 calcistica svedese con sede nella citt\u00e0 di Bor\u00e5s. Milita in Superettan, la seconda divisione del campionato svedese.\nStoria.\nFondata il 27 aprile 1927, la squadra ha come miglior risultato la promozione in Allsvenskan, la massima divisione, nel 1955. Nella stagione 1955-1956, dopo aver vinto solo tre partite, la squadra retrocesse e non fece pi\u00f9 ritorno in massima divisione.\nA partire dalla stagione 2017, il club torn\u00f2 a militare in Superettan, la seconda serie svedese, da cui mancava dal 1998.\nRivalit\u00e0.\n\u00c8 tradizionalmente sentita la rivalit\u00e0 con la squadra, concittadina, dell'. Nonostante ci\u00f2, i due club si incontrano raramente, visti i diversi campionati a cui abitualmente partecipano."}
{"id": "1323663", "revid": "1573940", "url": "https://it.wikipedia.org/wiki?curid=1323663", "title": "Acrochordus granulatus", "text": "L'acrocordo granulato (Acrochordus granulatus ()), detto anche serpente lima minore, \u00e8 una specie di serpente che vive nei mari dell'India e dell'Asia meridionale, fino alle Isole Salomone e all'Australia settentrionale.\nDescrizione.\n\u00c8 un animale completamente acquatico e quasi inerme sulla terraferma. La sua pelle si ferisce facilmente, per lo meno in cattivit\u00e0, nonostante abbia una superficie decisamente ruvida (da qui il nome comune).\nGli acrocordi granulati sono sessualmente dimorfici: i maschi sono molto pi\u00f9 piccoli delle femmine, e possiedono un tipo di colorazione decisamente pi\u00f9 vivace. Questi acrocordi sono meno massicci degli altri appartenenti alla famiglia, e sono caratterizzati da una strana piega cutanea, simile a una sutura, posta longitudinalmente in posizione ventrale.\nBiologia.\nL'acrocordo granulato si rinviene principalmente in piccole pozze, estuari e acquitrini, anche se vive abitualmente in mare aperto. Secondo alcuni studi, questi acrocordi si nutrono principalmente di pesci gatto, di pesci arcobaleno e dei cosiddetti \"grunters\". Occasionalmente si cibano di anguille, ma sembra che non caccino anfibi. Gli acrocordi granulati usano la loro pelle ruvida per stritolare le prede sott'acqua. Le femmine di questa specie tendono agguati, mentre i maschi sono predatori attivi."}
{"id": "1323665", "revid": "17654", "url": "https://it.wikipedia.org/wiki?curid=1323665", "title": "Monometilammina", "text": ""}
{"id": "1323666", "revid": "125738786", "url": "https://it.wikipedia.org/wiki?curid=1323666", "title": "Harragas", "text": "Harragas volte scritto Haraga (Harrag al singolare) (dall'arabo algerino \u062d\u0631\u0627\u0642\u0629, \u1e25arr\u0101ga, \u1e25arr\u0101g, \"coloro che bruciano\") sono migranti nordafricani che immigrano illegalmente in Europa o in isole controllate dall'Europa a volte in barche improvvisate.] Il termine Harraga significa letteralmente \"bruciare\" alludendo alla pratica dei migranti di bruciare i propri documenti di identit\u00e0 e personali per impedire l'identificazione da parte delle autorit\u00e0 in Europa. Gli uomini nordafricani che partecipano alla migrazione illegale si definiscono Harragas (bruciatori). In tale modo diventa difficile se non impossibile, dal punto di vista legale, respingerli verso le terre di origine. Il termine corrisponde, in Spagna a quello che sono i \"sans-papiers\" in Francia.\nGli Harragas raggiungono la Spagna soprattutto da Ceuta, Melilla e dalle Canarie. Altri harraga, invece, raggiungono la Sardegna in barca partendo dall'est dell'Algeria, un fenomeno poco noto che ha preso piede nel 2006 e che ancora continua lungo le coste sarde.\nGli Harraga provengono dal Maghreb, sono specificamente algerini, marocchini o tunisini ma anche nigeriani e sono prevalentemente uomini di et\u00e0 compresa tra i venti e i trentacinque anni. Il termine Harraga \u00e8 anche usato in riferimento all'atto di attraversare segretamente il confine di un paese o alla trasgressione di una legge. Pu\u00f2 anche riferirsi a trafficanti e trafficanti di esseri umani che facilitano direttamente la migrazione regolare e irregolare.\nEtimologia.\nHarraga (in ar: \u062d\u0631\u0627\u0642\u0629), Harraga \u00e8 un neologismo algerino creato dalla parola araba \"hrag\", che significa \"brucia\" o \"coloro che bruciano\" le linee di confine e i documenti. \u00c8 usato per descrivere i migranti nordafricani irregolari che tentano di partire per l'Europa in barca. Il verbo \"bruciare\" pu\u00f2 anche significare \"saltare la coda\" o \"attraversare col rosso\". Deriva dall'arabo marocchino/algerino, che designa \"coloro che bruciano\" i loro documenti di identit\u00e0 e cercano fortuna come richiedenti asilo in Europa. L'Harraga \u00e8 letteralmente l'azione di \"bruciare le linee di confine attraversando il mare\".\nStoria.\nI primi riferimenti al fenomeno della migrazione irregolare di migranti nordafricani privi di documenti (Harraga) in Europa risalgono agli anni '80. Gli Harraga che emigrano in Europa non provengono necessariamente dalle comunit\u00e0 meno istruite o pi\u00f9 povere dei rispettivi paesi come in genere si \u00e8 portati a pensare ma anche da famiglie benestanti della Tunisia, del Marocco, dell'Algeria e della Nigeria.\nSulla costa mediterranea del Nord Africa, gli harragas algerini, tunisini e marocchini sperano tipicamente di attraversare lo Stretto di Gibilterra per raggiungere la Spagna, in particolare le regioni spagnole dell'Andalusia, Ceuta e Melilla. Inoltre, gli harragas intraprendono il viaggio dall'Africa alla nazione insulare di Malta, o l'isola italiana di Lampedusa per poi raggiungere la penisola italiana dove si stanziano per un periodo al fine di emigrare in altre regioni d'Europa.\nSulla costa atlantica del Nord Africa, gli harragas mauritani e senegalesi sono partiti nella speranza di raggiungere le Isole Canarie controllate dalla Spagna a bordo di piccole barche a fondo piatto denominate in spagnolo \"patera\", o su zattere rigide o gonfiabili, (come Zattere \"Zodiac\"), o anche pedal\u00f2. Ovviamente, barche come queste non sono progettate per le traversate oceaniche e il tasso di mortalit\u00e0 per gli harragas \u00e8 molto alto.\nControversie con Social Network.\nNon \u00e8 raro, scrivendo Haraga sulla barra di ricerca di diversi social network, specie Youtube, Facebook ed Instagram, imbattersi in numerose pagine e gruppi di scafisti e trafficanti di migranti dove vengono sponsorizzati viaggi attraverso il mediterraneo, oltre che a tutorial sul come contraffarre documenti ed ottenere aiuti e lavoro (quasi sempre illegalmente) all'arrivo. Nonostante le numerose segnalazioni i social network non sembrano riuscire a impedire in tempo la diffusione della grande mole di questi nuovi, crescenti, contenuti illeciti.\nFilm.\nIl regista Moussa Haddad Algerino ha iniziato a girare il film intitolato \"Harraga Blues\" nel febbraio 2011. Il progetto \u00e8 ancora in produzione"}
{"id": "1323667", "revid": "123481616", "url": "https://it.wikipedia.org/wiki?curid=1323667", "title": "Marco Cestoni", "text": "Appassionato di musica e cinema da sempre, comincia ad occuparsi di giornalismo musicale nel 1977, prima collaborando con diverse emittenti private romane di quel periodo, e poi a livello nazionale con collaborazioni con la prima edizione italiana di \"Rolling Stone\", \"La Repubblica\", \"Il Mucchio Selvaggio\", fino a \"Ciao 2001\" e \"Music\" di cui diventa capo redattore nel 1986. Nella musica intervista tutti i pi\u00f9 importanti personaggi nazionali ed internazionali. \u00c8 autore anche di diverse monografie sui personaggi pop pi\u00f9 popolari del momento, fra cui Prince e Madonna. Nel 1987 debutta come conduttore per il programma di culto su Radio Rai \"Stereonotte\" per due stagioni.\nDal febbraio del 1991 salta la barricata e diventa discografico: prima alla neonata MCA per cui segue le uscite di due degli album mito degli anni 90: \"Use Your Illusion I\" e \"Use Your Illusion II\" dei Guns N' Roses e \"Nevermind\" dei Nirvana. La sua personale esperienza con i Nirvana lo vede anche coinvolto a livello personale nel seguire gli ultimi tragici mesi precedenti al suicidio di Kurt Cobain. Le drammatiche immagini al Pronto Soccorso di Roma con Courtney Love e la sua battaglia con i fotografi fanno il giro delle news di tutto il mondo e ancora oggi sono reperibili in rete.\nNel 1994 passa alla Virgin Music prima come Marketing Manager e successivamente come General Manager. Qui oltre ad occuparsi del lancio di artisti italiani e stranieri, approfondisce la collaborazione con il mondo del cinema, firmando \"La vita \u00e8 bella\" di Roberto Benigni (grande successo internazionale, premio Oscar anche alle musiche). Per il lancio internazionale de \"La vita \u00e8 bella\", suggerisce il coinvolgimento della cantante israeliana Noa per la canzone \"Beautiful That Way\", diventata un classico ancora oggi. L'abbinamento canzone/film si ripete con Tiromancino/ \"Due destini\" per \"Le fate ignoranti\" di Ferzan \u00d6zpetek, brano che lancer\u00e0 il gruppo definitivamente e pi\u00f9 recentemente con altri due film di Ferzan \u00d6zpetek: \"La finestra di fronte\" (\"Gocce di memoria\"/Giorgia), e \"Saturno Contro\" (\"Passione\"/Neffa come canzone originale, ma anche l'inserimento in una scena cult del fim di \"Remedios\" di Gabriella Ferri). Dal 2002 lavora in Sony BMG."}
{"id": "1323676", "revid": "143542", "url": "https://it.wikipedia.org/wiki?curid=1323676", "title": "Don Chisciotte (balletto)", "text": "Il balletto Don Chisciotte si basa sul famoso romanzo di Miguel de Cervantes dal titolo \"El ingenioso hidalgo don Quijote de la Mancha\". Anche se esistono molti adattamenti del lavoro, la versione pi\u00f9 celebre e acclamata \u00e8 quella del coreografo Marius Petipa sulla musica di Aloisius Ludwig Minkus, rappresentato per la prima volta il 14 dicembre 1869 dal Balletto del Teatro Bol'\u0161oj di Mosca. \nSoggetto del balletto.\nLa trama del balletto narra del tentativo infruttuoso di un uomo molto ricco, Gamache (Comacho nel romanzo) di sposare la bella Kitri (Quitera) che invece si innamora di Basil (Basilio), un giovanotto del villaggio.\nIl padre di Kitri non vuole che sua figlia sposi Basil.\nAllora Kitri e Basil scappano e organizzano una festa in una taverna, ma il padre li vede e li insegue arrivando cos\u00ec alla taverna.\nBasil, visto il padre di Kitri, fa finta di essere in punto di morte.\nKitri allora chiede al padre l'approvazione del matrimonio prima che Basil muoia e il padre approva, Basil si alza da terra e dopo un po' si festeggia con una gran festa.\nStoria del balletto.\nLa storia fu adattata al balletto per la prima volta nel 1740 da Franz Hilverding a Vienna, Austria. \nUn'altra versione venne montata all'Op\u00e9ra national de Paris nel 1743 con il titolo di \"Don Quichotte Chez la Duchesse\" e la musica di Joseph Boismortier.\nNel 1768 il grande maestro di balletto Jean Georges Noverre mont\u00f2 un'altra versione di \"Don Chisciotte\" a Vienna su musica di Josef Starzrin, una produzione che sembrava comunque un revival di quella originale di Hilverding.\nCi fu anche un adattamento de La Scala di Milano nel 1783 del maestro di balletto Paolo Franchi con la musica di Angelo Tarchi. La versione di Franchi fu di ispirazione per un altro allestimento del racconto di Cervantes, messo in scena da Antoine Pitrot su musica di Nicola Antonio Zingarelli. L'Op\u00e9ra diede un'altra versione nel 1801 con il titolo de \"Le nozze di Gamache\", allestito da Louis Jacques Milton.\nCharles Didelot, conosciuto oggi come il \"padre del balletto russo\" mont\u00f2 una versione in due atti del \"Don Chisciotte\" a San Pietroburgo per i Balletti Imperiali nel 1808. Nel 1809 James Harvey D'Egville mont\u00f2 una versione del balletto al Her Majesty's Theatre, Londra. Paolo Taglioni (fratello di Maria Taglioni) present\u00f2 la sua versione del \"Don Chisciotte \" per l'Opera di Stato di Berlino nel 1839, suo zio, Salvatore Taglioni allest\u00ec una produzione al Teatro Regio di Torino nel 1843.\nL'adattamento pi\u00f9 famoso fu creato dal coreografo Marius Petipa, impareggiabile \"ma\u00eetre de ballet\" dei Balletti Imperiali dello Zar a San Pietroburgo, e dal compositore austriaco Ludwig Minkus. Petipa mont\u00f2 il balletto per il Teatro Bol'\u0161oj a Mosca su commissione. La produzione debutt\u00f2 il 26 dicembre 1869 (14 dicembre per il vecchio calendario) con un enorme successo. I danzatori principali furono: Wilhelm Vanner (Don Chisciotte), Anna Sobeshchanskaya (Kitri), Sergej Sokolov (Basil), Polina Karpakova (Dulcinea), Vassilij Geltser (Sancho Panza), Leon Espinosa (Harlequin), Dimitri Kuznetsov (Gamache).\nIn seguito Petipa allest\u00ec il balletto con una produzione pi\u00f9 opulenta e grandiosa per i Balletti Imperiali di San Pietroburgo, con debutto il 21 novembre 1871 (9 novembre per il vecchio calendario). Tra i danzatori principali vi erano: Alexandra Vergina (Kitri), Timofei Stukolkin (Don Chisciotte), Lev Ivanovi\u010d Ivanov (Basil). Questa produzione consisteva di 5 atti (undici episodi, un prologo e un epilogo) e sfruttava le stesse scenografie della prima produzione.\nAlexander Gorsky allest\u00ec il balletto per il Teatro Bol'\u0161oj nel 1900, rimpiazzando la produzione originale di Petipa del 1871 per i Balletti Imperiali. Il cast era eccezionale: Kitri era danzata da Matil'da Feliksovna K\u0161esinskaja, Basilio da Nikolaj Legat, Don Chisciotte da Aleksei Bulgakov, Sancho Panza da Enrico Cecchetti e Gamache da Pavel Gerdt. I ruoli della danzatrice di strada, di Amore e Juanita erano danzati rispettivamente da Olga Preobra\u017eenskaja, Tamara Platonovna Karsavina e Anna Pavlova. Per le sue produzioni del 1900 e del 1903, Gorsky aggiunse nuove danze. Per la produzione del 1900 il compositore Anton Simon scrisse musica nuova: una variazione per la Regina delle Driadi (un personaggio creato da Gorsky), una danza per le amiche della Regina delle Driadi e una danza spagnola per l'ultima scena. Quando nel 1903 Gorsky mise in scena a San Pietroburgo il Don Chisciotte, Riccardo Drigo compose due nuove variazioni per la Kschessinskaya: la famosa \"Variazione di Kitri con il ventaglio\" per il pas de deux finale del balletto e la \"Variazione di Kitri nei panni di Dulcinea\" per la scena del sogno di Don Chisciotte. Queste variazioni sono presenti nelle produzioni contemporanee del balletto. \nIn seguito Gorsky interpol\u00f2 il \"Grand pas des toreadors\" dal balletto \"Zoraiya\" coreografato da Petipa nel 1881, un pezzo che ancora \u00e8 incluso nelle produzioni moderne. \nDon Chisciotte dur\u00f2 in Russia ben oltre la Rivoluzione del 1917, mentre molti altri balletti non vennero pi\u00f9 rappresentati nel periodo sovietico. Divent\u00f2 parte del repertorio permanente sia del Bol'\u0161oj che del Kirov. Per il Bol'\u0161oj le produzioni pi\u00f9 famose furono quella di Gorsky del 1906 e quella di Rostislav Zakharov e Kasyan Goleizovsky nel 1940. Per il Kirov le produzioni pi\u00f9 famose furono quelle di Fedor Lopukhov nel 1923 con una nuova coreografia per il fandango e quella di P\u00ebtr Gusev nel 1946 con lo scenario modificato di Yuri Slonomsky e nuove danze introdotte da Nina Anisimova.\nDalla Russia all'Occidente.\nChi per prima port\u00f2 il \"Don Chisciotte\" in Occidente fu Anna Pavlova con la sua compagnia nel 1924 in una versione ridotta. Il balletto intero non fu allestito in Occidente per molti anni. Il famoso \"Grand Pas de Deux\" dal balletto fu presentato agli inizi del 1940, messo in scena per la prima volta dai Balletti russi di Monte Carlo.\nIl balletto intero fu montato per la prima al di fuori della Russia dal Ballet Rambert nel 1962. Nel 1966 Rudol'f Nureev allest\u00ec la sua versione per il balletto dell'Opera di Stato di Vienna, con la musica di Minkus adattata da John Lanchbery.\nNel 1973 Nureyev film\u00f2 la sua versione con l'Australian Ballet e Robert Helpmann nella parte di Don Chisciotte.\nMichail Bary\u0161nikov mont\u00f2 la propria versione nel 1980 per l'American Ballet Theatre, con Cynthia Harvey nel ruolo di Kitri. La versione \u00e8 stata rappresentata da moltissime compagnie. Oggi il balletto viene allestito da molte compagnie usando diverse versioni ed \u00e8 considerato uno classico del balletto.\nIl coreografo George Balanchine cre\u00f2 una versione moderna del balletto nel 1965 per il New York City Ballet sulla musica di Nicolas Nabokov con Balanchine stesso nella parte di Don Chisciotte, Suzanne Farrell in quella di Dulcinea e Francisco Moncion come Merlin. Questa produzione non ha nulla a che vedere con la versione di Minkus e fu rappresentata fino a met\u00e0 degli anni settanta e poi tolta dal repertorio della compagnia. Nel 2005 fu ricostruita dalla Farrell e continua ad essere rappresentata oggi.\nAnalisi.\nL'opera \u00e8 divisa in tre atti.\nUn breve prologo di mimica \u00e8 seguito da un episodio chiamato \"Una piazza a Barcellona\" in cui la coreografia classica imita lo stile spagnolo con una serie di frizzanti danze di carattere. \nIl secondo episodio, \"L'accampamento zingaro\" presenta un forte contrasto: qui la pantomima e le danze di carattere regnano sovrane.\nIl terzo episodio, chiamato \"Il sogno\", \u00e8 puramente classico con esclusivamente ballerine. \nQuesto \u00e8 seguito da \"Una taverna a Siviglia\", ancora pieno di danze di carattere e di mimo.\nLa celebrazione finale del matrimonio \u00e8 un lungo\" grand pas de deux\" con i personaggi principali."}
{"id": "1323681", "revid": "1543377", "url": "https://it.wikipedia.org/wiki?curid=1323681", "title": "Acrochordus javanicus", "text": "L'acrocordo di Giava (Acrochordus javanicus), noto anche come serpente proboscide, \u00e8 un serpente diffuso in Indocina, Australia, India e Indonesia. Appartiene alla famiglia degli acrocordidi (Acrochordidae).\nDescrizione.\nLe dimensioni di questo animale sono ragguardevoli (pu\u00f2 raggiungere i due metri e mezzo di lunghezza), e la corporatura \u00e8 pesante. La pelle, come quella degli altri membri della famiglia, \u00e8 grinzosa e forma delle pieghe in eccesso. Gli occhi sono molto piccoli, e le narici sono poste nella parte superiore del muso. Anche se \u00e8 mordace non ha ghiandola velenifera, quindi per cibarsi delle prede conta solo sulla forza che ha nel mordere e nello stritolare. L'acrocordo di Giava ha un colore generalmente verdastro o marrone, macchiato di scuro. La femmina \u00e8 generalmente pi\u00f9 grande del maschio.\nHabitat e comportamento.\nL'acrocordo di Giava preferisce le acque dolci, pur essendo presente anche nelle acque salmastre e lungo le coste ricche di vegetazione. Si rinviene anche negli estuari, ma non si allontana mai troppo dalle coste. Questo animale preda di solito pesci, che cattura grazie alla dentatura ben sviluppata. Nonostante l'aspetto poco rassicurante, l'acrocordo di Giava \u00e8 un animale assolutamente innocuo; se viene molestato, per\u00f2, si rivolta mordendo."}
{"id": "1323684", "revid": "287204", "url": "https://it.wikipedia.org/wiki?curid=1323684", "title": "Caderina", "text": "La caderina \u00e8 una molecola (una glicoproteina integrale) che media l'adesione cellulare in presenza di Ca2+. Il nome deriva dalla contrazione dell'inglese \"calcium adhesion\" (adesione tramite calcio). Le caderine rivestono la superficie della cellula dotandola di cariche negative (grazie alla presenza di residui oligosaccaridici), mentre il Ca2+ funziona da \"collante\": con le 2 cariche positive, infatti, lo ione si interpone fra 2 caderine presenti su cellule diverse e ne permette l'adesione. In mancanza di Ca2+, le cariche negative (non schermate) delle caderine eserciterebbero una mutua repulsione elettrostatica che non consentirebbe l'avvicinamento tra cellule.\nL'adesione promossa dalle caderine \u00e8 un\"adesione omotipica\" o \"omofila\", ovvero fra cellule uguali.\nEsistono circa 100 caderine diverse, suddivisibili in almeno 6 sottofamiglie, tra cui le caderine classiche e le caderine desmosomiali. Nei vertebrati possiamo classificare le caderine classiche in base al tessuto di appartenenza:\nI vari tipi di caderine sono codificate da geni diversi ma hanno simile sequenza amminoacidica.\nCaderine E.\nLa funzione principale delle \"caderine E\" o \"E-caderine\" si esplica nelle \"giunzioni ancoranti\" (dette anche \"anchoring junctions\") che sono strutture di contatto delle cellule che servono a mantenere un equilibrio meccanico nel tessuto in cui sono presenti. Le specie di caderine E rappresentate in questo sistema sono le placoglobine e le desmoplachine. Queste proteine strutturali si legano a proteine filamentose come ad esempio la desmogleina e la desmocollina che a loro volta si legano alle ABP (actin binding protein) che sono appunto proteine deputate all'ancoraggio dell'actina (actinina A, miosina e tropomiosina). Queste strutture nel loro complesso vengono chiamate giunzioni aderenti e sono appunto caratterizzate dall'avere come proteine costitutive delle caderine E a differenza di strutture come gli emidesmosomi, che invece collegano metabolicamente e meccanicamente l'epitelio basale e una membrana basale, e che hanno come proteine costitutive non caderine E ma integrine anch'esse leganti le ABP. \nUn deficit a carico dei geni responsabili dell'espressione delle componenti riguardanti la Caderina E, e quindi la sua non produzione, pu\u00f2 creare una condizione predisponente all'insorgenza di neoplasie di origine epiteliale (es. Adenocarcinoma gastrico), facilitando il processo metastatico della lesione.\nAdesione Omofilica.\nIl legame tra le caderine \u00e8 generalmente omofilico: le molecole di caderina di un determinato sottotipo si legano a molecole dello stesso sottotipo. Ne consegue che cellule di un tipo si uniscono a cellule dello stesso tipo e rimangono separate dagli altri tipi cellulari. Si \u00e8 osservato, infatti, che cellule disaggregate aderiscono pi\u00f9 prontamente ad aggregati del loro stesso organo. Il legame avviene alle estremit\u00e0 N-terminali delle molecole. La struttura delle caderine partecipanti al legame nelle giunzioni di ancoraggio va a determinare la distanza cellulare. La porzione extracellulare delle caderine \u00e8 costituita principalmente dalla ripetizione di un motivo dominante detto dominio delle caderine. Nelle caderine classiche dei vertebrati, ad esempio, sono presenti 5 di queste ripetizioni, ma altre caderine non classiche ne hanno anche pi\u00f9 di 30. I domini sono uniti tra di loro grazie a delle cerniere, presso cui sono presenti i siti che permettono il legame degli ioni Ca2+, il quale conferisce rigidit\u00e0, impedendo alla struttura di flettersi. L'affinit\u00e0 del legame tra le molecole di caderina \u00e8 in realt\u00e0 bassa. \u00c8 il numero di legami elevato a far risultare forte la giunzione di ancoraggio, la quale presenta caderine raggruppate fianco a fianco. Quando \u00e8 necessario che una giunzione di ancoraggio si disassembli, il processo avviene separando le molecole di caderine in modo sequenziale. Anche differenze quantitative delle molecole hanno un ruolo nell'organizzazione dei tessuti: cellule con \"molte\" molecole di un tipo di caderina si aggregheranno a cellule con\" molte\" molecole dello stesso tipo di caderina. \nCatenine.\nIl dominio intracellulare \u00e8 connesso con i filamenti di actina grazie ad ulteriori proteine: le catenine. Le caderine classiche necessitano delle catenine per il legame indiretto con i filamenti di actina. Si tratta principalmente della \"\u03b2-catenina\", ma \u00e8 probabile che siano presenti anche altre proteine come l'\"\u03b1-catenina\", la \"vinculina \"e la \"placoglobina (gamma-catenina)\" , le quali potrebbero essere coinvolte nell'assemblaggio del legame. Un'altra proteina intracellulare, ovvero la catenina p120, si lega anch'essa alla coda citoplasmatica della caderina e ne regola la funzione. La \u03b2-catenina ha anche una funzione importante nella segnalazione intracellulare. Infatti, le proteine Wnt si legano a Frizzled e inibscono la degradazione della \u03b2-catenina. Le proteine Wnt sono molecole segnale agenti da mediatori locali e morfogeni, fondamentali nello sviluppo animale. Esse sono prodotte da geni come Wingless (Drosophila) e Int1 (topo) e sono presenti in 19 tipi nell'uomo. Tra le tre vie di Wnt che permettono la segnalazione intracellulare vi \u00e8 la via Wnt/\u03b2-catenina, detta anche via canonica di Wnt. Quando la \u03b2-catenina non \u00e8 associata alle caderine, viene degradata rapidamente nel citoplasma grazie a grandi \"complessi di degradazione\". La via di Wnt inibisce questo complesso, facendo s\u00ec che la \u03b2-catenina si accumuli nel nucleo, dove altera lo schema di trascrizione genica, attivando i geni bersaglio di Wnt, tra i quali vi \u00e8 \"c-Myc\"."}
{"id": "1323690", "revid": "339392", "url": "https://it.wikipedia.org/wiki?curid=1323690", "title": "IFK Malmo", "text": ""}
{"id": "1323692", "revid": "125070006", "url": "https://it.wikipedia.org/wiki?curid=1323692", "title": "Shadow Warriors (Game Boy)", "text": "Shadow Warriors \u00e8 un videogioco d'azione per Nintendo Game Boy del 1991, creato e distribuito dalla Tecmo. \u00c8 stato pubblicato con il titolo in Giappone e Ninja Gaiden Shadow in Nord America.\nIl protagonista \u00e8 Ryu Hayabusa, ed \u00e8 parte della serie \"Ninja Gaiden\". "}
{"id": "1323694", "revid": "101768", "url": "https://it.wikipedia.org/wiki?curid=1323694", "title": "Ninja del Villaggio della Pioggia", "text": ""}
{"id": "1323702", "revid": "3115", "url": "https://it.wikipedia.org/wiki?curid=1323702", "title": "Cayuco", "text": "Il cayuco, o \"barca monoxila\", \u00e8 una imbarcazione primitiva costruita scavando un tronco, e quindi composta da un solo pezzo. \u00c8 pi\u00f9 piccola di una canoa. Ha il fondo piatto, \u00e8 sprovvista di deriva ed \u00e8 guidata tramite una pagaia. \nI Cayuco sono le pi\u00f9 antiche imbarcazioni che gli archeologi abbiano mai ritrovato.\nLa costruzione di un cayuco, se di costruzione si pu\u00f2 parlare, non \u00e8 un lavoro concettualmente complicato e richiede semplice strumentazione; sono per\u00f2 necessari grande forza fisica e molto tempo. Per scavare il tronco \u00e8 sufficiente una qualsiasi ascia (anche in pietra), anche se l'utilizzo controllato del fuoco, oltre a rinforzare il legno, proteggendolo dai parassiti, riduce notevolmente la fatica e il tempo richiesto.\n\u00c8 possibile che il cayuco sia uno degli antenati diretti delle imbarcazioni costruite con assi: si pu\u00f2 ipotizzare, infatti, che i costruttori abbiano deciso di rialzare leggermente, a scopo protettivo, le fiancate dei tronchi con delle tavole e di fissare e rafforzare questi rialzi con puntelli in legno; pian piano i rialzi di tavole avrebbero potuto diventare sempre pi\u00f9 alti, riducendo il tronco, l'originale imbarcazione, a chiglia, e rendendo il fasciame e le costole la struttura principale della barca."}
{"id": "1323705", "revid": "1969960", "url": "https://it.wikipedia.org/wiki?curid=1323705", "title": "Trader (professione)", "text": "Lo scambista o operatore finanziario (detto anche trader di professione, dall'inglese \"professional trader\") \u00e8 un individuo, ma pu\u00f2 essere anche una ditta, che compra e vende azioni, contratti derivati (futures, opzioni ecc.), obbligazioni sui mercati finanziari.\nIl \"trader di professione\" si distingue dal semplice trader per via dell'approccio professionale che ha con i mercati finanziari e dal fatto che questa \u00e8 la sua unica, o comunque principale, attivit\u00e0."}
{"id": "1323706", "revid": "1543377", "url": "https://it.wikipedia.org/wiki?curid=1323706", "title": "Heat Shield Rock", "text": "Heat Shield Rock \u00e8 un meteorite di ferro/nichel trovato sul pianeta Marte dal rover Opportunity nel gennaio 2005. Il meteorite, della dimensione di una palla da basket, fu ufficialmente chiamato \"Meridiani Planum\" dalla Meteoritical Society nell'ottobre 2005 (i meteoriti prendono sempre il nome dal posto dove sono stati scoperti).\n\"Opportunity\" incontr\u00f2 il meteorite per una pura coincidenza nelle vicinanze del suo scudo termico (da cui il nome), dopo il termine delle analisi condotte nel cratere Endurance. \"Heat Shield Rock\" rappresenta il terzo meteorite trovato su un altro corpo del sistema solare \u2014 gli altri due, il \"Bench crater meteorite\" e l\"'Hadley Rille meteorite\" sono stati trovati sulla Luna.\nI dati dello spettrometro del rover furono utilizzati per determinarne la composizione e confermare la sua natura di meteorite di ferro/nichel composto da kamacite con 5-7% di nichel. Non furono tentate perforazioni con il \"Rock Abrasion Tool\" (uno strumento presente a bordo del rover in grado di praticare piccoli fori nelle rocce), poich\u00e9 questo strumento \u00e8 stato progettato per lavorare con rocce normali e si sarebbe probabilmente danneggiato con una lega di ferro/nickel.\nMeridiani Planum, dove \u00e8 stato trovato, \u00e8 una regione nella quale si suppone sia stato presente nel passato uno strato di materiale spesso un chilometro e successivamente eroso. L'impatto ha creato un cratere che si \u00e8 eroso nel corso di milioni, o anche miliardi di anni. In ogni caso la roccia non presenta segni evidenti di ossidazione, nonostante l'ambiente marziano, quindi \u00e8 precipitato recentemente oppure \u00e8 rimasto sepolto per molto tempo.\nDa notare che il termine \"meteorite marziano\" si riferisce generalmente alle meteoriti trovate sulla Terra che provengono da Marte. Un famoso esempio di meteorite marziana \u00e8 ALH 84001."}
{"id": "1323712", "revid": "2039308", "url": "https://it.wikipedia.org/wiki?curid=1323712", "title": "Ermete Cavalletti", "text": "Alla fine del Cinquecento spos\u00f2 Orinzia di Jacopo de' Rossi, ottenendone in dote le case di famiglia su piazza di Campitelli. Ermete ristruttur\u00f2 le case dei de' Rossi trasformandole nell'attuale palazzo de' Rossi-Cavalletti . Nel corso del XVII secolo i de' Rossi si estinsero nei Cavalletti, che assunsero il nome Cavalletti-de' Rossi.\nLa facciata di Palazzo Cavalletti si presenta con un elegante portale tra due coppie di finestre architravate: al primo piano vi sono cinque finestre architravate con fregi a festoni, al secondo altre cinque pi\u00f9 piccole; il terzo \u00e8 una sopraelevazione ottocentesca.\nErmete Cavalletti, inoltre, nel 1596 acquist\u00f2 dal cardinale Bartolomeo Cesi la tenuta di Grottaferrata, sulla quale sorge l'attuale villa Cavalletti, fu inserito nel Popolo Romano e nel 1603 ottenne la giurisdizione sulla cappella della Piet\u00e0 in S. Agostino -la prima cappella a sinistra- commissionando a Caravaggio \"La Madonna dei Pellegrini\", collocata poi sull'altare; sempre nel 1603 i suoi eredi pagarono la decorazione della cappella. I due pellegrini rappresentati nel dipinto sono il marchese Ermete e sua madre, committenti dell'opera. Non \u00e8 l'unica cappella acquistata dal Cavalletti in Roma: aveva la giurisdizione anche della seconda cappella della navata destra della Chiesa Nuova, la Cappella della Piet\u00e0, gi\u00e0 in patronato di Pietro Vittrici, \u201cguardaroba\u201d del papa."}
{"id": "1323713", "revid": "585241", "url": "https://it.wikipedia.org/wiki?curid=1323713", "title": "Pizzo Badile Camuno", "text": "Il pizzo Badile Camuno \u00e8 un massiccio montuoso delle Alpi Retiche meridionali, che raggiunge l'altezza massima di .\nDescrizione.\nIl \"pizzo Badile\" (\"Bad\u00ecl\" nei dialetti camuni) si erge nella media valle Camonica, deve il suo nome alla curiosa forma a pala della sua cima.\nCome la Concarena, che \u00e8 posta di fronte, sull'altro versante della valle, \u00e8 formato da una roccia calcarea, che si differenzia in questo caso per essere stata sottoposta a fenomeni di metamorfismo al momento dell'intrusione del plutone dell'Adamello.\nQuesta struttura \u00e8 attraversata da una fascia di tonalite scura (detta \"fasa\") anch'essa proveniente dal massiccio dell'Adamello.\nSella di Nant\u00ec.\nLa sella di Nanti (1633\u00a0m s.l.m.) si trova sul prolungamento in direzione sud-ovest del pizzo Badile, rappresentato da una cresta che separa la vallata formata dal torrente Figna da quella del Palobbia che discende dalla val Paghera.\nStoria.\nSebbene siano probabili gi\u00e0 tentativi di scalata in epoca preistorica e antica, dato l'influente numero di reperti archeologici ritrovati in questa zona, la prima esplorazione registrata risale al 1855, quando il professore Regazzoni, per le ricerche relative al suo \"Profilo geognostico del Pendio Meridionale delle Alpi Lombarde\", probabilmente si spinse sino alla \"Fasa\". Le notevoli incisioni rupestri sul monte fanno pensare ad una montagna sacra dei Camuni, la trib\u00f9 locale nell'antichit\u00e0.\nI primi tentativi per la conquista della vetta riguardano Francesco Ballardini e Paolo Prudenzini, attraverso la val di Cotro, dal lato meridionale, ma finirono senza successo.\nIl 25 maggio 1884, una settimana dopo il primo tentativo gli stessi si unirono al cacciatore Battista Beatrici, che li guid\u00f2 sulla sua via di caccia ai camosci. Prudenzini si ferm\u00f2 alle pendici della \"Fasa\", mentre Bellardini e Beatrici s'inerpicarono fino alla vetta, dove eressero il tradizionale ometto in segno di conquista.\nUn'annotazione antropologica: il Pizzo Badile, per il suo aspetto, era dalle popolazioni locali considerato un monte \"maschile\"; al verificarsi degli equinozi, la sua ombra raggiunge la Concarena, monte considerato invece \"femminile\".\nAlpinismo.\nLa montagna, sebbene accessibile da numerosi itinerari, non \u00e8 molto frequentata, a causa della cattiva fama relativa alla qualit\u00e0 della roccia.\nInoltre gli itinerari di arrampicata sono molto brevi, e preceduti da lunghi e faticosi avvicinamenti."}
{"id": "1323719", "revid": "547034", "url": "https://it.wikipedia.org/wiki?curid=1323719", "title": "Mirra Alfassa", "text": "Biografia.\nNata a Parigi nel 1878, figlia di Mathilde Ismalun, nata a Alessandria d'Egitto, e di Mo\u00efse Maurice Alfassa, banchiere, nato ad Adrianopoli in Turchia, entrambi ebrei, emigrati in Francia nel 1877. Ricevette un'educazione scientifica e matematica improntata al materialismo. Attratta fortemente dalla musica e dalla pittura fu amica di Auguste Rodin, Claude Monet e altri pittori impressionisti, vivendo uno dei momenti pi\u00f9 rivoluzionari dell'arte moderna.\nIl 13 ottobre 1897, all'et\u00e0 di 19 anni, spos\u00f2 il pittore Henri Morisset, discepolo di Gustave Moreau.\nNon sembrava il suo, in questi primi passi, un percorso spirituale: \"ero atea fino al midollo. Fino all'et\u00e0 di vent'anni, la sola idea di Dio riusciva a mandarmi in bestia\".\nNel 1904, incontr\u00f2 Max Theon, un occultista ebreo, probabilmente polacco, e studi\u00f2 occultismo, soggiornando a Tlemcen, in Algeria, a pi\u00f9 riprese negli anni 1905-1906 e fondando in seguito la sua prima associazione, \"Idea\".\nNel 1908 divorzi\u00f2 da Morisset e nel 1910 si rispos\u00f2 col filosofo Paul Richard, col quale nel 1914 si rec\u00f2 a Pondich\u00e9ry, a quel tempo enclave dell'India francese, dove il 29 marzo, incontr\u00f2 Sri Aurobindo, riconoscendo immediatamente in lui il maestro che da tempo vedeva nei suoi sogni. Trascorse un primo anno a Pondich\u00e9ry, durante il quale, assieme a Sri Aurobindo e Richard, fond\u00f2 la rivista Arya e torn\u00f2 poi in Francia. Riparti alla volta del Giappone un anno dopo, sempre con Richard, dove rimase per quattro anni.\nNel 1920 divorzi\u00f2 da Richard e si stabil\u00ec definitivamente a Pondich\u00e9ry, accanto a Sri Aurobindo, per intraprendere insieme il lavoro gi\u00e0 iniziato dallo stesso Sri Aurobindo: portare nella materia la \"Coscienza di Verit\u00e0\" o \"Sopramentale\".\nDa allora verr\u00e0 chiamata \"M\u00e8re\", la Madre. Visse trent'anni accanto a Sri Aurobindo, assumendo la responsabilit\u00e0 e la direzione dell'ashram di Pondicherry, che lei stessa definiva un \"campionario delle difficolt\u00e0 umane\" e contemporaneamente partecipando alla ricerca spirituale di Sri Aurobindo e conducendo nel proprio corpo uno \"yoga della materia cellulare\", gi\u00e0 iniziato da Sri Aurobindo, fino alla sua morte. Tale esperienza venne dettagliatamente raccontata nella sua \"Agenda di M\u00e8re\", registrata nel corso di due decenni e pubblicata in 13 volumi a cura di Satprem, uno scrittore bretone che fu suo testimone. Nell\"'Agenda\", in un linguaggio semplice e discorsivo, vengono espressi i \"minimi, vertiginosi mutamenti\" di \"M\u00e8re\": una miriade di esperienze della sua esplorazione della coscienza delle cellule del corpo, nelle quali ritenne di aver scoperto una \"mente cellulare\" capace di riformare la condizione stessa della materia umana e le leggi della specie, \"come un tempo i primi balbettii della mente pensante avevano trasformato le condizioni di una specie antropoide\".\nIntorno alla met\u00e0 degli anni '60 ide\u00f2 la planimetria per la realizzazione della citt\u00e0 di Auroville, gettando le basi per la sua costruzione.\nIspirata dalle teorie ed esperienze che stava condividendo con il nuovo compagno la citt\u00e0, che si articolava come un fiore in cui ognuno dei quattro petali racchiudeva un'area separata, avrebbe dovuto essere un luogo dove uomini e donne di ogni nazione, credo, tendenza politica e razza avrebbero potuto vivere in pace ed armonia realizzando l'Unit\u00e0 Umana."}
{"id": "1323729", "revid": "1573940", "url": "https://it.wikipedia.org/wiki?curid=1323729", "title": "Acrochordus arafurae", "text": "L'acrocordo di Arafura (Acrochordus arafurae ) \u00e8 un serpente acquatico della famiglia degli Acrocordidi, che vive in Australia del nord e in Nuova Guinea. Raggiunge una lunghezza massima di 2,5 m e i 9 anni di longevit\u00e0.\nDescrizione.\nQuesta specie di serpente possiede una pelle incredibilmente flaccida, che sembra distaccarsi dal corpo con facilit\u00e0. Le femmine, generalmente, sono pi\u00f9 grandi dei maschi e danno alla luce fino a diciassette piccoli. Gli acrocordi di Arafura predano grandi pesci, come i pesci gatto.\nDistribuzione e habitat.\nAustralia del nord e Nuova Guinea.\n\u00c8 una specie acquatica, con una certa predilezione per i ripari rappresentati dalle radici di \"Pandanus aquaticus\".\nTassonomia.\nL'acrocordo di Arafura non fu riconosciuta come specie a parte fino al 1979; fino ad allora era classificato come una sottospecie dell'acrocordo di Giava (\"Acrochordus javanicus\").\nUsi.\nVengono cacciati dalle popolazioni indigene dell'Australia settentrionale, dove sono piuttosto comuni. In Nuova Guinea, invece, questi serpenti sono uccisi per ricavarne pelli da usare per i tamburi."}
{"id": "1323734", "revid": "1543377", "url": "https://it.wikipedia.org/wiki?curid=1323734", "title": "Columbia Hills", "text": "Le Columbia Hills sono un gruppo di basse colline all'interno del cratere Gusev sul pianeta Marte. Sono state osservate dal rover Spirit che atterr\u00f2 nel cratere nel 2004. Esse sono state notate immediatamente dagli scienziati perch\u00e9 sono la formazione pi\u00f9 rilevante nelle vicinanze del sito di atterraggio, essendo posizionate ad una distanza di 3\u00a0km. Il nome \u00e8 stato scelto per commemorare la scomparsa dei sette astronauti nel disastro dello Space Shuttle Columbia avvenuto il 2 febbraio 2003. Ogni collina ha ricevuto il nome di un astronauta.\nI sette promontori sono, da nord a sud (tra parentesi l'astronauta a cui \u00e8 stato dedicato)"}
{"id": "1323742", "revid": "110157", "url": "https://it.wikipedia.org/wiki?curid=1323742", "title": "Husband Hill", "text": "Husband Hill \u00e8 una delle Columbia Hills, una serie di colline presenti sul pianeta Marte. Ogni collina \u00e8 dedicata ad un astronauta che ha perso la vita nel disastro dello Space Shuttle Columbia del 1\u00ba febbraio 2003. La \"Husband Hill\" \u00e8 dedicata a Rick Husband.\nLa \"Husband Hill\" \u00e8 stata esplorata dal rover Spirit nel 2005, che ha lentamente risalito la sua sommit\u00e0 raggiungendola il 22 agosto 2005. La discesa \u00e8 iniziata il 25 settembre 2005, dopo aver passato circa due mesi a studiare gli affioramenti rocciosi e il plateau.\nLa collina \u00e8 alta 107\u00a0m rispetto alla zona pianeggiante di atterraggio del rover."}
{"id": "1323744", "revid": "110157", "url": "https://it.wikipedia.org/wiki?curid=1323744", "title": "Agenzia europea per la gestione delle frontiere esterne degli Stati membri dell'Unione europea", "text": "L'Agenzia europea per la gestione della cooperazione operativa alle frontiere esterne degli Stati membri dell'Unione europea, pi\u00f9 comunemente nota come Frontex\n(abbreviazione di \"Fronti\u00e8res ext\u00e9rieures\") era un'agenzia dell'Unione europea per il coordinamento del pattugliamento delle frontiere esterne, aeree marittime e terrestri degli Stati della UE e l'attuazione degli accordi con i Paesi confinanti con l'Unione europea, poi confluita nella Guardia di frontiera e costiera europea.\nIstituzione.\nFrontex \u00e8 stata istituita con il regolamento (CE) n. 2007/2004 del Consiglio del 26 ottobre 2004. L'agenzia ha iniziato ad operare il 3 ottobre 2005 ed \u00e8 stata la prima ospitata in uno dei paesi di recente adesione dell'Unione.\nCompiti principali.\nI compiti di Frontex riguardavano le frontiere esterne degli stati dell'Unione europea e in particolare degli stati che hanno aderito agli accordi di Schengen:\nOperativit\u00e0.\nNel 2008 il budget dell'Agenzia \u00e8 stato raddoppiato a 70 milioni di euro, di cui 31 destinati soltanto alle missioni di pattugliamento delle frontiere marittime, nel Mediterraneo e nell'Oceano Atlantico.\nIl rafforzamento del ruolo dell'Agenzia \u00e8 stato richiesto dal 2009 dal commissario europeo per la Giustizia, Libert\u00e0 e Sicurezza Jacques Barrot e successivamente anche da alcuni stati membri, fra cui nel 2011 da Francia e Italia.\nAd agosto 2013, oltre ai fondi in denaro, l'agenzia disponeva di 26 elicotteri, 22 aerei, 113 navi ed attrezzatura radar da impiegarsi per eventuali respingimenti.\nLe missioni Frontex.\nSecondo dati ufficiali, nel 2007 Frontex ha coordinato 22 missioni di pattugliamento, che hanno portato all'arresto di 19.295 migranti, di cui 11.476 in mare, 4.522 a terra, e 3.297 negli aeroporti. Nel 2006 i migranti fermati erano stati 32.016.\nLe principali missioni sono riportate nella tabella seguente.\nUn capitolo a parte del bilancio di Frontex, era invece destinato alla formazione del personale, con progetti di rimpatrio congiunto, ricerca di auto rubate e anche addestramento di cani.\nSul suo operato hanno espresso critiche Amnesty International e l'European Council for Refugees and Exiled (Ecre). Le critiche riguardano i respingimenti di potenziali rifugiati politici in Paesi terzi non sicuri. Sulle rotte dell'immigrazione clandestina infatti, viaggiano sia migranti economici che richiedenti asilo.\nNautilus.\n\"Nautilus\" \u00e8 il nome in codice di una missione europea di pattugliamento congiunto anti immigrazione nel Canale di Sicilia, coordinata dall'agenzia europea per il controllo delle frontiere esterne Frontex. La prima missione Nautilus I si \u00e8 svolta dal 5 al 15 ottobre 2006 con la partecipazione di uomini e mezzi di Italia, Malta, Francia, Grecia e Germania. Una seconda missione, Nautilus II, si \u00e8 tenuta dal 25 giugno 2007 al 27 luglio 2007 e di nuovo dal 10 settembre 2007 al 14 ottobre 2007, con la partecipazione di Italia, Malta, Francia, Grecia, Germania, Portogallo e Spagna. Nel 2008 la missione Nautilus III \u00e8 partita il 9 maggio. Le regole d'ingaggio prevedono che migranti e rifugiati intercettati e soccorsi in acque maltesi o italiane saranno accompagnati verso Malta e Lampedusa. Al 15 luglio 2008, un totale di 3.798 migranti e richiedenti asilo erano stati soccorsi in acque Sar italiane e 731 in acque Sar maltesi. Nessun migrante, secondo i dati ufficiali, sarebbe stato respinto in Libia.\nSoppressione.\nL'istituzione della nuova agenzia della Guardia di frontiera e costiera europea in seguito all'approvazione del regolamento (UE) n. 2016/1624 del Consiglio del 14 settembre 2016, ha portato far confluire le risorse e l'operativit\u00e0 nella nuova agenzia partire dal 6 ottobre 2016."}
{"id": "1323749", "revid": "1543377", "url": "https://it.wikipedia.org/wiki?curid=1323749", "title": "McCool Hill", "text": " \nMcCool Hill \u00e8 una delle Columbia Hills, una serie di colline presenti sul pianeta Marte. Ogni collina \u00e8 dedicata ad un astronauta che ha perso la vita nel disastro dello Space Shuttle Columbia del 2 febbraio 2003. La \"McCool Hill\" \u00e8 dedicata a William McCool.\nTra le \"Columbia Hills\", la \"McCool\" \u00e8 quella pi\u00f9 alta, con una altezza di circa 130 m. \u00c8 stata esplorata dal rover Spirit, che non \u00e8 tuttavia riuscito a scalarla, imbattendosi in un pendio impraticabile che \u00e8 situato tra gli affioramenti rocciosi chiamati \"Oberth\" e \"Korolev\". Per incrementare la quantit\u00e0 di energia solare, il rover \u00e8 stato quindi diretto verso un vicino pendio rivolto a nord in una zona chiamata \"Low Ridge Haven\", dove ha trascorso l'inverno marziano.\nInizialmente si pensava che la Husband Hill fosse la pi\u00f9 alta tra le Columbia Hills, ma Spirit ha aggiornato le misurazioni delle altezze, assegnando la posizione pi\u00f9 alta alla \"McCool Hill\"."}
{"id": "1323753", "revid": "106356", "url": "https://it.wikipedia.org/wiki?curid=1323753", "title": "This Station is Non-Operational", "text": ""}
{"id": "1323756", "revid": "1573940", "url": "https://it.wikipedia.org/wiki?curid=1323756", "title": "Vipera berus", "text": "Il marasso (Vipera berus ()) \u00e8 un serpente della famiglia Viperidae diffuso in Eurasia.\nIl suo morso, che pu\u00f2 essere molto doloroso, non \u00e8 considerato pericoloso per l'uomo e raramente si configura mortale, tuttavia richiede un soccorso immediato. A rischio sono prevalentemente i bambini, i soggetti esposti alle reazioni allergiche, quelli emotivi, gli anziani ed i malati affetti da patologie croniche.\nDescrizione.\nPossiede un corpo piuttosto grosso, gli adulti (maschi) crescono fino a circa 50\u201360\u00a0cm di lunghezza, le femmine sono leggermente pi\u00f9 lunghe, circa 60\u201380\u00a0cm. La lunghezza varia comunque a seconda della zona: gli esemplari pi\u00f9 lunghi (oltre 90\u00a0cm) si trovano in Svezia (sono stati osservati due esemplari lunghi 105\u00a0cm); in Francia e Gran Bretagna arrivano fino a 80\u201387\u00a0cm. I suoi colori possono variare dal nero al marrone e al verde con una striscia a zig zag di solito pi\u00f9 scura.\nBiologia.\n\u00c8 una specie diurna, specialmente nelle regioni settentrionali, mentre nelle regioni meridionali pu\u00f2 essere attiva anche la sera e la notte durante il periodo estivo.\nIl periodo di letargo dipende dalla regione, da circa 150-180 giorni in Gran Bretagna fino a 8-9 mesi in Svezia. Comunque anche in Svezia pu\u00f2 svegliarsi dal letargo nei giorni invernali pi\u00f9 caldi ed emergere dalla neve. Il letargo uccide circa il 15% degli esemplari adulti e circa il 30-40% di quelli giovani.\nRiproduzione.\nLa stagione degli amori dura alcune settimane e finisce alla fine di maggio. In questo periodo i marassi non mangiano. I maschi sono disposti a percorrere grandi distanze per trovare il maggior numero di femmine disposte ad accoppiarsi (molte di esse non sono pi\u00f9 fertili). I maschi rivali combattono intrecciandosi, con lo scopo di atterrare l'avversario, per cui il pi\u00f9 leggero, e quindi il pi\u00f9 giovane, perde.\nLe femmine, ovovivipare, trascorrono il tempo a termoregolarsi in modo da riscaldare gli embrioni presenti all'interno del corpo; solo durante il parto ritornano nei luoghi invernali.\nSe la nascita dei piccoli avviene a basse altitudini, il numero di neonati sar\u00e0 circa di 10, se avviene in montagna sar\u00e0 compreso tra 4 e 6. La maturit\u00e0 sessuale avviene per i maschi a 4 anni, un anno pi\u00f9 tardi per le femmine.\nAlimentazione.\nI marassi predano soprattutto i piccoli mammiferi. Covate di uccelli e rane sono una fonte di nutrimento secondaria.\nDistribuzione e habitat.\n\u00c8 diffuso in tutta l'Europa occidentale, inclusa la Gran Bretagna e la Fennoscandia, e si trova anche in Albania, Bulgaria, e Grecia settentrionale, nell'Europa orientale a nord fino al circolo polare artico, e verso oriente fino all'oceano Pacifico la Corea del Nord, l'isola di Sakhalin, la Cina e la Mongolia settentrionali.\n\u00c8 presente nelle regioni dell'Italia settentrionale, a nord del fiume Po, che oltrepassava, un tempo, solo nella zona di Ferrara e forse (mai comprovato) in alcune zone dell'appennino nord-occidentale.\nNelle regioni dell'Europa meridionale, inclusa l'Italia, si pu\u00f2 trovare sia nelle terre basse e umide sia ad altezze elevate, nelle Alpi svizzere pu\u00f2 giungere fino a 3000 m di altitudine.\nStato di conservazione.\nQuesta specie \u00e8 inclusa tra le specie protette (Appendice III) nella \nconvenzione di Berna."}
{"id": "1323757", "revid": "120456726", "url": "https://it.wikipedia.org/wiki?curid=1323757", "title": "B\u00e9ni Mellal", "text": "B\u00e9ni Mellal (; in berbero: \u2d30\u2d62\u2d5c \u2d4e\u2d4d\u2d4d\u2d30\u2d4d, \"A\u00eft Mellal\") \u00e8 una citt\u00e0 del Marocco situata al centro del Paese, capoluogo dell'omonima provincia e della regione del B\u00e9ni Mellal-Kh\u00e9nifra. Sorge a 625 m s.l.m. in un'oasi ai piedi del Jbel Tassemit (2247 m), fra i rilievi del Medio Atlante e la pianura.\nLa citt\u00e0 fu fondata nel 1688 da Mulay Isma'il con la costruzione di una casba, che oggi appare pi\u00f9 volte restaurata. Gran parte dello sviluppo moderno \u00e8 invece dovuto alla costruzione della diga che ha formato il lago di Bin el Ouidane, riserva d'acqua importante per lo sviluppo agricolo della citt\u00e0 nonch\u00e9 preziosa risorsa turistica.\nLa citt\u00e0 ha un impianto moderno, caratterizzato da una piazza centrale sede del mercato settimanale e circondata da \"suk\", hotel e ristoranti. Interessanti per un visitatore sono la fortezza, la \"Kasbah Ain Asserdoune\", in posizione panoramica a sovrastare la citt\u00e0; a fertile oasi, che lambisce la sorgente di Ain Asserdoun, intorno alla quale si estendono numerosi giardini; la piccola \"kasbah di Ras el-Ain\", oggi in rovina, aperta su ariosi panorami.\nLa citt\u00e0, di aspetto moderno, \u00e8 rinomata per le arance, reputate fra le migliori del Marocco, e per le \"hanbel\", grandi coperte di lana a tinte vivaci.\nNei dintorni si trovano le cascate di Ouzoud, il lago artificiale di Bin el-Ouidane, lo specchio d'acqua artificiale pi\u00f9 vasto del Marocco formato con una diga alta circa 150 m, e le montagne del Medio Atlante che durante la primavera offrono un paesaggio unico con una variegata flora locale.\nClima.\nIl clima di Beni Mellal \u00e8 pi\u00f9 temperato in primavera ed autunno. In primavera uno spettacolo aggiuntivo \u00e8 dato dalla cornice lontana ma incombente delle cime della catena dell'Atlante, solitamente ancora ricoperte di neve.\nInfrastrutture e trasporti.\nBeni Mellal si trova lungo la strada nazionale 8 che si snoda parallela alla catena dell'Atlante. I tempi di percorrenza da Marrakech e da Casablanca sono di circa tre ore mentre ne occorrono circa quattro se si giunge dalle altre tre citt\u00e0 imperiali (Rabat, Mekn\u00e8s e F\u00e8s).\nSociet\u00e0.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 1914 membri nel 1936, emigrata in massa verso Israele e Francia negli anni 1950 e 1960."}
{"id": "1323775", "revid": "729019", "url": "https://it.wikipedia.org/wiki?curid=1323775", "title": "James Douglas (condottiero)", "text": "La giovinezza.\nFiglio di William Douglas the Hardy, uno dei primi nobili a sostenere William Wallace, e che mor\u00ec attorno al 1298 nella Torre di Londra. Sua madre, Elizabeth Stewart, era figlia di Alexander Stewart (1214-1283), ella mor\u00ec quando James aveva circa un anno o due essendo nato attorno al 1286. William si rispos\u00f2 l'anno seguente ed \u00e8 da questo che si deduce che James sia nato prima del 1287, tuttavia la perdita di numerosi documenti coevi rende impossibile localizzare con precisione il mese o l'anno della sua nascita.\nAllo scoppio della guerra di indipendenza scozzese venne inviato ancora giovane in Francia per la sua salvaguardia e studi\u00f2 a Parigi. Qui egli conobbe William Lamberton, vescovo di St Andrews, che lo prese sotto la sua tutela. Dopo aver fatto ritorno con Lamberton in Scozia nel 1306, trov\u00f2 tutte le sue propriet\u00e0 confiscate da re Edoardo I d'Inghilterra, il quale le aveva donate al nobile inglese Robert de Clifford. Nel tentativo di riavere le proprie terre pacificamente, Lamberton condusse James Douglas alla corte di Edoardo I, ma quando quest'ultimo seppe di chi fosse figlio James fu colto da un terribile attacco di collera e James venne cacciato dalla corte..\nJames ora doveva fronteggiare una nuova vita in cui altro non era che una sorta di esiliato senza terre posto ai margini della societ\u00e0 feudale e il rientrare in possesso delle propriet\u00e0 paterne divenne una questione quasi imprescindibile che inevitabilmente avrebbe avuto impatto sulle sue alleanze politiche.\nQuesto era per altro un momento drammatico per gli scozzesi, Robert Bruce aveva da poco assassinato il suo rivale John Comyn, III Signore di Badenoch in una chiesa di Dumfries e subito dopo Robert Bruce reclam\u00f2 per s\u00e9 la corona di Scozia a dispetto dei diritti di Edoardo I. Per altro poche settimane dopo, il 25 marzo 1306 Robert divenne Roberto I di Scozia e fu proprio durante il suo viaggio diretto a Scone, luogo dove tradizionalmente si celebrava il rito di incoronazione dei sovrani scozzesi, che Bruce fece il suo incontro con il giovane Douglas, il quale offr\u00ec i suoi servigi al futuro re.\nDouglas condivise con Robert Bruce le sue prime sconfitte a Methven e Dalrigh, ma per entrambi i condottieri quelle sconfitte furono l'occasione per migliorare le loro strategie tattiche, optando per un'azione di sortite piuttosto che di combattimenti in campo aperto. \nContrariamente a quanto afferma la tradizione popolare, l'apporto militare dato da Douglas tra il 1307 e il 1308 fu per la gran parte regionale e limitato al comprensorio dei suoi antichi possedimenti della nativa Douglasdale. Tuttavia ci\u00f2 gli consent\u00ec di guadagnare ottima fama sia come condottiero sia come soldato, cos\u00ec mentre Robert Bruce conduceva una campagna a nord contro i suoi nemici, Douglas approfitt\u00f2 della presenza della foresta di Selkirk per scagliare una serie di attacchi lampo contro gli inglesi. La pi\u00f9 popolare di queste coraggiose sortite fu la conquista del castello di Douglas, appartenuto in precedenza alla sua famiglia, strappato agli inglesi con un'azione di forza e di coraggio che rest\u00f2 nella memoria della tradizione popolare scozzese.\nAlcuni storici datano l'incidente alla Domenica delle palme del 1307, precisamente il 19 marzo, taluni sostengono che questa data potrebbe essere sbagliata perch\u00e9 allora Bruce e il suo piccolo esercito non si erano ancora stabiliti nella Scozia sud-occidentale e a questo proposito propongono la domenica delle palme del 1308 che cadeva il 17 aprile.\nD'altro canto qualcuno afferma che ai tempi in cui James era laggi\u00f9 gli scozzesi non si erano ancora stabiliti nel sud-ovest del Paese e che lui fosse l'unico uomo di Bruce in tutta la zona, motivo per cui la data del 1307 potrebbe essere corretta.\nCon l'aiuto di Thomas Dickson, un contadino che era stato al servizio del padre, James rimase nascosto con i propri uomini fino alla mattina della Domenica delle palme quando i soldati lasciarono la guarnigione per assistere alla messa. Dopo aver raccolto altri uomini sul posto James entr\u00f2 nella chiesa, alcuni soldati inglesi vennero uccisi e altri furono presi prigionieri e portati al castello ora vuoto. Le provviste vennero ammassate tutte in cantina, i fiaschi di vino aperti senza riguardo e la lana venne bruciata e usata come combustibile poich\u00e9 i prigionieri furono decapitati sulla pila di provviste cui venne poi dato fuoco, mentre i pozzi vennero avvelenati con sale e carcasse. I locali presto diedero all'intero episodio il nome di \"Douglas Larder\" (larder in inglese sta per dispensa), come esempio della brutalit\u00e0 della guerra esso voleva lasciare una durevole impressione, non da ultimo su coloro che sarebbero venuti a sostituire i colleghi periti. Altri attacchi vennero perpetrati da un uomo chiamato dagli inglesi \"The black Dowglas\" un uomo sinistro e assassino, sembra che James conoscesse quanto potente potesse essere la guerra psicologica, ben sapendo che la sola paura poteva fare molto pi\u00f9 di un comandante capace.\nNell'agosto di quello stesso anno, Douglas si un\u00ec al suo alleato Bruce per un attacco congiunto ai clan dei MacDougall di Lorne, uomini della famiglia rivale del suo sovrano, ovvero i Comyn, colpevoli di avere partecipato attivamente due anni prima alla sconfitta dell'esercito di Bruce nella battaglia di Dalrigh. Mentre essi attendevano un assalto presso lo stretto passo di Brander, Douglas scal\u00f2 le montagne accerchiando il passo montano con un esercito di Highlander con i quali prese il nemico alle spalle rendendo la battaglia del Passo di Brander una totale sconfitta per i suoi nemici. Subito dopo Douglas si diresse a sud dove si un\u00ec all'esercito del fratello del suo sovrano, Edward Bruce, per partecipare all'assedio vittorioso del castello di Rutherglen, vicino a Glasgow.\nCampagna Finale.\nRobert Bruce mor\u00ec nel 1329. Secondo Jean le Bel, quando Bruce stava morendo chiese che Sir James, come suo amico e tenente, portasse il suo cuore in Terra Santa e lo presentasse al Santo Sepolcro a Gerusalemme come segno di penitenza. John Barbour, in alternativa, chiede a Bruce che il suo cuore venga semplicemente portato in battaglia contro i \"nemici di Dio\" come segno della sua insoddisfatta ambizione di andare in crociata. Dato che Gerusalemme era stata in mani musulmane dal 1187, questo secondo \u00e8 forse pi\u00f9 probabile. Quando Bruce mor\u00ec, il suo cuore fu tagliato dal suo corpo e posto in uno scrigno d'argento e smaltato che Sir James gli mise al collo. All'inizio del 1330, Douglas salp\u00f2 da Berwick upon Tweed, accompagnato da altri sette cavalieri con ventisei scudieri e gentiluomini.\nLa compagnia si ferm\u00f2 prima a Sluys nelle Fiandre. L\u00ec pu\u00f2 essere che Douglas abbia ricevuto conferma che Alfonso XI di Castiglia stava preparando una campagna contro i musulmani del Regno di Granada. In previsione, aveva con s\u00e9 una lettera di presentazione al re Alfonso da Edoardo III d'Inghilterra, suo cugino. Di conseguenza, gli scozzesi salparono per Siviglia, dove, secondo John Barbour, Sir James e la sua solenne reliquia furono ricevuti da Alfonso con grande onore.\nDouglas e la sua compagnia si unirono all'esercito di Alfonso, che allora si stava dirigendo alla frontiera di Granada per assediare il castello di Teba. Uthman ibn Abi al-Ula, il generale Berbero al comando delle forze Moresche, marci\u00f2 per liberare la roccaforte di confine. Ad un certo punto durante l'assedio, Douglas fu ucciso. Fonti e commentatori differiscono su come. Secondo Jean Froissart e la Gran Cronica de Alfonso XI, Douglas \u00e8 stato ucciso a seguito di un attacco prematuro al nemico. La Gran Cronica suggerisce che questo potrebbe essere stato durante i combattimenti per l'accesso all'acqua. Citando John Barbour, alcuni commentatori moderni credono che sia morto nella decisiva Battaglia di Teba.Barbour descrive una grande battaglia in Spagna, ma l'ambientazione \u00e8 vaga e l'esito ambiguo.\nSecondo la Gran Cronica de Alfonso XI, Uthman, incapace di portare i cristiani in battaglia, escogit\u00f2 uno stratagemma nel tentativo di costringerli ad abbandonare l'assedio. Un corpo di cavalleria fu inviato per un attacco diversivo attraverso il fiume Guadalteba, attirando Alfonso a combattere mentre Usman girava intorno per attaccare il campo cristiano e distruggere i rifornimenti dell'esercito assediante. Alfonso, tuttavia, dopo aver ricevuto informazioni sui preparativi di Uthman, tenne la maggior parte del suo esercito nell'accampamento mentre inviava un contingente per incontrare la resistenza sul fiume. \u00c8 come parte di questa forza che alcuni commentatori ritengono che Douglas e la sua compagnia si siano uniti alla battaglia. Quando Uthman arriv\u00f2 al campo nemico trov\u00f2 gli uomini di Alonso armati e pronti. Abbandon\u00f2 il suo attacco e cavalc\u00f2 per sostenere la forza diversiva sul fiume dove, incapaci di resistere all'assalto castigliano, i suoi uomini stavano gi\u00e0 iniziando a ripiegare.\nUthman arriv\u00f2 troppo tardi per impedire una disfatta generale e l'intera forza Granadina fu respinta in confusione al loro campo nella valle di Turon, 10 miglia a sud. \u00c8 in questa fase della battaglia che alcuni commentatori moderni hanno posto la morte di Douglas, preso al fianco quando le forze di Uthman raggiunsero il fiume o nel successivo inseguimento al campo di Granada.\nSecondo la descrizione di John Barbour dell'ultima battaglia di Douglas, quando il nemico si scontr\u00f2, Sir James e i suoi compagni lo seguirono a ruota. Dopo aver superato la maggior parte dei suoi uomini nell'inseguimento, Douglas si \u00e8 improvvisamente ritrovato davanti con solo pochi dei suoi seguaci intorno a lui. Mentre tornava indietro per ricongiungersi al corpo principale, vide Sir William St. Clair di Rosslyn circondato da un corpo di Mori che, cogliendo l'occasione, si erano rapidamente radunati e contrattaccato. Con i pochi cavalieri che erano con lui, Douglas si volt\u00f2 per tentare un salvataggio ma, in inferiorit\u00e0 numerica di venti a uno, il gruppo fu sopraffatto. \u00c8 diventata una leggenda popolare che Douglas poi prese dal suo collo lo scrigno d'argento che conteneva il cuore di Bruce e lo gett\u00f2 davanti a se tra i nemici, dicendo: \"Ora passa avanti come hai fatto, e Douglas ti seguir\u00e0 o morir\u00e0.\".Questo aneddoto ha la sua origine in un'aggiunta del XVI secolo al poema di Barbour che, tuttavia, descrive Douglas che compie il gesto all'inizio della sua battaglia finale. Fu Sir Walter Scott in Tales of a Grandfather che cre\u00f2 l'immagine di Douglas che gettava il cuore di Bruce come atto di morte.\nLa cronica Castigliana non fa alcun riferimento a tale catastrofe. Tuttavia, afferma che in una feroce scaramuccia alcuni giorni prima della battaglia culminante, un \"conte straniero\" senza nome (probabilmente un riferimento a Douglas) era morto a causa del suo comportamento avventato. Questa \u00e8 una delle uniche due vittime di battaglia menzionate individualmente nella narrativa Castigliana della campagna.\nBarbour riferisce che Douglas e tutti gli uomini catturati con lui furono uccisi, incluso Sir William St. Clair di Rosslyn e Sir Robert Logan di Restalrig. Barbour afferma che, dopo questa battaglia, il corpo di Douglas e la bara con il cuore di Bruce furono recuperati. Le sue ossa, la carne ribollita, furono riportate in Scozia da Sir William Keith di Galston nell'Ayrshire (che aveva perso la battaglia a causa di un braccio rotto) e depositate nella chiesa di St Bride. La tradizione che Sir Simon Locard fosse un membro della compagnia e che sia sopravvissuto non si trova in nessuna delle fonti. Il cuore di Bruce fu preso da Moray, il reggente, e solennemente sepolto sotto l'altare maggiore dell'Abbazia di Melrose.\nSuccessione.\nSir James ha avuto due figli da madri sconosciute:"}
{"id": "1323776", "revid": "123483154", "url": "https://it.wikipedia.org/wiki?curid=1323776", "title": "Titoli accademici ecclesiastici", "text": "I titoli accademici ecclesiastici sono rilasciati da enti universitari, istituiti dalla Santa Sede che \u00e8 Istituzione, cio\u00e8 soggetto di diritto internazionale, diverso dallo Stato Citt\u00e0 del Vaticano (altro soggetto di diritto internazionale), anche se sostanzialmente il capo di entrambi i due soggetti e il Romano Pontefice.\nDescrizione generale.\nLo Stato ha una serie di istituti accademici che, a seconda del numero di facolt\u00e0 e di altre caratteristiche, sono chiamati \"universit\u00e0 pontificie\", \"atenei pontifici\" e \"facolt\u00e0 pontificie\". L'aggettivo \"pontificio\" sta a significare che l'ordinamento e i titoli rilasciati sono di diritto pontificio, cio\u00e8 sono regolati dal diritto canonico e non dal diritto interno dello Stato in cui \u00e8 fisicamente situata l'istituzione universitaria. Se vi sono poi accordi internazionali di tipo concordatario o meno tra quello Stato e la Santa Sede, possono prevedersi forme di riconoscimento dei titoli conseguiti presso le universit\u00e0 o facolt\u00e0 pontificia, anche estere. \nAlcune di queste istituzioni sono state fondate direttamente dallo Stato, attraverso un'apposita congregazione. Altre, invece, fanno capo a ordini secolari, congregazioni religiose e istituti di vita consacrata, ma sono riconosciuti dallo Stato. Alcune facolt\u00e0 offrono un \"curricolo\" ulteriore rispetto a quello che d\u00e0 il nome alla facolt\u00e0. In questo caso, il titolo rilasciato varia in base al curricolo. Ad esempio se lo studente \u00e8 iscritto al primo ciclo della facolt\u00e0 di Scienze dell'educazione conseguir\u00e0 il baccellierato in Scienze dell'educazione, se invece \u00e8 iscritto al primo ciclo della medesima facolt\u00e0 con il curricolo in Psicologia conseguir\u00e0 il baccellierato in Psicologia.\nI titoli di studio sono tradizionalmente rilasciati in lingua latina. Tuttavia, alcune istituzioni hanno deciso di rilasciarli con affiancata la traduzione nella lingua dello studente. In questo caso, si usano i nomi che i corrispondenti titoli accademici hanno nello stato dello studente. Le universit\u00e0 e le altre istituzioni di studi superiori pontificie non vanno confuse con le universit\u00e0 cattoliche, che sono istituzioni universitarie che seguono gli ordinamenti civili (cio\u00e8, nel lessico giuridico ecclesiastico, gli ordinamenti non canonici degli stati diversi dal Vaticano), completamente autonome rispetto all'autorit\u00e0 ecclesiastica ed estranee al diritto pontificio, ma che sono riconosciute dalla Chiesa cattolica.\nClassificazione.\nI titoli rilasciati da tali istituti vengono chiamati \"gradi accademici\" e sono i seguenti:\nAl primo ciclo di studi pu\u00f2 accedere chi sia in possesso di un titolo che dia accesso all'universit\u00e0 nel paese in cui \u00e8 stato conseguito, ad eccezione del primo ciclo di studi teologici, al quale pu\u00f2 accedere solo chi abbia completato un ciclo di studi filosofici. Al secondo ciclo d\u00e0 accesso il baccellierato e al terzo ciclo d\u00e0 accesso la licenza.\nFino all'inizio degli anni 2000, i cicli duravano due anni cadauno; avendo la Santa Sede aderito al processo di Bologna per la costituzione dello Spazio europeo dell'istruzione superiore, il primo ciclo \u00e8 stato innalzato a tre anni ed \u00e8 stato introdotto l'uso dei crediti ECTS, anche se non ancora tutte le istituzioni accademiche pontificie, dotate di piena autonomia in tal senso, hanno gi\u00e0 riformato i propri curricoli di studio.\nIl primo ciclo corrisponde a un \"undergraduate programme\" anglo-americano, mentre il secondo e il terzo sono \"postgraduate\" in successione. I gradi corrispondono al \"bachelor's degree\", al \"master universitario\" e al \"doctorate\", quindi agli italiani laurea, laurea magistrale e dottorato di ricerca.\nLa presenza in Italia.\nIn Italia esistono altres\u00ec gli I\"stituti Superiori di Scienze Religiose\", istituti ecclesiastici di studi superiori post-secondari normalmente collegati alle diocesi che fino a pochi anni fa rilasciavano, al termine di un corso di durata quadriennale, il Diploma Accademico di Magistero in scienze religiose. Tale titolo, equiparato al grado accademico di baccellierato, in base al Concordato consente l'accesso all'insegnamento della religione cattolica nelle scuole secondarie italiane, senza bisogno di preventivo riconoscimento. Da alcuni anni gli Istituti Superiori di Scienze Religiose sono stati riformati e i relativi corsi di studio sdoppiati in due cicli (Laurea triennale in scienze religione, Laurea magistrale in scienze religiose). Gli studi ecclesiastici compiuti presso i seminari maggiori, infine, sono riconosciuti ai fini del conseguimento di gradi accademici.\nIn Italia, sebbene esistano diversi atenei non statali promossi da istituzioni religiose, l'unica universit\u00e0 cattolica \u00e8 l'Universit\u00e0 Cattolica del Sacro Cuore di Milano, autorizzata a fregiarsi dell'aggettivo \"cattolica\" in quanto nei suoi corsi di primo ciclo sono impartiti obbligatoriamente insegnamenti di teologia. Tale universit\u00e0 rilascia per\u00f2 titoli di diritto italiano e non di diritto pontificio.\nA differenza delle facolt\u00e0 italiane, che erano enti di raccordo di corsi di studio differenti, le facolt\u00e0 pontificie offrono normalmente un unico corso di studi, chiamato con lo stesso nome della facolt\u00e0 e suddiviso in tre cicli in sequenza. Dopo l'introduzione del processo di Bologna, molte universit\u00e0 hanno articolato il secondo ciclo in indirizzi di specializzazione. Tuttavia il titolo rilasciato fa sempre riferimento al nome della facolt\u00e0, pertanto sar\u00e0 identico per tutti e tre i cicli: l'indirizzo funge da mero caratterizzatore del piano di studi individuale, come un \"major\" inglese, ma non figura nel titolo.\nRiconoscimento dei titoli accademici pontifici in Italia.\nUn recente accordo siglato tra la Repubblica Italiana e la Santa Sede del 13 febbraio 2019 prevede una estensione delle discipline \"concordatarie\" riconosciute dallo Stato italiano, che prima si limitavano alla Teologia e alla Sacra Scrittura, e che ora comprendono anche il Diritto Canonico, la Liturgia, la Spiritualit\u00e0, la Missiologia e le Scienze religiose."}
{"id": "1323785", "revid": "34928", "url": "https://it.wikipedia.org/wiki?curid=1323785", "title": "Harraga", "text": ""}
{"id": "1323789", "revid": "339392", "url": "https://it.wikipedia.org/wiki?curid=1323789", "title": "\u00dajpesti D\u00f3sza", "text": ""}
{"id": "1323794", "revid": "114995665", "url": "https://it.wikipedia.org/wiki?curid=1323794", "title": "Facolt\u00e0 teologica", "text": "La facolt\u00e0 teologica \u00e8 un'istituzione universitaria ecclesiastica, destinata al conferimento di titoli accademici ecclesiastici a laici e chierici."}
{"id": "1323796", "revid": "4711", "url": "https://it.wikipedia.org/wiki?curid=1323796", "title": "AGF \u00c5rhus", "text": ""}
{"id": "1323797", "revid": "4711", "url": "https://it.wikipedia.org/wiki?curid=1323797", "title": "AGF Arhus", "text": ""}
{"id": "1323798", "revid": "4711", "url": "https://it.wikipedia.org/wiki?curid=1323798", "title": "Aarhus GF", "text": ""}
{"id": "1323800", "revid": "4711", "url": "https://it.wikipedia.org/wiki?curid=1323800", "title": "AGF Aarhus", "text": ""}
{"id": "1323801", "revid": "461603", "url": "https://it.wikipedia.org/wiki?curid=1323801", "title": "AEL 1964", "text": ""}
{"id": "1323807", "revid": "131358", "url": "https://it.wikipedia.org/wiki?curid=1323807", "title": "Beitar Jerusalem", "text": ""}
{"id": "1323808", "revid": "131358", "url": "https://it.wikipedia.org/wiki?curid=1323808", "title": "Beitar Jerusalem F.C.", "text": ""}
{"id": "1323809", "revid": "131358", "url": "https://it.wikipedia.org/wiki?curid=1323809", "title": "Beitar Jerusalem FC", "text": ""}
{"id": "1323811", "revid": "74801", "url": "https://it.wikipedia.org/wiki?curid=1323811", "title": "Contea di Washington (New York)", "text": "Washington \u00e8 una contea dell'area nord-orientale dello Stato di New York negli Stati Uniti.\nGeografia fisica.\nLa contea confina a nord con la contea di Essex. A est confina con lo Stato del Vermont ed in particolare con le contee di Addison, Rutland e di Bennington. A sud confina con la contea di Rensselaer ed a ovest con le contee di Saratoga e di Warren. Parte del confine orientale \u00e8 delimitato dal lago Champlain e parte di quello occidentale dal lago George e dal fiume Mohawk.\nStoria.\nQuando nel 1683 le dodici contee della \"Provincia di New York\" vennero istituite il territorio dell'attuale contea faceva parte della contea di Albany. La contea fu istituita nel 1772 come contea di Charlotte. Fu rinominata Washington nel 1784 in onore del primo presidente degli Stati Uniti. La contea aveva a quel tempo un'estensione molto maggiore di quella attuale. Nel 1788 ne venne separato il territorio che avrebbe costituito la contea di Clinton e nel 1813 il territorio della contea di Warren. Nel 1994 il capoluogo di contea fu spostato da Hudson Falls a Fort Edward."}
{"id": "1323813", "revid": "81783266", "url": "https://it.wikipedia.org/wiki?curid=1323813", "title": "Gaetano Perego", "text": "Biografia.\nI dati relativi alla nascita di Gaetano Perego sono sconosciuti, anche se il cognome indica quasi sicuramente un'origine brianzola o milanese. Di lui si conosce poco; tra i primi lavori dell'artista sono accertati il Santuario di Vicoforte, nel 1741 e le preparazioni degli allestimenti per le nozze di Vittorio Amedeo III di Savoia con Maria Antonietta di Borbone-Spagna nel 1750. Entrato nel folto gruppo di artisti al seguito della corte reale di Piemonte, Perego lavor\u00f2 alle decorazioni del teatro Carignano nel 1753 e, dal 1756, lo si ritrova a Stupinigi, ove lavora prima per il decoro della Seconda Anticamera del Duca di Savoia, poi nelle altre sale, continuando il suo operato almeno fino al 1780. A questi anni risale anche il matrimonio con la figlia di Vittorio Amedeo Cignaroli."}
{"id": "1323818", "revid": "767487", "url": "https://it.wikipedia.org/wiki?curid=1323818", "title": "Tales from the Strip", "text": "Tales from the Strip \u00e8 l'undicesimo album degli L.A. Guns, uscito il 16 agosto 2005 per l'etichetta discografica Shrapnel Records."}
{"id": "1323820", "revid": "339392", "url": "https://it.wikipedia.org/wiki?curid=1323820", "title": "F.C. Dinamo Minsk", "text": ""}
{"id": "1323821", "revid": "287204", "url": "https://it.wikipedia.org/wiki?curid=1323821", "title": "Beni Mellal", "text": ""}
{"id": "1323825", "revid": "120838948", "url": "https://it.wikipedia.org/wiki?curid=1323825", "title": "Artmedia", "text": "Artmedia, \"Seminario e Laboratorio permanente di Estetica dei Media e della Comunicazione\", \u00e8 stato uno dei primi e pi\u00f9 importanti progetti scientifici dedicati al rapporto tra tecno-scienza, arte, filosofia ed estetica. Fu fondato nel 1985 all'Universit\u00e0 di Salerno.\nPer oltre due decenni, fino al 2009, con decine di iniziative, studi, mostre e convegni dedicati alle nuove tecnologie, Artmedia ha costituito un punto di riferimento per gli studiosi e gli artisti pi\u00f9 attivi sulla scena internazionale, ed ha alimentato, anche in ambito accademico, il fermento culturale rivolto all'estetica dei media, all'estetica delle reti, e ai loro risvolti etici e antropologici.\nEsordi e manifestazioni internazionali.\nGi\u00e0 dalla fine degli anni settanta, presso il Dipartimento di filosofia dell'Universit\u00e0 di Salerno, \u00e8 stato attivo un \"Seminario permanente di Estetica dei Media e della Comunicazione\", ideato e diretto da Mario Costa, professore di estetica della stessa Universit\u00e0. I principi di base di una \"estetica legata alla comunicazione tecnologica\" venivano individuati e concettualizzati nel 1983. Nel 1984, il convegno \"L'immaginario tecnologico\", svoltosi al Museo del Sannio di Benevento, poneva la questione dei nuovi rapporti esistenti tra l'arte e la tecnologia, e della conseguente necessit\u00e0 di una rifondazione dell'estetica, avvertendo che \"sulla intersezione tra tecnica e immaginario dovr\u00e0 giocarsi tutta la nostra esistenza futura\".\nLa questione pi\u00f9 generale e comprensiva dei rapporti tra arte-filosofia-tecnoscienze-tecnologie ha poi costituito l'asse teorico di riferimento delle dieci edizioni del convegno internazionale \"Artmedia\" che si sono succedute, tra Salerno e Parigi, dal 1985 al 2008.\nMomenti di particolare visibilit\u00e0 internazionale della manifestazione sono state le sue due edizioni parigine del 2002 e del 2008, che si sono svolte all'\u00c9cole Normale Sup\u00e9rieure, alla Biblioth\u00e8que Nationale de France (BNF), e all'Institut National d'Histoire de l'Art (INHA), ed hanno avuto tra i partner la Societ\u00e9 Fran\u00e7aise d'Esth\u00e9tique, l'Universit\u00e0 del Qu\u00e9bec a Montr\u00e9al, la University of Toronto, l'Universidade de S\u00e3o Paulo, l', la rivista statunitense \"Leonardo\".\nIl confronto tra teorici e artisti.\nArtmedia, mossa dalla necessit\u00e0 di dedicare uguale attenzione alla riflessione teorica e alle pratiche artistiche che si andavano a mano a mano manifestando, ha voluto riunire e mettere assieme, in un lavoro comune e complementare, teorici e artisti di ogni parte del mondo, che hanno spesso contribuito diffondendo lo spirito della manifestazione in una miriade di festival e rassegne, e attraverso la loro stessa attivit\u00e0 operativa o di ricerca.\nTra i teorici che in vario modo hanno collaborato con Artmedia e con le attivit\u00e0 ad essa connesse, ci sono Bernard Stiegler, Ren\u00e9 Berger, Abraham Moles, Derrick De Kerckhove, Pierre L\u00e9vy, Gillo Dorfles, Paul Virilio, Frank Popper, Roger Malina, Daniel Charles, Jos\u00e9 Jim\u00e9nez, Anne Cauquelin, Edgar Morin, Thierry de Duve, Catherine Millet, Filiberto Menna, Rudolf zur Lippe, Edmond Couchot, Dominique Chateau, Yannick Geffroy, Philippe Queau, Arlindo Machado, Tetsuo Kogawa, Bernard Teyssedre.\nTra gli artisti, Fred Forest, Roy Ascott, Takahiko Iimura, Maurizio Bolognini, Tom Klinkowstein, Tom Sherman, Eduardo Kac, Enzo Minarelli, James Dashow, Peter D'Agostino, Mit Mitropoulos, Shawn Brixey, Bruno Di Bello, Antoni Muntadas, Orlan, Kit Galloway, David Rokeby, Miguel Chevalier, Norman White, Richard Kriesche, Casey Reas, Caterina Davinio.\nDelle questioni proposte e dibattute nelle diverse manifestazioni promosse da Artmedia, in un costante confronto tra artisti e teorici, si ricordano: \"Estetica della comunicazione e antropologia del futuro\" (1985), \"La comunicazione estetica planetaria\" (1986), \"Formativit\u00e0 elettronica e sistema dell'arte\" (1990), \"Le arti neo-tecnologiche tra estetica e comunicazione\" (1992), \"Ricerca estetica e tecnologie\" (1995), \"Mutamenti o mutazioni nell'estetico?\" (1999), \"Dall'estetica della comunicazione alla Net art\" (2002), \"Etica, estetica, comunicazione tecnologica: il destino del senso\" (2008).\nTutte le edizioni di Artmedia sono documentate da altrettante pubblicazioni. Delle due edizioni parigine \u00e8 disponibile anche la registrazione video completa, che \u00e8 consultabile dagli studiosi presso l'Institut National de l'Audiovisuel.\nUn bilancio del contributo di Artmedia nell'arco di venticinque anni \u00e8 stato fatto nel seminario su \"L'oggetto estetico dell'avvenire\", tenuto all'Universit\u00e0 di Salerno nel 2009. Questo contributo \u00e8 testimoniato da una massa notevole e varia di documenti che vengono attualmente sistematizzati in vista di una loro adeguata collocazione e utilizzazione.\nAtti e Cataloghi.\nArtmedia I (1985)\nArtmedia II (1986)\nArtmedia III (1990)\nArtmedia IV (1992)\nArtmedia V (1995)\nArtmedia VI (1997)\nArtmedia VII (1999)\nArtmedia VIII (2002)\nArtmedia IX (2005)\nArtmedia X (2008)"}
{"id": "1323826", "revid": "339392", "url": "https://it.wikipedia.org/wiki?curid=1323826", "title": "Haka Valkeakoski", "text": ""}
{"id": "1323828", "revid": "339392", "url": "https://it.wikipedia.org/wiki?curid=1323828", "title": "Debrecen VSC", "text": ""}
{"id": "1323830", "revid": "110157", "url": "https://it.wikipedia.org/wiki?curid=1323830", "title": "Today (Galaxie 500)", "text": "Today \u00e8 un album del gruppo Galaxie 500 del 1988."}
{"id": "1323831", "revid": "2111144", "url": "https://it.wikipedia.org/wiki?curid=1323831", "title": "Dizionario dei cognomi e soprannomi in Calabria", "text": "Il Dizionario dei cognomi e soprannomi in Calabria \u00e8 un dizionario scritto dal filologo tedesco Gerhard Rohlfs e pubblicato la prima volta nel 1979; successivamente ebbe due ristampe, una nell'ottobre del 1986 e una nel settembre del 1993.\n\u00c8 edito da Longo editore.\nCognomi.\nRohlfs inizi\u00f2 ad interessarsi allo studio dei cognomi calabresi fin dal 1930 nell'ottica di delineare ancora pi\u00f9 marcatamente la differenza fra la Calabria latina a nord e la Calabria greca a sud che si \u00e8 latinizzata solo in tempi recenti.\nI cognomi calabresi oltre all'influenza greca e latina, presentano anche origine araba, normanna, spagnola, albanese, germanica e francese.\nVengono tralasciati i cognomi che sono a diffusione nazionale (Rossi, Bianco...) mentre per i cognomi peculiari della regione Rohlfs ha cercato di circoscrivere il meglio possibile la zona di diffusione.\nNel dizionario viene indicata anche l'origine etimologica del cognome.\nSoprannomi.\nI soprannomi sono state rintracciati con visite in loco o raccolti da studiosi locali.\nOrigine del soprannome o \"ingiuria\" nasce con qualsiasi pretesto: da dicerie paesane, dalla vita quotidiana, dal ripetersi di certe azioni, modi di fare e dire, dal proprio lavoro.\nPu\u00f2 essere inteso sia in modo offensivo che semplicemente per individuare la persona.\nAnche in questo caso si \u00e8 cercato di circoscrivere la zona di diffusione del soprannome."}
{"id": "1323833", "revid": "3831", "url": "https://it.wikipedia.org/wiki?curid=1323833", "title": "M\u00e8re", "text": ""}
{"id": "1323834", "revid": "131358", "url": "https://it.wikipedia.org/wiki?curid=1323834", "title": "Acad\u00e9mica", "text": ""}
{"id": "1323836", "revid": "339392", "url": "https://it.wikipedia.org/wiki?curid=1323836", "title": "Partick Thistle FC", "text": ""}
{"id": "1323837", "revid": "131358", "url": "https://it.wikipedia.org/wiki?curid=1323837", "title": "KFC Germinal Beerschot", "text": ""}
{"id": "1323839", "revid": "298055", "url": "https://it.wikipedia.org/wiki?curid=1323839", "title": "Wheels of Fire", "text": "Wheels of Fire \u00e8 il terzo album dei Cream, pubblicato nel 1968; \u00e8 un doppio album, con il primo disco registrato in studio e il secondo dal vivo.\nRaggiunge la prima posizione nella Billboard 200 per quattro settimane, in Australia per quattro settimane, in Canada, e la terza nel Regno Unito.\nIl singolo White Room raggiunse la prima posizione in Australia, la seconda in Olanda, Canada e Nuova Zelanda e la sesta nella Billboard Hot 100.\nTracce.\n\"Live at the Fillmore\".\nNonostante il disco sia intitolato \"Live at the Filmore\", solamente la quarta traccia \u00e8 stata registrata a Fillmore West. Le altre tre tracce furono registrate dal vivo al \"Winterland Ballroom\" di San Francisco."}
{"id": "1323841", "revid": "131358", "url": "https://it.wikipedia.org/wiki?curid=1323841", "title": "KSC Lokeren Oost-Vlaanderen", "text": ""}
{"id": "1323847", "revid": "10836247", "url": "https://it.wikipedia.org/wiki?curid=1323847", "title": "Maria Bambina", "text": ""}
{"id": "1323850", "revid": "6923", "url": "https://it.wikipedia.org/wiki?curid=1323850", "title": "Stati Arabi Uniti", "text": "Stati Arabi Uniti () fu il nome assunto da una confederazione di Stati che ebbe breve vita (dal 1958 al 1961); la confederazione era composta da Egitto, Siria e Regno Mutawakkilita dello Yemen.\nDapprima furono Egitto e Siria ad unirsi nella Repubblica Araba Unita. In seguito, il Regno Mutawakkilita dello Yemen, che aveva firmato trattati di difesa reciproca con l'Egitto, decise di associarsi in un secondo momento, con una forma istituzionale ancora meno rigida, denominata appunto Stati Arabi Uniti.\nN\u00e9 l'unione n\u00e9 la confederazione sono riuscite a combattere gli interessi nazionali divergenti dei paesi membri, e si dissolsero nel 1961."}
{"id": "1323851", "revid": "339392", "url": "https://it.wikipedia.org/wiki?curid=1323851", "title": "St Mirren FC", "text": ""}
{"id": "1323852", "revid": "339392", "url": "https://it.wikipedia.org/wiki?curid=1323852", "title": "St Mirren", "text": ""}
{"id": "1323853", "revid": "1957733", "url": "https://it.wikipedia.org/wiki?curid=1323853", "title": "Don't Give Me Names", "text": "Don't Give Me Names \u00e8 il secondo album in studio del gruppo musicale tedesco Guano Apes, pubblicato nel 2000. Include i singoli \"Big in Japan\" (cover degli Alphaville), \"No Speech\", \"Living in a Lie\" e \"D\u00f6del Up\".\nTracce.\nTutte le canzoni sono state scritte dai Guano Apes tranne dove indicato.\nTracce Bonus presenti nella versione limitata digipak"}
{"id": "1323854", "revid": "339392", "url": "https://it.wikipedia.org/wiki?curid=1323854", "title": "St. Mirren", "text": ""}
{"id": "1323855", "revid": "765341", "url": "https://it.wikipedia.org/wiki?curid=1323855", "title": "Cuts (EP)", "text": "Cuts \u00e8 un EP degli L.A. Guns, uscito nel 1992 per l'etichetta discografica Vertigo/Polygram Records."}
{"id": "1323856", "revid": "1865216", "url": "https://it.wikipedia.org/wiki?curid=1323856", "title": "Tura (fiume)", "text": "La Tura (anche conosciuta con il nome di \"Dolgaja\") \u00e8 un fiume della Russia siberiana occidentale, affluente di sinistra del Tobol.\nGeografia.\nIl fiume ha le sue sorgenti negli Urali centrali, nel territorio dell'Oblast' di Sverdlovsk; scorre con direzione est-sudest attraversando i bassopiani paludosi del pedemonte orientale degli Urali, per un lungo tratto parallelamente al corso di un altro affluente del Tobol, la Tavda. Sfocia nel Tobol alcune decine di chilometri a valle di Tjumen'. I principali affluenti sono Salda, Tagil, Nica, Py\u0161ma; a causa di una certa asimmetria del bacino, provengono tutti dalla destra idrografica.\nIl fiume bagna alcune citt\u00e0 di una certa importanza, fra cui Tjumen', una delle maggiori citt\u00e0 siberiane; altre cittadine di un certo rilievo, che prendono tutte il nome dal fiume, sono Verchnjaja Tura, Ni\u017enjaja Tura, Verchotur'e, Turinsk.\n\u00c8 navigabile per circa 750 chilometri a monte della foce; come tutti i fiumi siberiani, \u00e8 per\u00f2 soggetto a lunghi periodi di gelo (sei mesi all'anno, da fine ottobre-novembre a fine aprile e prima met\u00e0 di maggio). Lungo il suo corso il fiume \u00e8 stato sbarrato in tre punti a fini idroelettrici; queste dighe hanno originato tre piccoli bacini artificiali."}
{"id": "1323857", "revid": "59975", "url": "https://it.wikipedia.org/wiki?curid=1323857", "title": "Jeff Hyman", "text": ""}
{"id": "1323858", "revid": "339392", "url": "https://it.wikipedia.org/wiki?curid=1323858", "title": "St Mirren F.C.", "text": ""}
{"id": "1323859", "revid": "59975", "url": "https://it.wikipedia.org/wiki?curid=1323859", "title": "Douglas Colvin", "text": ""}
{"id": "1323864", "revid": "1381093", "url": "https://it.wikipedia.org/wiki?curid=1323864", "title": "Proud Like a God", "text": "Proud Like a God \u00e8 il primo album in studio del gruppo musicale tedesco Guano Apes, pubblicato il 6 ottobre 1997 dalla BMG e dalla Supersonic Records.\nIl disco include i singoli \"Open Your Eyes\", \"Lords of the Boards\" e \"Rain\".\n\"Proud Like a God XX\" - 2017.\nPer l'anniversario dei 20 anni dall'uscita del disco di esordio \"Proud Like a God\" i Guano Apes tornano in studio e rilasciano una versione tutta nuova in 2 CD con alcune cover ed altre aggiunte nei seguenti formati CD, Deluxe Edition, Vinile, Download. La copertina del disco raffigurante il \"pipistrello\" viene rifatta in uno stile nuovo che ricorda la computer grafica poligonale."}
{"id": "1323867", "revid": "2039709", "url": "https://it.wikipedia.org/wiki?curid=1323867", "title": "Strano", "text": ""}
{"id": "1323868", "revid": "33751", "url": "https://it.wikipedia.org/wiki?curid=1323868", "title": "CS Universitatea Craiova", "text": ""}
{"id": "1323872", "revid": "287204", "url": "https://it.wikipedia.org/wiki?curid=1323872", "title": "FC Banik Ostrava", "text": ""}
{"id": "1323879", "revid": "307923", "url": "https://it.wikipedia.org/wiki?curid=1323879", "title": "Vitoria SC", "text": ""}
{"id": "1323880", "revid": "307923", "url": "https://it.wikipedia.org/wiki?curid=1323880", "title": "Vit\u00f3ria S.C.", "text": ""}
{"id": "1323881", "revid": "1776051", "url": "https://it.wikipedia.org/wiki?curid=1323881", "title": "Collector's Edition No. 1", "text": "Collector's Edition No. 1 \u00e8 il primo EP degli L.A. Guns, uscito nel 1985."}
{"id": "1323882", "revid": "289247", "url": "https://it.wikipedia.org/wiki?curid=1323882", "title": "RFC de Li\u00e8ge", "text": ""}
{"id": "1323883", "revid": "1543377", "url": "https://it.wikipedia.org/wiki?curid=1323883", "title": "Surrealistic Pillow", "text": "Surrealistic Pillow \u00e8 il secondo album in studio dei Jefferson Airplane pubblicato dalla RCA Victor nel febbraio del 1967.\nIl disco.\nIl batterista Skip Spence lasci\u00f2 il gruppo nel 1966 dopo la realizzazione del primo album \"Jefferson Airplane Takes Off\" e fu sostituito da Spencer Dryden, musicista di formazione jazz. Nell'ottobre dello stesso anno anche la cantante Signe Toly Anderson fu sostituita da Grace Slick completando quella che \u00e8 considerata la formazione classica dei Jefferson Airplane.\nLa nuova formazione entr\u00f2 in sala di incisione a Los Angeles per registrare in poche sessioni i brani del nuovo disco dalla fine dell'ottobre fino alla fine di novembre del 1966. \"Surrealistic Pillow\" fu pubblicato nel febbraio del 1967.\nGrace Slick proveniva dai Great Society, gruppo di San Francisco appena scioltosi che prendeva come modello proprio i primi Jefferson Airplane e che li aveva accompagnati in molti show durante il 1966. Entrando negli Airplane, la cantante port\u00f2 in dote due brani del vecchio gruppo. \"Somebody to Love\" era una canzone scritta da Darby Slick, leader dei Great Society e cognato di Grace (che era sposata all'epoca con il batterista Jerry Slick). \"White Rabbit\" era invece una sua composizione ispirata al \"Bolero\" di Ravel e alla favola di \"Alice nel paese delle meraviglie\". Entrambe le canzoni sono collegate all'esperienza dell'uso di droga, in particolare LSD, che iniziava a circolare liberamente negli ambienti musicali di San Francisco.\nFu proprio grazie a questi due brani che i Jefferson Airplane ottennero un grande successo commerciale. \"Somebody to Love\" raggiunse la posizione n\u00ba5 della classifica dei singoli, seguito poco dopo da \"White Rabbit\" che arriv\u00f2 fino alla posizione n\u00ba8. L'album, trascinato dalle due \"hit\", conquist\u00f2 in agosto il terzo posto della classifica degli LP pi\u00f9 venduti secondo Billboard, aggiudicandosi il disco d'oro e rimanendo in classifica per pi\u00f9 di un anno vendendo un milione e mezzo di copie, primo grande successo di una band della nascente scena musicale di San Francisco.\nIl disco combinava in maniera originale il folk rock degli inizi con la psichedelia, in linea con i tempi e con coloro che per primi avevano sperimentato tale commistione come i Byrds e i Mamas &amp; Papas e in parte Bob Dylan che rimaneva comunque l'ispiratore della maggioranza dei musicisti folk dell'epoca. Grazie a \"Surrelistic Pillow\" e al risalto ottenuto dai Jefferson Airplane, il movimento di stile \"boh\u00e9mien\" nato dalla Beat Generation negli anni cinquanta e sviluppatosi poi durante gli anni sessanta nel fenomeno della controcultura hippie di Haight-Ashbury, fu maggiormente conosciuto fuori dei confini della citt\u00e0 californiana. Nel gennaio del 1967, subito prima della pubblicazione di \"Surrealistic Pillow\", i Jefferson Airplane, insieme ad altri gruppi di San Francisco come i Grateful Dead e i Quicksilver Messenger Service, parteciparono all\"'happening\" \"Human Be-In\", preludio alla Summer of Love, il fenomeno che quell'anno fece diventare la citt\u00e0 della baia la capitale mondiale del movimento hippie.\nIl leader dei Greateful Dead Jerry Garcia, forse il personaggio pi\u00f9 influente della scena musicale di San Francisco, partecip\u00f2 alla registrazione del disco e ne sugger\u00ec il titolo: ascoltando le canzoni in sala di incisione afferm\u00f2 che \u00absuonava surreale come un cuscino\u00bb. Per problemi contrattuali non fu accreditato come musicista sulla copertina dove \u00e8 invece indicato come \u00ab\"musical and spiritual adviser\"\u00bb cosa che comunque sottolinea la grande importanza che ebbe nella realizzazione dell'album. Il produttore del disco Rick Jarrard ha negato che Garcia abbia partecipato alle registrazioni. La sua presenza \u00e8 invece accreditata dalla casa discografica RCA e nelle note della compilation \"Flight Log\" e in quelle del cofanetto antologico \"Jefferson Airplane Loves You\".\nLa copertina del disco fu realizzata dal fotografo di San Francisco Herb Greene, autore di molte famose fotografie alle stelle del rock degli anni sessanta.\n\"Surrealistic Pillow\" fu mixato sia in versione stereo che mono e fu pubblicato e successivamente ristampato in entrambe le versioni. Il disco fu pubblicato su CD nel 1987. La RCA Records ha prodotto nel 1995 una riedizione dell'album contenente entrambe le versioni mono e stereo nella sua serie di dischi di prestigio realizzati con la tecnica Gold CD. Anche il cofanetto antologico \"Ignition \" del 2001 contiene l'album in entrambe le versioni.\nNel 2003 \u00e8 stata pubblicata dalla BMG Heritage una edizione contenente alcune tracce aggiuntive provenienti dalle \"session\" del 1966 e le versioni monofoniche originali pubblicate su 45 giri di \"Somebody to Love\" e \"White Rabbit\".\nNel 2003 \"Surrealistic Pillow\" \u00e8 stato inserito nella lista dei 500 migliori album secondo Rolling Stone alla posizione n\u00ba146.\nClassifica.\nAlbum\nSingoli"}
{"id": "1323884", "revid": "1522738", "url": "https://it.wikipedia.org/wiki?curid=1323884", "title": "Aleksandr Vasil'evi\u010d Kol\u010dak", "text": "Biografia.\nStudi e carriera.\nNato in una famiglia di lontane origini Rumene/Moldave, era figlio di un ufficiale della marina russa, mentre sua madre aveva origini ucraine. Si diplom\u00f2 nel 1894 nel Collegio della Marina di San Pietroburgo, arruolandosi quello stesso anno nel settimo Battaglione navale della capitale. Fu presto trasferito nell'estremo oriente del Paese, a Vladivostok, dove rimase dal 1895 al 1899. Tornato nella Russia occidentale, a Kron\u0161tadt, nel 1900 si un\u00ec alla spedizione polare russa del 1900-1902 come comandante di uno dei due gruppi di esploratori.\nDopo aver corso innumerevoli difficolt\u00e0 e pericoli, fece ritorno nel dicembre 1902; l'altro gruppo, guidato da Eduard von Toll, non riusc\u00ec invece a sopravvivere al viaggio. Diresse la Spedizione polare russa di soccorso del 1903, prese parte ad altre spedizioni artiche e, per un certo periodo, fu soprannominato \"Kol\u010dak-Poljarnyj\" (\"Kol\u010dak il Polare\").\nAllo scoppio della guerra russo-giapponese, nel marzo 1904 Kol\u010dak fu assegnato al Battaglione di stanza a Port Arthur. Posto al comando di un incrociatore gli fu conferita una medaglia al valore. Dopo che l'assedio al porto si intensific\u00f2 gli fu conferito il comando di alcune unit\u00e0 di terra. Ferito, fu fatto prigioniero di guerra delle truppe nipponiche.\nLiberato alla fine del conflitto, dal 1906 fece parte del comando Generale della marina russa e, allo scoppio della Prima guerra mondiale, fu assegnato alla flotta baltica. A bordo della nave ammiraglia \"Pograni\u010dnik\", Kol\u010dak sovraintese alle difese costiere e diresse le forze navali nel Golfo di Riga. Nell'agosto del 1916 fu promosso a viceammiraglio, il pi\u00f9 giovane in tale rango nelle forze di mare russe, e nominato comandante della flotta del Mar Nero, rimpiazzando l'ammiraglio Eberhart.\nIl suo compito primario fu supportare il generale Judeni\u010d nelle operazioni belliche contro l'Impero Ottomano. Gli fu anche conferito l'incarico di contrastare gli U-Boot e di iniziare ad organizzare un'invasione del Bosforo (che tuttavia non fu mai portata a termine). La flotta di Kol\u010dak collezion\u00f2 innumerevoli successi affondando un gran numero di carboniere turche. Poich\u00e9 non c'era alcuna linea ferroviaria che collegasse le miniere dell'estremo oriente ottomano con Costantinopoli, i suoi continui attacchi ai rifornimenti di tale minerale causarono immense difficolt\u00e0 al governo turco. Nel 1916, in un attacco combinato terra-mare, la flotta russa del Mar Nero diede un essenziale contributo nella conquista della citt\u00e0 di Trebisonda.\nUn notevole disastro navale cui fu testimone accadde il 7 ottobre 1916 quando sotto i suoi occhi la corazzata russa \"Imperatrice Maria\" salt\u00f2 in aria nel porto di Sebastopoli. Le indagini ufficiali non riuscirono a determinare se tale avvenimento fosse stato accidentale o causato da un sabotaggio.\nDopo la Rivoluzione di febbraio del 1917, la situazione politica condizion\u00f2 i ruoli gerarchici all'interno della Flotta del Mar Nero: Kol\u010dak fu deposto dal comando nel giugno e gli fu conferito l'incarico, ritenuto dai pi\u00f9 fittizio, di osservatore militare, ruolo che lo port\u00f2 a visitare la Gran Bretagna e gli Stati Uniti d'America.\nLa Guerra civile russa.\nAllo scoppio della rivoluzione d'ottobre, Kol\u010dak si trovava in Giappone. Sostenitore del governo provvisorio, torn\u00f2 in Russia arrivando a Vladivostok dopo aver attraversato la Manciuria. Informato della resa e del colpo di Stato bolscevico, chiese di arruolarsi nell'esercito britannico per continuare la guerra contro la Germania. Inizialmente la Gran Bretagna si dimostr\u00f2 incline ad accettare l'offerta di Kol\u010dak, pensando di impegnarlo in Mesopotamia (il moderno Iraq), ma successivamente il governo di Londra decise che il vice-ammiraglio sarebbe stato pi\u00f9 utile alla causa alleata cercando di rovesciare il governo bolscevico e riportando in guerra la Russia. Recalcitrante, Kol\u010dak accett\u00f2 il suggerimento inglese. Arrivato a Omsk, Siberia, al fine di unirsi all'Armata dei Volontari, accett\u00f2 di diventare ministro del Governo Regionale della Siberia (Bianco). Figura di prestigio, il Governo provvisorio sper\u00f2 di assicurarsi l'appoggio degli Alleati grazie anche ai rapporti di amicizia intercorsi tra Kol\u010dak e il comandante della missione militare inglese, il Maggior generale Sir Alfred William Fortescue Knox.\nNel novembre 1918 la Repubblica di Siberia fu rovesciata da un colpo di Stato interno. I leader e membri del Partito Socialista-Rivoluzionario (SR) furono arrestati il 18 novembre da una truppa di Cosacchi guidati dall'etmano Krasilnikov. I rimanenti membri del governo si riunirono e nominarono Kol\u010dak Capo di Stato con poteri dittatoriali. Fu nominato Capo Supremo (Verchovnyi Pravitel) e si auto-promosse Ammiraglio. I leader degli SR arrestati furono espulsi dalla Siberia e si ritirarono in Europa. I membri del Direttivo degli SR rimasti in Russia denunciarono la manovra di Kol\u010dak e si adoperarono per ucciderlo. Le loro attivit\u00e0 sfociarono in una piccola rivolta a Omsk il 22 dicembre 1918, che fu velocemente soffocata dai Cosacchi e dalla Legione Ceca, che giustiziarono sommariamente quasi 500 ribelli. I SR aprirono allora dei negoziati con i Bolscevichi e, nel gennaio 1919, l'Armata SR del Popolo conflu\u00ec nell'Armata Rossa.\nLa dittatura di Kol\u010dak fu di stampo eminentemente militare. Dichiar\u00f2 infatti in seguito: \"Non avevo alcun obiettivo politico [...] ma ho solo cercato di creare un'armata regolare [...] in grado di sconfiggere i Bolscevichi.\"\nLa dittatura.\nInizialmente le forze dell'Armata Bianca sotto il suo comando conseguirono alcuni successi. Kol\u010dak non si sentiva a proprio agio nei combattimenti di terra e deleg\u00f2 quindi la maggior parte dei piani strategici a D. A. Lebedev, Paul J. Bubnar ed al suo stato maggiore. L'esercito del nord comandato dal russo Anatolij Pepeljaev e dal ceco Radola Gajda assedi\u00f2 Perm', che capitol\u00f2 il 24 dicembre 1918. Il piano dei Bianchi prevedeva tre grandi offensive\u2013 Gajda verso Arcangelo, Chan\u017ein verso Ufa e i Cosacchi guidati da Aleksandr Dutov verso Samara e Saratov. Kol\u010dak aveva nel proprio esercito 110.000 uomini contro all'incirca 95.000 soldati bolscevichi. Le sue buone relazioni con il generale Knox gli consentirono inoltre di equipaggiare perfettamente (con armi, divise e munizioni) le proprie truppe.\nL'esercito bianco prese Ufa nel marzo 1919 e avanz\u00f2 successivamente per conquistare Kazan' e avvicinarsi a Samara e al Volga. Le rivolte anti-bolsceviche scoppiate a Simbirsk, Kazan', Vjatka, e Samara favorirono gli sforzi degli uomini di Kol\u010dak. La neo-formata Armata Rossa si ritir\u00f2 permettendo ai Bianchi di avanzare su una linea ideale che passava da Glazov attraverso Orenburg fino a Uralsk. I territori di Kol\u010dak coprivano ora 300.000\u00a0km\u00b2 e contenevano all'incirca 7 milioni di persone. In aprile un allarmato Comitato Centrale Bolscevico fece del contrasto alle truppe di Kol\u010dak la propria priorit\u00e0. Nella primavera la situazione nell'esercito bianco degener\u00f2: la parte pi\u00f9 avanzata era tagliata fuori dai rifornimenti, i soldati erano esausti e l'Armata Rossa aveva inviato nell'area nuove truppe.\nKol\u010dak aveva perso l'appoggio di potenziali alleati quali la legione Ceca e la Quinta divisione fucilieri polacca che si ritirarono dal conflitto nell'ottobre 1918 ma rimasero in loco. Il nuovo comandante della Legione Ceca, il generale francese Janin infatti considerava il dittatore un mero strumento dei britannici e appoggiava i SR. Kol\u010dak non pot\u00e9 neppure contare sull'aiuto dei giapponesi che, temendo che volesse interferire con la loro occupazione dell'estremo oriente russo, rifiutarono la propria collaborazione creando uno \"Stato fantoccio\" ad est del lago Bajkal sotto il controllo dei Cosacchi (Stato cosacco di Transbajkalia). Le 7.000 truppe americane stanziate in Siberia si dichiararono strettamente neutrali riguardo \"agli affari interni russi\" e rimasero solo per sovraintendere alla costruzione della Ferrovia Transiberiana nell'estremo oriente. Il comandante americano William S. Graves aveva inoltre una personale antipatia per il governo di Kol\u010dak, che considerava Realista e autocratico, una visione politica condivisa con il presidente statunitense Woodrow Wilson.\nSconfitta e morte.\nQuando nel 1919 le forze dell'armata Rossa riuscirono a riorganizzarsi e passarono al contrattacco, l'esercito di Kol\u010dak inizi\u00f2 a perdere terreno. I bolscevichi scatenarono la controffensiva nell'aprile, focalizzando l'attacco nel centro della linea dei Bianchi, puntando a Ufa. Lo scontro fu duro e sanguinoso: Ufa fu conquistata dai bolscevichi il 9 giugno e, alla fine di quello stesso mese, le forze rosse guidate da Michail Tucha\u010devskij sfondarono le difese Bianche sugli Urali. Superato tale bastione naturale i Rossi fecero rapidi progressi catturando \u010celjabinsk il 25 luglio e attaccando contemporaneamente a nord e a sud l'esercito Bianco, al fine di non rimanere intrappolati in una sacca. L'armata Bianca si riorganizz\u00f2 intorno ai fiumi Tobol e I\u0161im riuscendo a bloccare temporaneamente la controffensiva. Tennero questa linea di difesa fino a ottobre, ma la perdita costante di uomini uccisi o feriti era superiore a quanto i Bianchi potessero sopportare. Avuti rinforzi, i Rossi attraversarono il Tobol a met\u00e0 ottobre. Le forze bianche, sconfitte, abbandonarono il campo di battaglia e si ritirarono disordinatamente verso Omsk. I bolscevichi si riorganizzarono allora per affrontare le truppe bianche guidate da Anton Ivanovi\u010d Denikin che da meridione stavano puntando verso Mosca.\nKol\u010dak era anche sotto la minaccia di nemici interni al proprio Stato: oppositori locali iniziarono a cospirare contro il suo potere e persino il supporto inglese venne meno, riponendo il governo britannico pi\u00f9 fiducia in Denikin. Gajda, radiato dal comando dell'esercito del nord, a met\u00e0 novembre fu protagonista di un fallito colpo di Stato. Omsk fu evacuata il 14 novembre e l'Armata Rossa prese la citt\u00e0 senza incontrare alcuna seria resistenza. Furono catturati un gran numero di soldati dell'esercito Bianco, tra cui quasi 50.000 militari tra cui dieci generali. A causa del notevole flusso di rifugiati verso est, nella citt\u00e0 e nei dintorni si scaten\u00f2 un'epidemia di tifo petecchiale.\nKol\u010dak aveva lasciato Omsk per Irkutsk utilizzando la ferrovia Transiberiana il 13 novembre. Attraversando aree controllate dai Cecoslovacchi fu pi\u00f9 volte fermato, tanto che in dicembre aveva raggiunto solo Ni\u017eneudinsk. Alla fine di dicembre, Irkutsk cadde sotto il controllo di un gruppo di sinistra (che includeva gli SR) e form\u00f2 un 'Centro politico'. Una delle sue prime iniziative fu di dichiarare Kol\u010dak decaduto. Il 4 gennaio 1920, ricevuta la notizia, annunci\u00f2 le proprie dimissioni, conferendo la carica di dittatore a Denikin, e consegn\u00f2 il comando delle rimanenti truppe situate intorno a Irkutsk all'atamano G. M. Semenov. Diede a Kappel l'ordine di ritirarsi verso est, salvando il salvabile; ne segu\u00ec la \"Grande marcia nel ghiaccio siberiano\", durante la quale il freddo port\u00f2 alla morte di molti soldati e delle loro famiglie a seguito.\nSembra che a Kol\u010dak fu allora promesso che sarebbe stato consegnato dai cecoslovacchi al comando britannico a Irkutsk. Invece il 14 gennaio fu tradotto al \"Centro politico\". Il 20 gennaio il governo di Irkutsk rimise il potere a un comitato bolscevico. L'Armata Bianca sotto il comando di Vladimir Kappel si era intanto assestata nei pressi di Irkutsk mentre Kol\u010dak veniva interrogato da una commissione bolscevica. A seguito dell'arrivo di un ordine da Mosca, fu sommariamente condannato a morte insieme al Primo Ministro Viktor Pepeljaev. Nel tentativo di salvarlo, il generale Kappel ed il suo secondo Wojciechowski, avanzarono a marce forzate su Irkutsk con le truppe rimaste: Kappel mor\u00ec nell'intento, mentre Wojciechowski venne fermato dalla Legione Ceca alle porte della citt\u00e0.\nKol\u010dak e Pepeljaev furono fucilati all'alba del 7 febbraio e i loro corpi abbandonati in un fiume locale, l'U\u0161akovka. L'Armata Rossa non entr\u00f2 a Irkutsk fino al 7 marzo e solo allora fu data ufficialmente la notizia della morte di Kol\u010dak.\nEredit\u00e0.\nLa maggior parte dei giudizi storici \u00e8 ancora influenzata da un orientamento risalente alla guerra civile, e quindi giudizi negativi da chi \u00e8 pi\u00f9 vicino alla parte bolscevica e meno da quelli anti-comunisti. Nei fatti l'ammiraglio Kol\u010dak mostr\u00f2 indubbie qualit\u00e0 militari soprattutto nel campo della marina militare, mentre meno esperienza aveva nell'ambito della tattica militare di terra. Ebbe il coraggio di esporsi contro i bolscevichi ma ebbe difficolt\u00e0 nel collegarsi agli altri generali dell'Armata Bianca come Judeni\u010d o Denikin.\nIl suo isolamento politico fu testimoniato dal fatto che anche i potenziali stati alleati, quali Finlandia, Polonia e Repubbliche baltiche non si allearono con lui contro i Bolscevichi. Di lui diffidavano, ritenendolo troppo reazionario, anche le truppe della potentissima Legione Ceca, che per qualche tempo fu la forza militare organizzata pi\u00f9 potente della Siberia, nonch\u00e9 profondamente anti-bolscevica. Discorso analogo vale per la Gran Bretagna che nonostante un iniziale appoggio, gli fu sostanzialmente neutrale, come gli Stati Uniti d'America.\nDopo essere stato ovviamente denigrato dai suoi nemici storici, e quindi dal potere sovietico, Kol\u010dak \u00e8 oggi, dopo la fine del governo sovietico, una figura storica controversa nell'odierna Russia. Il Movimento di estrema destra \"Per la Fede e la Terra patria\" ha cercato di riabilitarlo, tuttavia due domande di riabilitazione sono state rifiutate. La prima da una corte militare regionale nel 1999, la seconda dalla Corte Suprema della Federazione russa nel 2001. Nel 2004 la Corte Costituzionale russa riaffid\u00f2 \"il caso Kol\u010dak\" a una corte militare per un secondo parere.\nMonumenti a lui dedicati sono stati eretti a San Pietroburgo nel 2002 e a Irkutsk nel 2004, nonostante le obiezioni di alcuni ex-comunisti, politici di sinistra e associazioni di veterani sovietici.\nDmitrij Trofimov realizz\u00f2 una serie di ritratti dei comandanti dell'Armata Bianca, ad es., dell'ammiraglio Kol\u010dak, come parte del progetto educativo \"I Guerrieri Bianchi\"."}
{"id": "1323886", "revid": "767487", "url": "https://it.wikipedia.org/wiki?curid=1323886", "title": "I Wanna Be Your Man (L.A. Guns)", "text": "I Wanna Be Your Man \u00e8 un EP degli L.A. Guns, uscito nel 1990 per l'etichetta discografica Polygram Records."}
{"id": "1323887", "revid": "4711", "url": "https://it.wikipedia.org/wiki?curid=1323887", "title": "FC Bohemian Praga", "text": ""}
{"id": "1323888", "revid": "131358", "url": "https://it.wikipedia.org/wiki?curid=1323888", "title": "YR KV Mechelen", "text": ""}
{"id": "1323897", "revid": "339392", "url": "https://it.wikipedia.org/wiki?curid=1323897", "title": "GI G\u00f8ta", "text": ""}
{"id": "1323900", "revid": "19933", "url": "https://it.wikipedia.org/wiki?curid=1323900", "title": "FC Dinamo Tblisi", "text": ""}
{"id": "1323901", "revid": "4711", "url": "https://it.wikipedia.org/wiki?curid=1323901", "title": "Antwerp F.C.", "text": ""}
{"id": "1323902", "revid": "1776051", "url": "https://it.wikipedia.org/wiki?curid=1323902", "title": "Wasted (L.A. Guns)", "text": "Wasted \u00e8 un album EP degli L.A. Guns, uscito il 15 settembre 1998 per l'etichetta discografica Vertigo/Polygram Records."}
{"id": "1323906", "revid": "339392", "url": "https://it.wikipedia.org/wiki?curid=1323906", "title": "Motherwell FC", "text": ""}
{"id": "1323907", "revid": "1876595", "url": "https://it.wikipedia.org/wiki?curid=1323907", "title": "Nick Frost", "text": "Biografia.\nNato a Romford, citt\u00e0 situata nell'est di Londra, prima del successo Frost ha lavorato come cameriere e poi come commesso in un grande centro della nota catena di negozi inglesi Dixons. In seguito, ha partecipato ad alcuni spot TV, ma viene reso noto al pubblico inglese per la serie TV comica trasmessa dal 1999 al 2001 su Channel 4 intitolata \"Spaced\", scritta da Simon Pegg, attore e sceneggiatore nonch\u00e9 suo grande amico, in collaborazione con Jessica Hynes, la serie fu diretta dal regista Edgar Wright, con cui sia Frost che Pegg lavoreranno in seguito. La carriera di attore di Nick Frost inizia con le serie TV; egli ha infatti partecipato, dagli anni novanta, a molte serie TV per lo pi\u00f9 comiche inglesi.\nLa vera notoriet\u00e0 arriva nel 2004 con \"L'alba dei morti dementi\" (\"Shaun of the Dead\"), film scritto da Simon Pegg ed Edgar Wright, diretto da quest'ultimo e facente parte della cosiddetta Trilogia del Cornetto. Il film ebbe un grande successo e il trio si afferm\u00f2, tanto che nel 2007 lo stesso trio esce con un nuovo film, intitolato \"Hot Fuzz\", commedia che riprende in chiave parodistica i grandi classici dell'azione, secondo film della trilogia del Cornetto, e nel 2013 con \"La fine del mondo\" (\"The World's End\"), commedia a sfondo fantascientifico e terzo film della trilogia. Nel 2014 prende parte allo speciale natalizio della serie fantascientifica \"Doctor Who\" nelle vesti di Babbo Natale, e anche al film \"Cuban Fury\". Nel 2017 entra nel cast della serie TV britannica \"Sick Note.\"\nDoppiatori italiani.\nNelle versioni in italiano dei suoi film, Nick Frost \u00e8 stato doppiato da:\nDa doppiatore \u00e8 sostituito da:"}
{"id": "1323909", "revid": "76963", "url": "https://it.wikipedia.org/wiki?curid=1323909", "title": "Nick Stahl", "text": "Biografia.\nNato in Texas, inizia la sua carriera da bambino, partecipando ad alcuni spot pubblicitari e due film TV. La grande occasione arriva nel 1993 quando viene scelto da Mel Gibson per \"L'uomo senza volto\"; in seguito recita nel film \"Ritrovarsi\" con Susan Sarandon.\nTorna a lavorare per la televisione, partecipando a film tv e ad alcuni episodi di serie TV, fino al 1998, quando ottiene una parte in \"Generazione perfetta\"; nello stesso anno ottiene una parte nel film bellico di Terrence Malick \"La sottile linea rossa\".\nNel 2001 partecipa a due film importanti per la sua carriera, \"Bully\", presentato al Festival di Venezia, dove interpreta un adolescente violento, e il drammatico \"In the Bedroom\". Nel 2003 interpreta John Connor in \"Terminator 3 - Le macchine ribelli\", ruolo che gli d\u00e0 pi\u00f9 visibilit\u00e0 e notoriet\u00e0.\nDal 2003 al 2005 lavora nella serie televisiva \"Carniv\u00e0le\", dove interpreta Ben Hawkins; in seguito interpreta Rourk Jr./Bastardo giallo in \"Sin City\".\nVita privata.\n\u00c8 stato sposato dal 2009 al 2012 con l'attrice Rose Murphy."}
{"id": "1323910", "revid": "1543377", "url": "https://it.wikipedia.org/wiki?curid=1323910", "title": "Opel (album)", "text": "Opel \u00e8 una raccolta di brani musicali del cantautore britannico Syd Barrett, realizzata e pubblicata nel 1988. Contiene brani registrati nel periodo tra il 1968 e il 1970, nonch\u00e9 alcune versioni alternative di brani appartenenti agli album \"The Madcap Laughs\" e \"Barrett\".\nIl disco.\nOrigine e storia.\nL'album avrebbe dovuto originariamente includere due canzoni inedite dei Pink Floyd scritte da Barrett quando ancora era nel gruppo, \"Scream Thy Last Scream\" e \"Vegetable Man\", che erano state remixate appositamente da Jones per l'inclusione nell'album. Tuttavia, la pubblicazione delle due tracce venne proibita dai Pink Floyd stessi e i due brani rimasero fuori dalla raccolta all'ultimo momento, eliminati per motivi ufficialmente imprecisati, anche se alcuni hanno ipotizzato che le due canzoni mostrassero in maniera troppo impietosa il deterioramento progressivo delle facolt\u00e0 mentali di Barrett.\nAnche se Barrett pubblic\u00f2 soltanto due album solisti, \"The Madcap Laughs\" e \"Barrett\", entrambi nel 1970, era ben nota l'esistenza di parecchio materiale inedito del musicista che venne infine pubblicato nel 1988. Barrett, ormai lontano dal mondo dell'industria musicale da quasi vent'anni, approv\u00f2 la raccolta.\nPubblicazione e contenuti.\n\"Opel\" consiste di otto tracce precedentemente inedite e di versioni alternative di sei brani gi\u00e0 pubblicati in precedenza sugli album solisti di Barrett dopo la fuoriuscita dai Pink Floyd. Il disco venne pubblicato dietro costante pressione del produttore di \"The Madcap Laughs\", Malcolm Jones. Nonostante le recensioni favorevoli, l'album non riusc\u00ec a entrare in classifica.\n\"Opel\" (insieme a \"The Madcap Laughs\" e \"Barrett\") \u00e8 stato ristampato in formato CD sia indipendentemente sia come parte del cofanetto \"Crazy Diamond\"."}
{"id": "1323912", "revid": "131358", "url": "https://it.wikipedia.org/wiki?curid=1323912", "title": "FC Molenbeek Brussels Strombeek", "text": ""}
{"id": "1323913", "revid": "131358", "url": "https://it.wikipedia.org/wiki?curid=1323913", "title": "FK Bod\u00f8/Glimt", "text": ""}
{"id": "1323915", "revid": "486946", "url": "https://it.wikipedia.org/wiki?curid=1323915", "title": "RE Mouscron", "text": ""}
{"id": "1323928", "revid": "732240", "url": "https://it.wikipedia.org/wiki?curid=1323928", "title": "Era dell'isolamento", "text": ""}
{"id": "1323930", "revid": "436907", "url": "https://it.wikipedia.org/wiki?curid=1323930", "title": "Attimo x attimo", "text": "Attimo x attimo \u00e8 il primo album in studio della cantante pop italiana Anna Tatangelo, pubblicato il 28 agosto 2003 dall'etichetta discografica EMI Italiana.\nIl disco contiene la canzone con cui la cantante ha vinto il Festival di Sanremo 2002 nella categoria \"Giovani\", \"Doppiamente fragili\", e il duetto con Federico Strag\u00e0 \"Volere volare\", presentato al Festival di Sanremo 2003.\nProdotto interamente da Fio Zanotti, contiene anche un duetto con Gigi D'Alessio (in seguito divenuto compagno dell'artista) nel brano \"Un nuovo bacio\", una cover della nota canzone napoletana \"Tu s\u00ec 'na cosa grande\" e il brano \"Attimo x attimo\", destinato a Mia Martini deceduta prima della registrazione, il brano dopo una serie di provini venne scelto per Anna Tatangelo."}
{"id": "1323932", "revid": "92920", "url": "https://it.wikipedia.org/wiki?curid=1323932", "title": "Mommy's Little Monster", "text": "Mommy's Little Monster \u00e8 l'album d'esordio del gruppo punk californiano Social Distortion. \u00c8 stato pubblicato per la prima volta nel 1983 per la 13th Floor, etichetta indie dei Social Distortion; \u00e8 stato poi ripubblicato ben due volte: per la Triple X Records nel 1989 e per la Time Bomb Recordings nel 1995, oltre che su picture disc nel 2001.\nIl disco.\n\"Mommy's Little Monster\" \u00e8 stato un disco di grande influenza su molti gruppi punk successivi, inclusi The Offspring e Rancid. Il critico Federico Guglielmi l'ha definito \"con tutta probabilit\u00e0, la massima espressione del punk melodico made in California\". L'album \u00e8 stato anche incluso nel libro \"Rock, i 500 dischi fondamentali\", in cui viene descritto come \"uno dei massimi capolavori del punk anni '80\".\nPur pubblicato in piena epoca hardcore punk, \"Mommy's Little Monster\" rientra solo in parte in questa categoria, in quanto \u00e8 molto legato al rock and roll pi\u00f9 classico, come si evince anche dalla presenza della cover di \"Under My Thumb\" dei Rolling Stones nella ristampa su CD. L'opera \u00e8 stata elogiata anche da Steven Blush, che nel suo libro \"American Punk Hardcore\" l'ha definito \"un album incredibile\", considerandolo il massimo picco della carriera dei Social Distortion.\nIl tema principale dell'intero disco \u00e8 il rapporto tra i giovani, gli adulti e le autorit\u00e0, mentre musicalmente varia da tracce molto aggressive come \"The Creeps\" ad altre pi\u00f9 melodiche come la title track e \"Another State of Mind\"."}
{"id": "1323934", "revid": "201640", "url": "https://it.wikipedia.org/wiki?curid=1323934", "title": "Gamajun International Award", "text": "Il Gamajun International Award \u00e8 un premio assegnato dal 1990 nell'ambito del \"Laboratorio internazionale della comunicazione\" che si tiene ogni anno a Gemona del Friuli (Udine) a personaggi che si sono distinti nel campo artistico, della comunicazione e culturale.\nCollegamenti esterni.\nArticolo Lab su Corriere.it del 31 luglio 2007"}
{"id": "1323935", "revid": "1632387", "url": "https://it.wikipedia.org/wiki?curid=1323935", "title": "Ragazza di periferia", "text": "Ragazza di periferia \u00e8 il secondo album in studio della cantante italiana Anna Tatangelo, pubblicato il 17 marzo 2005 dalla casa discografica Universal.\nEdito immediatamente dopo la partecipazione della cantante al \"Festival di Sanremo 2005\" con l'omonimo brano \"Ragazza di periferia\", \u00e8 stato successivamente ristampato in seguito alla partecipazione dell'artista alla successiva edizione della manifestazione canora, permettendo cos\u00ec l'inserimento del brano \"Essere una donna\" e di \"Colpo di fulmine\" successivamente estratto come singolo. Altri brani scelti per la promozione del disco sono stati \"Quando due si lasciano\" e \"Qualcosa di te\".\nL'album \u00e8 stato co-prodotto da Gigi D'Alessio e Adriano Pennino, che hanno anche curato gran parte delle musiche.\nSuccesso commerciale.\nPur non avendo mai raggiunto le prime dieci posizioni della classifica italiana degli album, il disco \u00e8 rimasto per svariate settimane nella TOP 100 della Classifica FIMI Album. La prima edizione del disco ha raggiunto la posizione numero 40, mentre la seconda, con l'aggiunta del brano \"Essere una donna\" e di \"Colpo di fulmine\", ha raggiunto invece la posizione numero 15. Il disco \u00e8 stato certificato disco di platino per le oltre 80.000 copie vendute, secondo i parametri FIMI in corso nel 2005. Ad oggi il disco ha ampiamente superato le 180.000 copie."}
{"id": "1323936", "revid": "291201", "url": "https://it.wikipedia.org/wiki?curid=1323936", "title": "Joey Leone", "text": ""}
{"id": "1323937", "revid": "287204", "url": "https://it.wikipedia.org/wiki?curid=1323937", "title": "Amga", "text": ""}
{"id": "1323944", "revid": "10837005", "url": "https://it.wikipedia.org/wiki?curid=1323944", "title": "Abu Ali Husain ebn-e Abdollah Ebn-e Sina", "text": ""}
{"id": "1323946", "revid": "10837018", "url": "https://it.wikipedia.org/wiki?curid=1323946", "title": "Pur-Sina", "text": ""}
{"id": "1323947", "revid": "10837023", "url": "https://it.wikipedia.org/wiki?curid=1323947", "title": "Ebn-e Sina", "text": ""}
{"id": "1323949", "revid": "80339", "url": "https://it.wikipedia.org/wiki?curid=1323949", "title": "Aleksandr Vasilevi\u010d Kol\u010dak", "text": ""}
{"id": "1323951", "revid": "62004", "url": "https://it.wikipedia.org/wiki?curid=1323951", "title": "Thomas Soerensen", "text": ""}
{"id": "1323952", "revid": "1851848", "url": "https://it.wikipedia.org/wiki?curid=1323952", "title": "Ben Chaplin", "text": "Il cognome \"Chaplin\" \u00e8 quello da nubile della madre.\nBiografia.\nUltimo di quattro fratelli, inizia la sua carriera lavorando per la tv inglese in film per la televisione e serie tv, fino a quando nel 1993 ottiene una parte in \"Quel che resta del giorno\" di James Ivory. Nel 1996 sbarca negli Stati Uniti dove partecipa alla commedia con Uma Thurman \"Un uomo in prestito\".\nNel 1998 partecipa al film bellico di Terrence Malick \"La sottile linea rossa\", successivamente partecipa ai film \"Lost Souls - La profezia\" con Winona Ryder, \"Birthday Girl\" con Nicole Kidman e \"Formula per un delitto\" con Sandra Bullock. Nel 2004 recita nel film in costume \"Stage Beauty\", e torna a lavorare con Malick in \"The New World - Il nuovo mondo\". Nel 2007 partecipa a \"The Water Horse - La leggenda degli abissi\".\nDoppiatori italiani.\nNelle versioni in italiano dei suoi lavori, Ben Chaplin \u00e8 stato doppiato da:"}
{"id": "1323955", "revid": "767487", "url": "https://it.wikipedia.org/wiki?curid=1323955", "title": "Prison Bound", "text": "Prison Bound \u00e8 il secondo album dei Social Distortion, punk band californiana, pubblicato nel 1988 a ben cinque anni di distanza dal precedente; rispetto ad esso contiene molte pi\u00f9 influenze blues e country, come si pu\u00f2 notare anche dalla cover \"Backstreet Girl\" dei Rolling Stones, gettando le basi del cosiddetto \"cowpunk\"."}
{"id": "1323958", "revid": "106456", "url": "https://it.wikipedia.org/wiki?curid=1323958", "title": "Trattato di San Ildefonso (1796)", "text": "Il Secondo Trattato di San Ildefonso fu siglato il 19 agosto 1796 tra il Regno di Spagna e la Prima Repubblica francese. I termini dell'accordo prevedevano l'alleanza tra i due paesi e la combinazione delle loro forze contro la Gran Bretagna. Il trattato fu stipulato tra il Primo ministro, Manuel Godoy, in rappresentanza del Regno di Spagna, e il generale francese e futuro Maresciallo dell'Impero, Catherine-Dominique de P\u00e9rignon, in rappresentanza della Repubblica rivoluzionaria francese."}
{"id": "1323964", "revid": "124527755", "url": "https://it.wikipedia.org/wiki?curid=1323964", "title": "Via Ponti Rossi", "text": "Via Ponti Rossi \u00e8 una strada di Napoli che congiunge le zone Capodimonte ed Arenaccia con l'area settentrionale di Napoli.\nDescrizione.\nNella prima parte, compresa nel quartiere Capodimonte sono presenti numerose ville ottocentesche, tutte caratterizzate da cortili e rigogliosi giardini, come villa Walpole e villa Bozzi; non meno importante \u00e8 per\u00f2 la porta Grande, porta di accesso al parco di Capodimonte e all'omonimo museo.\nProseguendo, vi \u00e8 la casa del Volto Santo e dopo un tratto panoramico ed immerso nel verde si arriva all'acquedotto romano dei Ponti Rossi, che segna il confine con via Nicola Nicolini."}
{"id": "1323966", "revid": "2074952", "url": "https://it.wikipedia.org/wiki?curid=1323966", "title": "Phil Lewis", "text": "Prima di raggiungere gli L.A. Guns nel 1987, Lewis era membro dei Girl (con il chitarrista dei Def Leppard Phil Collen), ma anche dei New Torpedos, Torme (di Bernie Torm\u00e9) e la NWOBHM band Soldier. Durante il periodo di carriera con gli L.A. Guns invece partecip\u00f2 ad alcuni progetti paralleli come i Filthy Lucre e The Liberators (con Brent Muscat e Erik Stacy dei Faster Pussycat).\nDopo la dipartita di Tracii Guns dagli L.A. Guns nel 2003, egli \u00e8 il leader della versione degli L.A. Guns da lui fronteggiata, e composta da Stacey Blades (chitarra), Scott Griffin (basso) e Steve Riley (batteria). Tracii Guns fond\u00f2 un'altra versione degli L.A. Guns nel 2006, con altri vecchi membri della band, di cui \u00e8 il frontman."}
{"id": "1323967", "revid": "122246", "url": "https://it.wikipedia.org/wiki?curid=1323967", "title": "Andrea Sartoretti", "text": "Membro della cosiddetta generazione di fenomeni, \u00e8 stato un opposto mancino dal servizio potente, preciso e veloce. Ha realizzato in carriera oltre mille \"ace\" ed \u00e8 considerato uno dei migliori giocatori della storia del volley nel suo ruolo.\n\u00c8 il direttore sportivo della Pallavolo Modena.\nCarriera.\nClub.\nCresciuto nel Citt\u00e0 di Castello, esord\u00ec diciassettenne in Serie A2 con la prima squadra nella stagione 1988-89; nel 1990-91 il club umbro centr\u00f2 la promozione in Serie A1 e l'approdo alla Final Four di Coppa Italia.\nSartoretti fu ingaggiato, per la stagione successiva, dalla Messaggero Ravenna, allora una delle pi\u00f9 forti compagini del panorama pallavolistico mondiale. Con la squadra romagnola vinse tre Coppe dei Campioni e due Supercoppe europee.\nNella stagione 1996-97 pass\u00f2 alla Las Daytona Modena, con cui vinse l'unico scudetto della sua carriera, imponendosi anche in Coppa Italia e Coppa dei Campioni. Negli anni seguenti vest\u00ec le maglie di Montichiari, Cuneo e Trento, per poi tornare a Modena e l\u00ec chiudere la sua carriera al termine del campionato 2008-09.\nNelle \"regular season\" della massima serie del campionato italiano ha disputato un totale di 358 partite, mettendo a segno 5.932 punti (7\u00ba in classifica generale) e 649 battute vincenti (1\u00ba in classifica); nei \"play-off\" ha giocato 74 partite mettendo a segno 1.071 punti (14\u00ba in classifica generale) e 124 ace (1\u00ba in classifica). In totale, quindi, ha giocato 432 partite, mettendo a segno 7.003 punti (9\u00ba in classifica) di cui 773 \"ace\" (1\u00ba in classifica).\nNazionale.\nL'esordio in Nazionale \u00e8 datato 21 maggio 1993, in una partita giocata a Bologna contro i Paesi Bassi e terminata 3 a 0 per gli azzurri. Fece parte della Nazionale italiana per oltre un decennio, vivendo una delle stagioni pi\u00f9 floride per la compagine azzurra, e rientrando in quel gruppo di giocatori definito \"generazione di fenomeni\".\nA tre medaglie olimpiche si aggiungono il gran numero di piazzamenti in tornei continentali e mondiali. Fu nominato MVP in due diverse edizioni della World League, imponendosi, nel 2004, come miglior realizzatore del torneo.\nAllenatore e direttore sportivo.\nIngaggiato come allenatore dalla RPA LuigiBacchi.it Perugia il 31 maggio 2009, conquist\u00f2 la qualificazione alla Coppa Italia 2009-2010, ma venne esonerato dall'incarico il 24 dicembre, sostituito da Vincenzo Di Pinto. Sartoretti rest\u00f2 tuttavia in societ\u00e0 in qualit\u00e0 di direttore sportivo. Dopo il passaggio del titolo sportivo dell'Umbria Volley all'Altotevere Volley, venne confermato nello stesso ruolo nella nuova societ\u00e0 di San Giustino. Nella stagione 2013-14 \u00e8 passato inizialmente all'Altotevere Citt\u00e0 di Castello in qualit\u00e0 di general manager, e successivamente (novembre 2013) si \u00e8 accasato alla Pallavolo Modena."}
{"id": "1323973", "revid": "767487", "url": "https://it.wikipedia.org/wiki?curid=1323973", "title": "Social Distortion (album)", "text": "Social Distortion \u00e8 il terzo album della omonima band californiana, pubblicato nel 1990. \u00c8 universalmente riconosciuto come il loro capolavoro contenente i loro brani pi\u00f9 conosciuti: \"Ball and Chain\" e \"Story of My Life\"."}
{"id": "1323983", "revid": "309289", "url": "https://it.wikipedia.org/wiki?curid=1323983", "title": "Amga (fiume)", "text": "La Amga () \u00e8 un fiume della Russia siberiana orientale, affluente di sinistra dell'Aldan. Scorre interamente nel territorio della Sacha-Jacuzia, nei distretti Aldanskij, Amginskij, Ol\u00ebkminskij, Tattinskij, Tomponskij e \u010curap\u010dinskij.\nDescrizione.\nNasce dalle Alture dell'Aldan, dirigendosi verso nord; dopo un centinaio di chilometri compie una curva decisa verso est ed inizia a descrivere un lungo arco in direzione sud-ovest / nord-est, grosso modo parallelo al corso dell'Aldan in cui poi confluir\u00e0, a 407\u00a0km dalla foce, drenando la parte orientale della vastissima regione rilevata delle Alture della Lena. La Amga \u00e8 navigabile nel suo basso corso per circa 470\u00a0km.\nFra i tributari dell'Amga, i pi\u00f9 rilevanti sono Borulach, Sylgylyr, Ulu, Munduru\u010d\u010du, tutti provenienti dalla sinistra idrografica.\nLa rigidit\u00e0 climatica delle zone attraversate d\u00e0 ragione dei lunghissimi periodi di gelo che interessano le sue acque (otto mesi l'anno, da ottobre a maggio) e della mancanza pressoch\u00e9 totale di centri abitati lungo il suo corso, l'unico di un certo rilievo essendo (in quasi 1\u00a0500\u00a0km) il piccolo centro con lo stesso nome."}
{"id": "1323989", "revid": "124986864", "url": "https://it.wikipedia.org/wiki?curid=1323989", "title": "Partito Democratico della Moldavia", "text": "Partito Democratico della Moldova (PDM) \u00e8 una formazione politica di centro-sinistra della Repubblica Moldova. Creato nel 1997, il PDM \u00e8 membro associato del Partito dei Socialisti Europei (PES), membro con pieni poteri dell'Internazionale Socialista.\nIn conformit\u00e0 allo statuto il PDM si pronunzia per la convalida della Repubblica Moldova come stato indipendente, sovrano e democratico, basato su diritto ed integrato nella famiglia delle democrazie europee.\nStoria.\nIl Partito Democratico della Moldova \u00e8 stato fondato il 8 febbraio 1997 con il nome di Movimento per una Moldova Democratica e Prospera. Il congresso del 17 ottobre 1998 ha eletto gli organi di amministrazione del partito ed ha adottato lo statuto e il programma politico basato sui principi social-democratici. Alle elezioni parlamentari del marzo 1998 il blocco elettorale creato in base al Movimento - Blocco \"Per una Moldova Democratica e Prospera\" ha ottenuto 18,64% dei voti popolari, cio\u00e8 24 su 101 seggi al Parlamento, fatto che ha permesso loro di partecipare al governo dentro l'Alleanza per la Democrazia e Riforme (ADR). Dumitru Diacov, il presidente della formazione, era stato eletto come speaker del corpo legislativo. Dal 1997 fino l'estate del 2009, il partito era stato guidato da Dumitru Diacov, il quale tra gli anni 1997-2001, ha ricoperto la carica di presidente del Parlamento. Nel 1999, come capo governo \u00e8 stato nominato il rappresentante del MpMDP, Ion Sturza.\nAl Congresso del 15 aprile 2000 il Movimento per una Moldova Democratica e Prospera ha cambiato suo nome in Partito Democratico della Moldova. Alle elezioni parlamentari del 2001, il partito ha ottenuto 79.757 voti popolari (5,02%), senza aver riuscito passare la sogli elettorale di 6%. Mentre alle elezioni locali del 25 maggio 2003 il PDM era riuscito ad ottenere circa 8,3% per repubblica.\nIl Congresso del partito del 22 novembre 2003 ha stabilito obbiettivi nuovi nell'attivit\u00e0 della formazione. Uno dei documenti basilari, adottato dal Congresso, era stata la nuova redazione del programma politico, nel quale si dichiarava il carattere invariabile degli obbiettivi e principi politici del partito. A questo Congresso il Partito Democratico ha espresso il desiderio di diventare membro dell'Internazionale Socialista e di adottare la Risoluzione riguardo al rapporto tra il PDM con il movimento sindacale. In data del 8 maggio del 2004, come risultato delle aspettative dell'elettorato riguardo al consolidamento delle forze riformative e democratiche, il Partito Democratico della Moldova, l'Alleanza \"Nostra Moldova\" e il Partito Social-Liberale (PSL) hanno creato insieme il Blocco \"Moldova Democratica\" (BMD).\nIn seguito alle elezioni parlamentari del 6 marzo 2005 il PDM ha ottenuto 8 seggi nel parlamento, essendo unico partito che dopo non aver passato le elezioni del 2001 era riuscito di rientrare nel parlamento nel 2005. Dopo l'adesione del gruppo dei deputati PSL al gruppo parlamentare PDM, nell'ottobre 2007, il numero dei deputati democratici era aumentato a 11, cos\u00ec PDM diventando la terza forza politica dentro il corpo legislativo di quel periodo.\nDopo la fusione del PDM con il Partito Social-Liberale, avvenuta al Congresso del 10 febbraio 2008, il presidente del partito era stato riconfermato Dumitru Diacov, mentre primo vice-presidente \u00e8 stato eletto l'ex capo del PSL Oleg Serebrian. L'inno di partito PDM \u00e8 diventata l'Ode alla gioia di Beethoven, che simbolizza il vettore pro-europeo del partito e l'aderenza al corrente federalistico europeo. Il 19 luglio 2009 il Congresso straordinario del PDM ha eletto come presidente Marian Lupu.\nAlle elezioni parlamentari del 5 aprile 2009 il PDM ha ottenuto solo 2,97% dei voti popolari, non avendo accesso al Parlamento.\nIn seguito alle elezioni parlamentari del 29 luglio 2009 il PDN ha ottenuto 13 seggi, diventando tra poco uno dei quattro membri dell'Alleanza per l'Integrazione Europea (AIE), la quale ha creato la maggioranza nel Parlamento della Repubblica Moldova. Marian Lupu, il capo del PDM, \u00e8 stato nominato come candidato dell'AIE per la carica di Presidente della Repubblica Moldova per le elezioni del 10 novembre e del 7 dicembre 2009, ma non ha raccolto il numero necessario di voti.\nAlle elezioni parlamentari anticipati del 28 novembre 2010 il PDM otteneva 15 seggi in Parlamento, diventando uno dei tre membri che hanno creato l'AIE-2.\nNel mese di maggio 2013, il PDM (con 15 seggi), assieme al Partito Liberale Democratico della Moldova (31 seggi) e Partito Liberare Riformatore (7 seggi) hanno costituito una nuova alleanza di governo\u00a0\u2013 Coalizione Pro-Europea.\nAlle elezioni parlamentari del 30 novembre 2014 il PDM ha accumulato 15,80%, ottenendo 19 seggi nel Parlamento. Dopo le elezioni il PDM e PLDM (23 seggi) hanno costituito una coalizione minoritaria di governo\u00a0\u2013 Alleanza Politica per una Moldova Europea.\nPartendo dal 2009, il PDM \u00e8 membro plenipotenziario dell'Internazionale Socialista. Dal 2010 e fino il 2015 ha avuto statuto di membro osservatore presso il Partito dei Socialisti Europei, ma nel giugno del 2015 il PDM \u00e8 diventato membro associato di questo partito.\nIn data di 14 gennaio 2016, il nuovo candidato per la carica di primo ministro era stato Pavel Filip, avanzato dal PDM e sostenuto dalla nuova maggioranza parlamentare.\nIl governo guidato da Pavel Filip era stato votato ed investito di pieni poteri, con il voto dei 57 deputati: 20 deputati PDM, 13 deputati del PL, 14 deputati ex-comunisti, 8 deputati del PLDM e 2 ex-deputati del PLDM.\nIl congresso VIII \u00e8 stato convocato dopo le decisioni adottate alla seduta del Consiglio Politico del PDM del 10 dicembre 2016 quando Marian Lupu ha reso noto la sua dimissione dalla carica di presidente del PDM. Lo scopo principale del Congresso VIII era stato l'elezione dei nuovi organi amministrativi, l'adozione delle nuove modifiche allo statuto del partito e la delimitazione dei nuovi obiettivi di modernizzazione del partito. Come presidente del PDM \u00e8 stato eletto l'uomo d'affari Vladimir Plahotniuc, sostenuto con il voto unanime di tutti i delegati del congresso. Vlad Plahotniuc aveva dichiarato che prover\u00e0 a modernizzare la formazione politica per farla diventare un partito che promuove gli interessi dei cittadini e non gli interessi geopolitici. Inoltre, i delegati del congresso hanno eletto Pavel Filip come primo vice-presidente del PDM, hanno votato la lista del nuovo Consiglio Nazionale Politico ed hanno adottato la nuova redazione dello Statuto del partito.\nSecondo l'informazione degli organizzatori, al congresso hanno partecipato circa 1000 delegati da tutte le regioni della repubblica ed ospiti dall'estero.\nIn data di 10 marzo 2017 i 14 deputati ex-comunisti, che hanno costituito insieme al PDM la \u201cPiattaforma Social-Democratica per Moldova\u201d hanno aderito alla frazione parlamentare del Partito Democratico della Moldova. Il capo della frazione parlamentare dei democratici, Marian Lupu, aveva dichiarato presso una conferenza stampa che la decisione dei 14 deputati \u00e8 un passo che possa consolidare la maggioranza parlamentare, la frazione PDM diventando il gruppo politico pi\u00f9 numeroso dentro il Parlamento.\nLa dottrina PDM.\nLa dottrina PDM \u00e8 basata sui principi social-democratici. I valori principali essendo: Uguaglianza, che tutte le persone possano realizzare loro potenziale in condizioni equanimi; Solidariet\u00e0, che tutte le persone siano assicurate con tutto il necessario per una vita decente; Libert\u00e0 che ogni persona possa sviluppare il suo progetto di vita.\nLa sigla.\nLa sigla del Partito Democratico della Moldova \u00e8 composta da tre rose che spuntano da stesso fusto, circondati da un semicerchio. Sua modifica era stata dichiarata dal presidente del PDM, signor Vlad Plahotniuc durante il Congresso VII.\nOrganizzazione e squadra PDM.\nIl Consiglio Nazionale Politico del PDM \u00e8 l'organo d'amministrazione del partito durante il periodo tra due Congressi. La seduta del Consiglio Politico Nazionale \u00e8 convocata minimo due volte all'anno dal Presidente del PDM oppure su richiesta di almeno 1/3 dei membri del Consiglio Politico Nazionale. Il Consiglio Politico Nazionale del PDM \u00e8 eletto dal Congresso per un periodo di 4 (quattro) anni, la sua formazione quantitativa \u00e8 stabilita dalla delibera del Congresso PDM. Il Consiglio Politico \u00e8 rappresentativo per i membri da tutte le regioni della repubblica, fatto che garantisce che il potere di decisione dei membri PDM sia valorizzato e rispettato.\nIl Consiglio Esecutivo del PDM \u00e8 l'organo esecutivo decisivo e di amministrazione del PDM, il quale gestisce l'attivit\u00e0 del partito nel periodo tra le sedute del Consiglio Politico Nazionale ed \u00e8 eletto per un periodo di 4 (quattro) anni, essendo formato da 31 (trent'uno) membri. Il Comitato Permanente \u00e8 l'organo operativo di analisi e sintesi del PDM tra le sedute del Consiglio Esecutivo e Consiglio Politico Nazionale e si riunisce ogni settimana oppure a necessit\u00e0, su richiesta del Presidente del PDM. Il Comitato Permanente del PDM \u00e8 costituito dal Presidente, Primo vice-presidente, Presidente onorevole, i Vice-presidenti e Segretario Generale del PDM. Tale foro d'amministrazione \u00e8 delegato dai membri di partito ad analizzare e decidere riguardo alle attivit\u00e0 politiche quotidiane del PDM, tenendo presente il desiderio unanime espresso dei membri della formazione: che il PDM deve stimolare la crescita del livello di vita di quella moltitudine in una Moldova moderna e solidaria.\nSono parte della struttura del PDM: l'Organizzazione delle donne, la Giovent\u00f9 democratica, le persone anziane \u00abTesoro della nazione\u00bb ed eletti locali. L'Organizzazione delle donne \u00e8 la pi\u00f9 potente, attiva e rappresentativa ente del partito delle donne moldave.\nNumero dei membri di partito.\nNumero dei membri di partito: ~ 50,100 (04/2018)\nObiettivi.\nPDM \u00e8 orientato verso il raggiungimento dei seguenti obiettivi politici, in conformit\u00e0 ai suoi valori fondamentali e alle necessit\u00e0 di sviluppo a lungo termine della Repubblica Moldova\n1. Consolidare l'ordine costituzionale nello stato, garanzia di osservanza dei diritti politici, economici e sociali dell'uomo, in conformit\u00e0 alla Dichiarazione Universale dei Diritti Umani, alla Convenzione Europea per i Diritti Umani ed altri atti di diritto internazionale;\n2. Creazione e convalida nella Repubblica Moldova della nazione civica secondo il principio \u201esiamo tutti moldavi come cittadini della Repubblica Moldova\u201d, rispettando allo stesso tempo il diritto di ogni cittadino alla sua auto identificazione etnica.\n3. Portare a termine con soluzioni politici, per via pacifica, del processo di reintegrazione territoriale della Repubblica Moldova;\n4. Conferire allo stato un ruolo sociale attivo, il quale con aiuto delle autorit\u00e0 forti, possa diventare una forza di equilibrio nella societ\u00e0. Lo stato \u00e8 quello che deve preoccuparsi per assicurare il bene pubblico, adempiere gli obbiettivi di comune interesse, promuovere la giustizia e la solidariet\u00e0 nella societ\u00e0. Gli attributi delle autorit\u00e0 pubbliche potenti sono un buon governo, la legge e la trasparenza;\n5. Riformare e modernizzare l'amministrazione pubblica locale e centrale, la cui attivit\u00e0 deve essere correlata agli interessi della repubblica e messa in servizio dei cittadini;\n6. Implementare nella Repubblica Moldova il concetto di stato potente, di tipo sociale, che ha il ruolo di protagonista nel proteggere contro i rischi sociali, nell'assicurare il benessere economico e sociale dei cittadini, ponendo l'accento sull'istruzione, ricerca, innovazione, cultura e rispetto dei valori nazionali;\n7. Garantire il diritto al lavoro dei cittadini e il diritto di progettarsi il proprio futuro nelle condizioni di sicurezza economica e sociale. In tale senso, PDM considera che lo stato \u00e8 obbligato ad investire nel cittadino e contribuire alla creazione dei posti di lavoro ben pagati e alla formazione professionale continua dei cittadini;\n8. Creare un sistema imparziale di redistribuzione dei redditi dello stato, orientato verso la garanzia della condizione decente di vita per le persone incapaci al lavoro (bambini, anziani, persone con invalidit\u00e0, etc). \u00c8 necessario sviluppare e usare risorse della societ\u00e0 per assicurare la parit\u00e0 dei diritti, per offrire a ogni persona la possibilit\u00e0 di crearsi il proprio destino, per ridurre le sperequazioni economiche, per combattere la povert\u00e0 e per garantire l'equit\u00e0 sociale;\n9. Sviluppo di un insieme ottimale di programmi di protezione sociale delle categorie sfavorevole, prestando un particolare attenzione allo sviluppo e promozione delle politiche di inclusione sociale ed occupazione delle persone con invalidit\u00e0;\n10. Creare dei sistemi pubblici progressivi di sanit\u00e0 ed istruzione acceso ai quali possono avere qualsiasi cittadino, indifferentemente dalle risorse finanziarie in possesso;\n11. Diversificare e sviluppare dei programmi moderni di formazione dei giovani in parallelo con le politiche basate sul concetto di \"invecchiamento attivo\u201d;\n12. Garantire il diritto alla propriet\u00e0 privata ed assicurare la libera ed onesta concorrenza, come principio fondamentale dell'economia di mercato, della dignit\u00e0 e sicurezza della persona. La propriet\u00e0 privata \u00e8 la manifestazione economica della libera iniziativa del cittadino ed un importante fattore del progresso economico generale, del benessere personale e comune;\n13. Consolidare la democrazia rappresentativa, per conferire pi\u00f9 credibilit\u00e0 alle istituzioni e per assicurare il diritto dei cittadini alla libera espressione e di partecipare nei processi di decisione;\n14. Osservare i diritti e libert\u00e0 fondamentali della persona, del diritto all'identit\u00e0 culturale, linguistica, religiosa ed etnica dei cittadini della Repubblica Moldova. Puntiamo sul combattere e condannare l'estremismo di qualsiasi tipo, delle manifestazioni di razzismo e sciovinismo, separatismo etnico o territoriale;\n15. Garantire la parit\u00e0 dei diritti tra uomini e donne, riconoscere il ruolo della donna nella famiglia e nella societ\u00e0, sostenere e promuovere la parit\u00e0 di genere presso le strutture di decisione del partito e dello stato;\n16. Sviluppare un sistema di tassazione equanime da garantire la sicurezza e capace di contribuire alla diminuzione delle tensioni sociali, come anche allo sviluppo economico;\n17. Adottare delle politiche economiche orientate verso la crescita economica di lunga durata ed uniforme su tutto il territorio del paese, basata sulle innovazioni, produttivit\u00e0 e concorrenza, da creare delle condizioni per generare gli incassi nei budget a tutti livelli, sufficienti per assicurare l'applicazione delle politiche sociali, come anche assicurare la crescita del benessere della popolazione;\n18. Sviluppare un'economia di tipo misto competitivo, che possa combinare un sistema privato dinamico, un settore pubblico efficace ed un sistema di servizi pubblici qualitativi ed accessibili per i cittadini. Combinare gli sforzi di tali settori, incluso l'applicazione del concreto di Partenariato Pubblico Privato;\n19. Implementare il principio di sviluppo durevole, capace di rispondere anche alle necessit\u00e0 attuali. Proteggere l'ambiente che \u00e8 a rischio a causa dell'attivit\u00e0 umana, dei rischi di cambiamento climaterico e della riduzione della diversit\u00e0 biologica. Lo stato deve far pronte alle necessit\u00e0 attuali della societ\u00e0 in maniera da non danneggiare il futuro delle prossime generazioni;\n20. Consolidare lo statuto costituzionale di neutralit\u00e0 permanente;\n21. Promuovere una politica esterna equilibrata per assicurare l'immagine e gli interessi della Repubblica Moldova nel contesto regionale e globale, tramite integrazione della Comunit\u00e0 Europea e sviluppo della cooperazione con i paesi membri della CSI.\nAffiliazione internazionale.\nIl Partito Democratico \u00e8 membro con diritto di voto consultivo Internazionale socialista (dal 1 \u00b0 luglio 2008) e collabora con il Partito dei socialisti europei e con partiti con orientamento socialdemocratico e social liberale da altri paesi.\nNel giugno 2018, il Partito democratico della Moldavia \u00e8 stato formalmente accolto all'interno del gruppo socialdemocratico dell'Assemblea parlamentare Organizzazione per la sicurezza e la cooperazione in Europa.\nRisultati elettorali.\nElezioni locali.\nConsigli regionali e municipali.\nN.B.: Nel 2017 il numero dei rappresentanti con posto dirigenziale era di 31 persone (presidenti e vice-presidenti di regioni)."}
{"id": "1323995", "revid": "189072", "url": "https://it.wikipedia.org/wiki?curid=1323995", "title": "Croce uncinata", "text": ""}
{"id": "1323999", "revid": "287204", "url": "https://it.wikipedia.org/wiki?curid=1323999", "title": "Giuseppe Persiani", "text": "Biografia.\nGiuseppe Persiani proveniva da una famiglia di musicisti marchigiani. Tanto lui quanto le sue due sorelle vennero avviati allo studio della musica fin dall'infanzia dal padre Tommaso Persiani, musicista e maestro di musica, morto a Monte Santo (Potenza Picena) il 27 giugno 1814. Inizi\u00f2 la sua carriera dirigendo l'orchestra del teatro della sua citt\u00e0, Recanati (che dal 1898 porta il suo nome). Nel 1819, lasci\u00f2 Recanati per recarsi prima a Tolentino, poi a Roma dove fu assunto come violinista dal direttore dell'orchestra del teatro Valle, M. Pelliccia. Fu lo stesso Pelliccia che nel gennaio del 1820, resosi conto delle sue capacit\u00e0, lo spinse a recarsi a Napoli, indiscussa capitale della musica, per permettergli di completare la sua preparazione.\nNel 1823 si trasfer\u00ec a Cerignola dove accett\u00f2 un posto come insegnante di musica, dovendo mantenere le sorelle. Questo spiega perch\u00e9 in questo periodo rifiut\u00f2 l'invito fattogli da Gioachino Rossini, che aveva conosciuto nella sua permanenza napoletana, di recarsi con lui a Vienna. A Cerignola lavor\u00f2 poi come autore di musica sacra. Si trasfer\u00ec poi di nuovo a Roma, poi a Firenze dove conobbe Alessandro Lanari, impresario del teatro La Pergola, per il quale scrisse la sua prima opera: \"Piglia il mondo come viene\". Questo melodramma buffo, in due atti, and\u00f2 in scena la sera del 24 gennaio 1826, dopo \"L'ajo nell'imbarazzo\" di Gaetano Donizetti ottenendo un buon successo, tanto che in seguito Persiani continu\u00f2 a scrivere per la Pergola.\nIn Toscana conobbe inoltre il celebre soprano Fanny Tacchinardi, che spos\u00f2 nel 1829. La consacrazione come operista gli venne con \"Danao re d'Argo\", scritto dal librettista Felice Romani. Nel 1835 Persiani scrisse la sua opera pi\u00f9 importante: \"Ines de Castro\", su libretto scritto da Salvadore Cammarano, con Maria Malibran nei panni della protagonista nel successo della prima assoluta al Teatro San Carlo di Napoli. Nel 1837, i coniugi Persiani si trasferirono definitivamente a Parigi."}
{"id": "1324000", "revid": "1652134", "url": "https://it.wikipedia.org/wiki?curid=1324000", "title": "Memorandum di Londra", "text": "Il memorandum d'intesa di Londra (in inglese \"Memorandum of Understanding of London\") fu un accordo sottoscritto il 5 ottobre 1954 fra i governi d'Italia, del Regno Unito, degli Stati Uniti e della Repubblica Federativa Popolare di Jugoslavia concernente il regime di amministrazione provvisoria del Territorio Libero di Trieste (TLT) previsto dall'allegato VII del trattato di Parigi (1947).\nDescrizione.\nCon questo strumento la Zona A con la citt\u00e0 di Trieste e il suo porto franco internazionale passarono dall'amministrazione militare alleata all'amministrazione civile italiana, mentre la Zona B pass\u00f2 dall'amministrazione militare all'amministrazione civile jugoslava. Il passaggio dei poteri nella Zona A avvenne il 25 ottobre 1954. \nContestualmente venne inoltre disposta una modifica rispetto al confine tra le due zone nei comuni di Muggia e di San Dorligo della Valle, collocandolo tra punta Grossa e punta Sottile. La nuova Zona B venne cos\u00ec ampliata di circa 11,5\u00a0km\u00b2 ed i 3.500 abitanti di Crevatini, Plavia, Elleri ed Albaro Vescov\u00e0 vennero soggetti all'amministrazione del governo jugoslavo: parte di essi esod\u00f2 in Italia. Tale modifica territoriale \u2013 \u2013 a favore della Jugoslavia fu adottata dietro numerose pressioni ed insistenze di Tito.\nIl memorandum d'intesa di Londra costitu\u00ec una sistemazione provvisoria, in quanto lo stesso non verteva sulla sovranit\u00e0, ma sul passaggio d'amministrazione. Nel 1975 il trattato di Osimo consolid\u00f2 i confini fra i due Stati.\nLe zone.\nZona A.\nAll'Italia\nZona B.\nAlla Jugoslavia"}
{"id": "1324002", "revid": "132266", "url": "https://it.wikipedia.org/wiki?curid=1324002", "title": "Acquapark", "text": ""}
{"id": "1324009", "revid": "928766", "url": "https://it.wikipedia.org/wiki?curid=1324009", "title": "Esteve Rabat", "text": "Carriera.\nEsordisce nella classe 125 del motomondiale nel 2005 nel Gran Premio della Comunit\u00e0 Valenciana, a bordo di una Honda RS 125 R del team Wurth Honda BQR come wild card, senza ottenere punti.\nNel 2006 corre, a bordo della stessa moto, il Gran Premio di Spagna e il Gran Premio di Catalogna come wildcard. Diventa pilota titolare per gli ultimi nove Gran Premi nel team Wurth Honda BQR, ottenendo come miglior risultato due dodicesimi posti (Malesia e Giappone) e terminando la stagione al 23\u00ba posto con 11 punti. Nel 2007 corre nel team Repsol Honda; il compagno di squadra \u00e8 Bradley Smith. Ottiene un terzo posto in Cina e termina la stagione all'11\u00ba posto con 74 punti. In questa stagione \u00e8 costretto a saltare i GP di Francia e Italia a causa della frattura del terzo metacarpo della mano sinistra rimediata nelle qualifiche del GP di Francia.\nNel 2008 passa a guidare una KTM 125 FRR; il compagno di squadra \u00e8 Marc M\u00e1rquez. In questa stagione, nelle prime qualifiche del Gran Premio di Catalogna, ha subito un grave incidente. Non sembrava aver subito conseguenze, ma mentre si stava recando in clinica mobile ha cominciato all'improvviso ad agitarsi ed a perdere conoscenza. Trasportato in ospedale, \u00e8 stato messo in coma farmacologico, risvegliandosi il 10 giugno. Ottiene come miglior risultato un sesto posto in Olanda e termina la stagione al 14\u00ba posto con 49 punti.\nNel 2009 passa all'Aprilia nel team Blusens; il compagno di squadra \u00e8 Scott Redding. Ottiene come miglior risultato due settimi posti (Portogallo e Malesia) e termina la stagione al 18\u00ba posto con 37 punti. Nel 2010 rimane nello stesso team. Ottiene due terzi posti (Spagna e Repubblica Ceca) e termina la stagione al 6\u00ba posto con 147 punti. Nel 2011 passa in Moto2 rimanendo nello stesso team, alla guida di una FTR M211; il compagno di squadra \u00e8 Yonny Hern\u00e1ndez. Ottiene un terzo posto a Indianapolis e termina la stagione al 10\u00ba posto con 79 punti.\nNel 2012 passa al team Pons 40 HP Tuenti, con compagni di squadra Pol Espargar\u00f3 e Axel Pons. Ottiene un terzo posto in Giappone e termina la stagione al 7\u00ba posto con 115 punti. Nel 2013 rimane nello stesso team. Ottiene le sue prime vittorie nel motomondiale (in Spagna, Indianapolis e Malesia), tre secondi posti (GP delle Americhe, Catalogna e Aragona), un terzo posto nel Gran Premio di San Marino e due pole position (Spagna e Malesia) e termina la stagione al 3\u00ba posto con 216 punti.\nNel 2014 passa al team Marc VDS Racing, alla guida di una Kalex Moto2; il compagno di squadra \u00e8 Mika Kallio. Ottiene sette vittorie (Qatar, Argentina, Italia, Catalogna, Repubblica Ceca, Gran Bretagna e San Marino), tre secondi posti (Americhe, Aragona e Comunit\u00e0 Valenciana), tre terzi posti (Francia, Giappone e Australia), undici pole position (Qatar, Americhe, Argentina, Italia, Catalogna, Paesi Bassi, Repubblica Ceca, Giappone, Australia, Malesia e Comunit\u00e0 Valenciana) e 346 punti iridati. Il 26 ottobre diventa campione del mondo della Moto2 arrivando terzo al GP di Malesia.\nNel 2015 rimane nello stesso team, con compagno di squadra \u00c1lex M\u00e1rquez. Ottiene tre vittorie (Italia, Aragona e Valencia), quattro secondi posti (Francia, Olanda, Repubblica Ceca e San Marino), tre terzi posti (Spagna, Catalogna e Gran Bretagna) e due pole position (Spagna e Aragona). In questa stagione \u00e8 costretto a saltare i Gran Premi di Giappone, Australia e Malesia a causa della frattura del radio sinistro rimediata in allenamento. Torna per la gara finale sul circuito di Valencia dove ottiene pole position, vittoria e giro pi\u00f9 veloce in gara. Chiude la stagione al terzo posto nel mondiale con 231 punti.\nNel 2016 passa in MotoGP, alla guida della Honda RC213V del team Marc VDS; il compagno di squadra \u00e8 Jack Miller. Ottiene come miglior risultato un nono posto in Argentina e termina la stagione al 21\u00ba posto con 29 punti. Nel 2017 \u00e8 nuovamente pilota titolare in MotoGP, con lo stesso team e lo stesso compagno di squadra della stagione precedente. Ottiene come miglior risultato un decimo posto in Comunit\u00e0 Valenciana e termina la stagione al 19\u00ba posto con 35 punti. \nNel 2018 passa a guidare la Ducati Desmosedici del team Avintia Racing, con compagno di squadra Xavier Sim\u00e9on. Durante il quarto turno di prove libere del Gran Premio di Gran Bretagna alla curva sette, si sono verificate una serie di cadute a causa dello scarso drenaggio della pista, Rabat dopo essere scivolato \u00e8 stato travolto dalla Honda di Franco Morbidelli caduto poco dopo, l'impatto ha provocato al pilota la frattura di femore, tibia e perone della gamba destra. Il Gran Premio di Silverstone \u00e8 stato cancellato il giorno seguente a causa dell'impraticabilit\u00e0 del tracciato. Rabat \u00e8 costretto a saltare le gare successive. Il suo posto in squadra viene preso da Jordi Torres. Ha ottenuto come miglior risultato un settimo posto in Argentina e concluso la stagione al 19\u00ba posto con 35 punti.\nNel 2019 rimane nello stesso team, con compagno di squadra Karel Abraham; ottiene come miglior risultato un nono posto in Catalogna e termina la stagione al 20\u00ba posto con 23 punti. In questa stagione \u00e8 costretto a saltare i Gran Premi di Giappone e Malesia a causa di un infortunio alla mano destra rimediato in allenamento. Nel 2020 rimane nello stesso team, con compagno di squadra Johann Zarco. Ottiene come miglior risultato un undicesimo posto nel Gran Premio di Andalusia e termina la stagione al 22\u00ba posto con 10 punti.\nNel 2021 passa a correre nel campionato Mondiale Superbike, alla guida della Ducati Panigale V4 del team Barni Racing, dopo il Gran Premio di Francia viene annunciata la rescissione consensuale del contratto. Al suo posto viene ingaggiato l'italiano Samuele Cavalieri. Nello stesso anno corre nel motomondiale in Spagna e Francia in sostituzione dell'infortunato Jorge Mart\u00edn sulla Ducati del team Pramac Racing, totalizzando un punto. Termina la stagione in Superbike come sostituto di Lucas Mahias al team Kawasaki Puccetti Racing. Conquista 53 punti che gli consentono di chiudere al sedicesimo posto in classifica piloti ed al sesto posto nella graduatoria del Trofeo Indipendenti."}
{"id": "1324010", "revid": "767487", "url": "https://it.wikipedia.org/wiki?curid=1324010", "title": "Sub olea pacis et palma virtutis conspicua Orbi regia Bohemia corona", "text": "Sub olea pacis et palma virtutis conspicua Orbi regia Bohemia corona, ZWV 175 (in italiano \"Sotto il sopravvissuto albero della pace e la palma della virt\u00f9 brilli la splendida Corona di Boemia di fronte al mondo intero\") \u00e8 un oratorio in latino in tre atti con prologo ed epilogo di Jan Dismas Zelenka su libretto di Matou\u0161 Zill. \u00c8 conosciuto anche come Melodrama de Sancto Venceslao.\nFu rappresentato il 12 settembre 1723 al Clementium (un palazzo di propriet\u00e0 dei Gesuiti) di Praga per celebrare l'incoronazione dell'imperatore Carlo VI a Re di Boemia, il quale fu presente con l'imperatrice Elisabetta Cristina. Il lavoro, che fu commissionato dai Gesuiti, rientra nell'ambito dell'unico viaggio che Zelenka intraprese durante la sua lunga attivit\u00e0 presso la corte di Dresda. L'oratorio fu un successo sia per i Geuisti che per Zelenka, tant'\u00e8 che fu probabilmente rimesso in scena il 16 novembre dello stesso anno.\nQuesto melodramma sacro \u00e8 un'allegoria e presenta numerose lodi di carattere politico e patriottico, rivolte soprattutto verso la famiglia reale.\nDurante la prima rappresentazione tra i coristi v'era l'allora giovane Franti\u0161ek Benda.\nRegistrazioni.\nL'unica registrazione di questo lavoro fu prodotta tra il 15 e il 19 luglio 2000 nella Sala Rothmayer del Castello di Praga. Il \"Melodramma de Sancto Venceslao\" in questa occasione fu eseguito grazie alla cooperazione di tre orchestre barocche europee, \"Musica Florea\" di Praga, \"Musica Aeterna\" di Bratislava e dell\"'Esemble Philidor\", e del coro \"Boni Pueri\" della capitale ceca e con la direzione di Marek \u0160tryncl. I cantanti solisti erano i soprani No\u00e9mi Kiss e Anna Hlavenkov\u00e1, il controtenore Markus Forster, i tenori Jaruslav B\u0159ezina\u00ec e Adam Zdunikowski e il basso Ale\u0161 Proch\u00e1zka."}
{"id": "1324011", "revid": "38275", "url": "https://it.wikipedia.org/wiki?curid=1324011", "title": "Campagna di Libia", "text": ""}
{"id": "1324026", "revid": "2039709", "url": "https://it.wikipedia.org/wiki?curid=1324026", "title": "Henri Rousseau", "text": "Biografia.\nNato il 21 maggio 1844 a Laval, una cittadina a Nordovest della Francia, \u00e8 figlio di Julien Rousseau (1808-1868, lattoniere e commerciante di ferramenta) e di El\u00e9onore Guyard (1818-1890), figlia di Jean-Baptiste Guyard (1791-1833), comandante del terzo Battaglione della Legion d'onore. Abbandonati gli studi, si arruola volontario in fanteria nel 1863 al distretto di Angers per evitare la casa di correzione in seguito al furto di pochi franchi nello studio di un avvocato e sconta un mese di pena nella prigione di Pr\u00e9 Pigeon.\nNel 1868 morto il padre, lascia l'esercito, si trasferisce a Parigi in rue Roussellet 25, lavora per un certo periodo di tempo come segretario presso un ufficiale giudiziario e l'anno successivo si sposa con la diciottenne Cl\u00e9mence Boitard.\nArruolato come soldato semplice durante la guerra con la Prussia nel 1870 e subito congedato poich\u00e9 figlio di madre vedova, entra quindi nel 1871 come gabelliere nell'ufficio comunale del dazio di Parigi. Quest'ultimo impiego lo accompagner\u00e0 fino al 1893 e sar\u00e0 il tempo e il luogo dove maturer\u00e0 il suo desiderio di divenire un pittore e caratterizzer\u00e0 la sua identit\u00e0 nel mondo artistico con il soprannome di Rousseau il Doganiere.\n\u00c8 infatti in questo arco di tempo che si delineano le sue prime sconosciute opere: \"Paesaggio invernale con episodio bellico\" datato e firmato nel 1877, mentre \u00e8 del 1879 la realizzazione di \"Paesaggio con mulino e carretto\" (opere il cui spunto nasce dalla semplice osservazione dell'illustrazione giornalistica del tempo), lavorando come autodidatta ormai quasi quarantenne ed usufruendo solo dei consigli di due pittori accademici F\u00e9lix Auguste Cl\u00e9ment e Jean-L\u00e9on G\u00e9r\u00f4me. Raggiunge gi\u00e0 una certa personalit\u00e0 nel 1890 con il suo conosciuto \"Autoritratto-Paesaggio\" dall'evidente stile \"na\u00eff\" ai suoi esordi (semplice e ingenuo con un'accezione per molto tempo ironica e negativa; una critica persistente che lo seguir\u00e0 fin dopo la morte).\nAvendo nel 1884 la possibilit\u00e0 di frequentare il Museo del Louvre ha l'opportunit\u00e0 di osservare i grandi autori e di realizzare copie di matrice, sempre da autodidatta; nello stesso anno viene rifiutato dal \"Salon officiel\", ma \u00e8 accolto al \"Salon des Ind\u00e9pendants\", che \u00e8 meno selettivo, a cui partecipa regolarmente negli anni seguenti con qualche interruzione, dal 1895 al 1900, e al \"Salon d'Automne\" dal 1905 al 1907. Nel 1891, ispirandosi alle vedute brasiliane del pittore olandese del XVII secolo Frans Post, esegue la sua prima tela a soggetto esotico: questa ambientazione viene ripresa continuamente, suscitando incomprensione ed ironia da parte dei critici, che ne deridono le limitate capacit\u00e0 tecniche e mettono in evidenza l'incongruenza della vegetazione, che non \u00e8 reale ma frutto della sua straordinaria fantasia. Per anni i critici rinfacciano a Rousseau di non aver seguito studi regolari all'Accademia di belle arti o nell'atelier di un pittore accademico; inoltre, il suo rifiuto di frequentare i luoghi di ritrovo degli artisti dell'avanguardia del periodo porta i suoi colleghi ad emarginarlo e a criticarlo per le evidenti incongruenze stilistiche, tipiche di un autodidatta.\nCol passare del tempo si assiste ad un'evoluzione del suo stile, che diventa pi\u00f9 attento alle proporzioni, alla prospettiva e alla distribuzione della luce, meno piatta ed irregolare rispetto al passato: mentre nelle prime opere si ha una descrizione minuziosa di dati realistici, fissati sulla tela ignorando le relazioni prospettiche, nelle opere mature Rousseau realizza uno spazio bidimensionale che, insieme al colore irreale, trasforma i personaggi in miti ed emblemi, negando e superando la conoscenza razionale del tempo e dello spazio. I critici, che da sempre lo attaccano, cominciano ad ammorbidirsi, anche se continuano a ritenerlo un pittore di scarso talento. Oppresso dai debiti, nel 1907 Rousseau viene arrestato e condannato a due anni di carcere col beneficio della condizionale per una truffa tentata per risollevare le proprie scarse finanze; scarcerato, si rimette con impegno a dipingere.\nNegli ultimi anni della sua vita la sua visione da sogno e da favola viene compresa da alcuni intellettuali che iniziano una rivalutazione critica, apprezzando l'atmosfera da fiaba popolare delle sue giungle: un intrico sproporzionato ed inverosimile di vegetazione, realizzato con una grande variet\u00e0 di sfumature di verde. La pittura di Rousseau rappresenta un'esperienza significativa nella cultura figurativa dell'avanguardia francese. Pittore all'apparenza ingenuo e incolto, \u00e8 invece partecipe dei fermenti innovativi della sua epoca, tanto che i primi convinti riconoscimenti gli vengono da Guillaume Apollinaire, Odilon Redon, Paul Gauguin, Robert Delaunay, Georges Braque e Pablo Picasso.\nI simbolisti lo elogiano per la maestria nell'uso del colore, Pablo Picasso e Paul Gauguin vedono nella figurazione primitiva ed esotica delle sue opere un tentativo di ritorno alle origini e di liberazione dell'inconscio, Vasily Kandinsky vi trova una ricerca di spiritualit\u00e0 per certi versi simile alla sua. Continua a dipingere e ad esporre con scarso successo commerciale, tanto che \u00e8 quasi sempre oppresso dai debiti, fino alla morte che avviene il 2 settembre 1910 all'H\u00f4pital Necker di Parigi, dove era stato ricoverato in seguito a un malore. Era rimasto vedovo due volte. Dei tanti figli, tutti avuti dalla prima moglie, solo una gli sopravvisse."}
{"id": "1324027", "revid": "287204", "url": "https://it.wikipedia.org/wiki?curid=1324027", "title": "Cratere Maunder (Luna)", "text": "Maunder \u00e8 un cratere lunare intitolato all'astronoma britannica Annie Scott Dill Maunder e a suo marito Edward Walter Maunder, anch'egli astronomo. Il cratere \u00e8 situato sulla faccia nascosta della Luna, proprio oltre il bordo occidentale. Questa regione \u00e8 a volte visibile durante alcune librazioni particolarmente favorevoli, ma non molto in dettaglio. La formazione \u00e8 situata sul confine settentrionale del Mare Orientale, all'interno di un anello di montagne noto come Montes Rook, ed \u00e8 il cratere pi\u00f9 vasto dell'intero mare. A sudest si trova il cratere Kopff, e a sud il piccolo cratere Hohmann.\nIl bordo di Maunder \u00e8 grossomodo circolare e non particolarmente eroso. Le pareti interne mostrano dei terrazzamenti, che scendono verso il fondale interno abbastanza piatto. Nel centro del cratere si trovano due picchi, il maggiore a nordest. Attorno al cratere si osserva un bastione che si fonde con il terreno irregolare lungo la parte settentrionale del bordo.\nCrateri correlati.\nAlcuni crateri minori situati in prossimit\u00e0 di Maunder sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati ribattezzati dall'IAU"}
{"id": "1324034", "revid": "746117", "url": "https://it.wikipedia.org/wiki?curid=1324034", "title": "Lingua camuna", "text": "La lingua camuna \u00e8 una lingua estinta, considerata non indoeuropea, preindoeuropea e paleoeuropea, parlata nel I millennio a.C. in alcune valli delle Alpi centrali, in Val Camonica, e Valtellina. \u00c8 nota soltanto attraverso un \"corpus\" epigrafico inciso su roccia, parte del vasto insieme delle Incisioni rupestri della Val Camonica, redatto in una variante dell'alfabeto etrusco settentrionale, noto come alfabeto camuno o alfabeto di Sondrio. \u00c8 possibile che la lingua camuna fosse correlata alla lingua retica; il suo nome deriva da quello dell'antico popolo dei Camuni, che abit\u00f2 la Val Camonica durante l'Et\u00e0 del ferro e che fu autore della gran parte delle incisioni rupestri dell'area.\nAlfabeto.\nTra i caratteri dell'alfabeto camuno identificati, alcuni di particolare interesse sono stati rinvenuti e studiati nel comune di Paspardo:\nNel complesso, in tutta la Val Camonica \u00e8 stato ritrovato pi\u00f9 di un centinaio di iscrizioni in questo alfabeto, per lo pi\u00f9 singole lettere o piccoli gruppi di due-tre caratteri; spesso appaiono associate a figure di guerrieri."}
{"id": "1324037", "revid": "436907", "url": "https://it.wikipedia.org/wiki?curid=1324037", "title": "High-low split", "text": "High-low split, contratto talvolta in Hi-Lo, \u00e8 una variante dei giochi del poker.\nSi differenzia nelle forme con qualificatore o senza qualificatore.\nNei giochi \"senza qualificatore\" il piatto viene diviso in due ed assegnato met\u00e0 alla \"high hand\", secondo l'ordine normale dei punti del poker. L'altra met\u00e0 viene assegnata alla mano \"low\" cio\u00e8 al punto minore. In caso la mano low venga decisa secondo la regola dell'Ace-to-five (lett. \"dall'asso al cinque\") per valutare la \"low hand\" scale e colori vengono ignorati.\nNei giochi \"con qualificatore\" affinch\u00e9 il piatto venga diviso almeno una mano deve qualificarsi, ovverosia essere composta da cinque carte spaiate, la maggiore delle quali in rango deve essere al pi\u00f9 pari al qualificatore. Nei giochi pi\u00f9 diffusi, ovvero gli \"eight-or-better\" il qualificatore \u00e8 l'8; una mano \"low\" deve essere composta da cinque carte pari o inferiori all'8.\nQuesto tipo di gioco \u00e8 diffuso soprattutto nei giochi Omaha e 7 card stud."}
{"id": "1324038", "revid": "1463849", "url": "https://it.wikipedia.org/wiki?curid=1324038", "title": "Giovanni Ricordi", "text": "Biografia.\nFiglio di Giovanni Battista, vetraio, e di Angiola de Medici, fece studi musicali. Per un periodo di tempo limitato fu primo violino e direttore d'orchestra del piccolo teatro di marionette Fiando di Milano.\nNel 1803 impiant\u00f2 una copisteria a Milano lavorando con il Teatro Carcano, aperto nello stesso anno, e con il Teatro Lentasio. Nel 1807 a Lipsia studi\u00f2 presso la Breitkopf &amp; H\u00e4rtel le tecniche di incisione e stampa, riportando a Milano un torchio calcografico.\nAll'attivit\u00e0 di copista affianc\u00f2 nel 1808 quella di editore musicale, dapprima in societ\u00e0 con Felice Festa per la pubblicazione di una serie periodica, il \"Giornale di musica vocale italiana\", poi, in seguito allo scioglimento della societ\u00e0, da solo. La copisteria produceva copie manoscritte di melodrammi che concedeva a noleggio alle imprese teatrali. In questi anni inizi\u00f2 ad acquisire archivi di manoscritti gi\u00e0 esistenti da teatri e copisti, aggiungendo nei contratti una clausola secondo la quale, al termine delle rappresentazioni di un'opera, il materiale di esecuzione di cui aveva eseguito la copia rimaneva di sua propriet\u00e0. Si costru\u00ec progressivamente un ricco catalogo di spartiti che costituir\u00e0 il primo repertorio di Casa Ricordi.\nQuesta pratica mut\u00f2 radicalmente il mercato dell'editoria musicale, garantendo ai compositori ricavi non solo per la consegna della composizione ma anche per le rappresentazioni successive. Nel 1825 acquist\u00f2 il fondo dei manoscritti del Teatro alla Scala. Per far circolare le opere nei teatri inizi\u00f2 a produrne copie manoscritte destinate al noleggio. Ad esso affianc\u00f2 la vendita delle riduzioni per canto e pianoforte, per pianoforte solo e per vari complessi strumentali.\nGrazie alle nuove tecniche della litografia e calcografia, riusc\u00ec a ridurre i costi e aumentare le tirature. Infine con l'impiego di formati ridotti, carta di seconda o terza qualit\u00e0, nonch\u00e9 le chiavi moderne per le parti vocali, inizi\u00f2 a pubblicare edizioni economiche.\nNel 1850 affitt\u00f2 per farne sede del proprio negozio il Casino dei Nobili, l'edificio che affianca la facciata del Teatro alla Scala oggi noto come Casino Ricordi.\nQuando Giovanni Ricordi mor\u00ec nel 1853, il catalogo dell'editore contava 25000 numeri.\nLa direzione della societ\u00e0 pass\u00f2 cos\u00ec al figlio Tito I Ricordi."}
{"id": "1324041", "revid": "438678", "url": "https://it.wikipedia.org/wiki?curid=1324041", "title": "Le castagne sono buone", "text": "Le castagne sono buone \u00e8 un film italiano del 1970 diretto da Pietro Germi.\nTrama.\nLuigi Vivarelli \u00e8 un regista televisivo, nonch\u00e9 impenitente donnaiolo. Durante le riprese di una trasmissione sul disagio giovanile, conosce Carla Lotito, studentessa di architettura fuorisede e praticante di atletica leggera, e ne \u00e8 subito attratto. Ma Carla non \u00e8 come tutte le donne frequentate solitamente da Luigi: cattolica praticante, crede nei veri, semplici valori della vita (\"le castagne sono buone\", come le scrisse il padre su un biglietto in un momento di sconforto) e cerca di renderne partecipe il suo spasimante.\nCarla ha una sorella, Teresa, che \u00e8 il suo esatto contrario: assai disinibita, attrice di teatro sperimentale (durante una recita, lo spettacolo viene interrotto dall'irruzione della polizia che arresta tutti gli attori per oscenit\u00e0), e con figlioletta a carico avuta da padre ignoto.\nLuigi \u00e8 molto scettico: \u00e8 un uomo profondamente sfiduciato (\"la maggior parte delle persone non vale neanche la pena di incontrarla\"), mondano e superficiale, e non crede nella solidariet\u00e0 umana. In una sorta di reality-cam da lui girata in una strada di Milano, un attore finge un malore e stramazza al suolo senza che nessuno lo soccorra. Questo episodio sembra confermare le sue \"teorie sulla sfiducia verso il prossimo\", ma contemporaneamente provoca l'allontanamento di Carla.\nLuigi cos\u00ec per qualche tempo si dedica al lavoro, e si fa negare in ufficio e al telefono. Solo poco dopo, pentito, ritorna da Carla e la accompagna insieme alla nipotina al suo paese natale. Qui, ospite della madre della ragazza e dei suoi amici, assapora per la prima volta quella vita semplice e spensierata di cui Carla parla sempre. Ma un nuovo rifiuto della ragazza a \"concedersi\" porr\u00e0 fine alla parentesi felice.\nRitornato a Roma, durante una sera pokeristica a casa di un amico, Luigi reincontra Teresa, ubriaca e sotto l'effetto di stupefacenti. E grazie alla cattiva reazione dei suoi compagni, mosso a piet\u00e0 per la prima volta, il giovane sapr\u00e0 aiutarla, e grazie a lei si riconcilier\u00e0 definitivamente con Carla, con l'intenzione di metter su famiglia al pi\u00f9 presto.\nProduzione.\nLe scene del paese sono state girate a Cetara, in provincia di Salerno. Altre scene sono state girate a Castel San Pietro Romano, in provincia di Roma, e sulla spiaggia di Sperlonga.\nCritica.\nPer nulla impressionato dalle stroncature, Germi difese convintamente i principi fondanti del suo film, affermando: \u00ab\u00c8 indiscutibile ormai il fatto che i critici non capiscono niente e su loro si pu\u00f2 fare soltanto uno studio sociologico. Questa, se ce fosse stato bisogno, \u00e8 una piccola prova della degenerazione culturale di cui essi sono l'espressione.\u00bb"}
{"id": "1324052", "revid": "123327880", "url": "https://it.wikipedia.org/wiki?curid=1324052", "title": "Albo d'oro del doppio maschile dell'US Open", "text": "Nella tabella sottostante sono riportati i risultati delle finali del doppio maschile del torneo US Open di tennis."}
{"id": "1324053", "revid": "73843", "url": "https://it.wikipedia.org/wiki?curid=1324053", "title": "Gran Premio del Giappone 2007", "text": "Il Gran Premio del Giappone 2007 si \u00e8 svolto il 30 settembre 2007 al Fuji Speedway. La corsa fu vinta dal britannico Lewis Hamilton.\nGara.\nCronaca.\n\u00c8 un Gran Premio controverso quello svoltosi in Giappone. Alla partenza, sotto una pioggia battente la Ferrari fa partire entrambi i piloti con gomme intermedie, in presenza di una circolare della FIA che obbligava per sicurezza tutti i team a partire con gomme da bagnato, e che la Scuderia di Maranello non aveva firmato. Nei primi giri, dietro la safety car, entrambi i piloti Ferrari rientrano per montare gomme da bagnato, retrocedendo in fondo al gruppo; a Massa verr\u00e0 poi comminato un drive through per sorpasso dietro la safety, che sconter\u00e0 poi in situazione di bandiera verde.\nLa Safety Car rimane alla guida del gruppo per ben diciannove giri. Alla \"vera\" partenza, le McLaren fanno il vuoto, con Hamilton davanti a tutti. Jenson Button attacca subito Nick Heidfeld per il terzo posto ma i due si toccano e l\u2019inglese ci rimette l\u2019ala anteriore. Della confusione approfittano Sebastian Vettel e Mark Webber per salire alle spalle delle due McLaren e davanti alle due Renault. Al 27\u00ba giro, Alonso rientra per l\u2019unico rifornimento tornando in pista ottavo, dietro al gruppo guidato da Giancarlo Fisichella. Hamilton, che aveva 3\u201d sul compagno, rientra un giro dopo, riuscendo a rimanere davanti al romano e guadagnando cos\u00ec un grande vantaggio.\n\u00c8 una fase molto spettacolare del gran premio in cui Vettel guida la corsa, ed \u00e8 la prima volta in carriera, per quattro giri, prima di lasciare il comando a Webber per altri quattro. Fisichella commette un errore e perde due posizioni a favore di Heikki Kovalainen e Robert Kubica. Le McLaren, con elevato carico di benzina, sono in questa fase pi\u00f9 lente delle vetture che hanno intorno; Alonso viene passato da Heidfeld e poi attaccato anche da Vettel che lo colpisce e lo manda in testacoda alla prima curva, dopo che Vettel era appena uscito dai box; ne approfitta anche R\u00e4ikk\u00f6nen, in rimonta, per passare. Anche Hamilton fatica e subisce l\u2019attacco di Kubica che ha appena passato Kovalainen; il polacco tocca la vettura dell\u2019inglese ed entrambi finiscono in testacoda ripassati da Kovalainen. Poi Hamilton perde altre due posizioni a favore di Fisichella e David Coulthard. Si susseguono intanto i pitstop e, dopo Webber, \u00e8 Kovalainen a guidare per tre giri, lasciando poi la testa a Fisichella per altri due. Kubica deve effettuare un drive trough per il contatto con Hamilton, mentre R\u00e4ikk\u00f6nen rifornisce ancora al giro 40.\nIl 42\u00ba giro inizia con Hamilton di nuovo leader davanti a Webber, Vettel e Alonso. Alla curva 6, Fernando Alonso perde il controllo della vettura e va a sbattere fermandosi poi in mezzo alla pista. Il pilota \u00e8 illeso, ma l'auto \u00e8 troppo danneggiata per poter ripartire, e deve nuovamente entrare la safety car. Hamilton \u00e8 al comando seguito da Webber, che in un team radio in precedenza aveva affermato di volersi ritirare causa vomito riprendendosi poco dopo, e Vettel. Al 46\u00ba giro, ancora di regime di Safety Car, Hamilton rallenta improvvisamente nella parte finale del giro. Webber se ne accorge ma non Vettel, che lo tampona, causando il ritiro di entrambi. Giorni dopo, un video sembrer\u00e0 incolpare dell'incidente proprio Hamilton, colpevole di non avere seguito la safety car, cambiando traiettoria improvvisamente e costringendo Webber a frenare di colpo. Red Bull e Toro Rosso faranno poi un ricorso che non verr\u00e0 accolto. \nQuesta collisione porta al secondo posto Kovalainen, seguito da Massa, Coulthard, Fisichella, Heidfeld e R\u00e4ikk\u00f6nen. Alla ripartenza, il finlandese della Ferrari si scatena, passa subito i due che lo precedono, per poi infilare Coulthard con un bel sorpasso alla curva 6, a 11 tornate dal traguardo. Massa deve rifornire brevemente a completare una giornata strategicamente disastrosa per la Ferrari, mentre R\u00e4ikk\u00f6nen attacca Kovalainen fin sul traguardo senza riuscire nel sorpasso; per il pilota Renault \u00e8 il primo podio in carriera, oltre che l'unico stagionale per la scuderia. Hamilton controlla in tranquillit\u00e0 sotto una pioggia tornata torrenziale e vince, allungando le mani sul titolo. Pi\u00f9 indietro un ottimo David Coulthard, seguito a distanza da Giancarlo Fisichella e dalla coppia Kubica-Massa, che negli ultimi giri lotteranno aspramente per la sesta piazza; la lotta si decider\u00e0 addirittura all'ultima curva, col brasiliano che superer\u00e0 il polacco vincendo poi la volata. Infine primo e unico punto per la Spyker ottenuto da Sutil, grazie alla penalit\u00e0 inflitta a Liuzzi, penalizzato di venti secondi per aver superato il tedesco in presenza di bandiere gialle. Anche in questo caso la Toro Rosso far\u00e0 ricorso, ma senza alcun risultato."}
{"id": "1324055", "revid": "28592", "url": "https://it.wikipedia.org/wiki?curid=1324055", "title": "Tzarskoe Selo", "text": ""}
{"id": "1324058", "revid": "155613", "url": "https://it.wikipedia.org/wiki?curid=1324058", "title": "Gaetano Gherardi", "text": "Si form\u00f2 all'Accademia di Belle Arti di Firenze, muovendo i primi passi sotto la guida di Giuseppe Cacialli.\nSuccessivamente, dal 1825 al 1868 insegn\u00f2 alla \"Scuola di Architettura Ornato e Agrimensura\" di Livorno, citt\u00e0 nella quale si stabil\u00ec e realizz\u00f2 le sue opere pi\u00f9 importanti: tra i suoi allievi si ricordano, ad esempio, Angiolo della Valle e Luigi Del Moro.\nQui, nel 1836, inizi\u00f2 la costruzione della chiesa votiva del Soccorso, imponente edificio a tre navate in cui si fondono insieme motivi neoclassici e rinascimentali; per la medesima chiesa realizz\u00f2 pure la Canonica, mentre negli anni quaranta lavor\u00f2 al grande cantiere per la chiesa di Sant'Andrea e dell'annesso Seminario Girolamo Gavi, nell'area antistante al Cisternone di Pasquale Poccianti.\nSempre a Livorno, nel 1836, prese parte ad alcuni restauri per il Teatro San Marco e realizz\u00f2 un ampliamento della residenza di Fran\u00e7ois Jacques de Larderel, successivamente inglobata in quello che diventer\u00e0 il Palazzo de Larderel."}
{"id": "1324060", "revid": "841827", "url": "https://it.wikipedia.org/wiki?curid=1324060", "title": "Giulio Vivanti", "text": "Biografia.\nEbreo mantovano, si laure\u00f2 in Ingegneria alla Regia Scuola di Applicazione per gli Ingegneri di Torino (futuro Politecnico), nel 1881; si iscrisse poi all\u2019Universit\u00e0 di Bologna, per laurearsi nel 1883 in Matematica.\nAgli inizi del 1888 il celebre matematico tedesco Georg Cantor (1845-1918) gli propose un asserto da dimostrare; Vivanti seppe trovare la dimostrazione, che venne pubblicata sui \"Rendiconti del Circolo Matematico di Palermo\", rivista illustre in ambito matematico. Ma il collega Vito Volterra (1860-1940) la demol\u00ec trovandovi vari errori, e comunicandoli per lettera a Cantor; Volterra instaur\u00f2 uno scambio epistolare anche con lui, che ammise i suoi errori (in seguito Volterra risolver\u00e0 l\u2019asserto tenendo conto di un teorema di Henri Poincar\u00e9 del 1883, da cui il Teorema di Volterra - Poincar\u00e9).\nDopo questo smacco, Vivanti prosegu\u00ec la sua carriera, e nel 1892 consegu\u00ec la libera docenza in Analisi matematica. Per 3 anni fu professore presso l'Universit\u00e0 degli Studi di Pavia. Nel 1893 elabor\u00f2 un asserto, dimostrato nel 1894 dal collega ebreo tedesco Alfred Pringsheim (1850-1941): nacque cos\u00ec il Teorema di Vivanti - Pringsheim, secondo cui la funzione rappresentata da una serie a coefficienti reali non negativi ha certamente come punto singolare l'intersezione della circonferenza di convergenza con il semiasse reale-positivo.\nNel 1895 vinse un concorso, col quale divenne professore di Calcolo infinitesimale all'Universit\u00e0 degli Studi di Messina; nel 1908 torn\u00f2 all\u2019Universit\u00e0 degli Studi di Pavia, dove divenne preside di Facolt\u00e0 per pi\u00f9 volte. Divenne membro dell\u2019Istituto Lombardo Accademia di Scienze e Lettere. Nel 1924 sorse l\u2019Universit\u00e0 degli Studi di Milano, e Vivanti vi divent\u00f2 docente, al primo anno di esistenza: anche qui sar\u00e0 preside di Facolt\u00e0 per pi\u00f9 volte. Nel 1927 fece da relatore a Bruno de Finetti.\nNel 1929, assieme a Gian Antonio Maggi e Oscar Chisini, fond\u00f2 nella sede di Citt\u00e0 Studi l\u2019Istituto di Matematica.\nStudioso e specialista delle funzioni di variabile complessa, scrisse articoli e chiari trattati matematici (anche se con qualche errore) che vennero anche tradotti per l\u2019estero, e compil\u00f2 voci per enciclopedie, tra cui l\u2019Enciclopedia Treccani. Uomo considerato sereno e simpatico, and\u00f2 in pensione nel 1934.\nAffetto negli ultimi anni da una cecit\u00e0 quasi completa, venne radiato dall\u2019Unione Matematica Italiana e perseguitato in quanto ebreo (cos\u00ec come Vito Volterra) ; si rifugi\u00f2 allora nel comasco.\nDopo la morte venne cremato nel Tempio Crematorio del Cimitero Monumentale di Milano, che ne ospita le ceneri in una celletta.\nLa natia Mantova gli ha dedicato una via nella frazione periferica di Fomigosa."}
{"id": "1324061", "revid": "561713", "url": "https://it.wikipedia.org/wiki?curid=1324061", "title": "Corso Unione Sovietica", "text": "Corso Unione Sovietica \u00e8 una delle principali arterie di Torino, un viale alberato con una carreggiata centrale e due controviali lungo , che collega il centro con la periferia sud. Il suo prolungamento naturale \u00e8 nel territorio di Nichelino, terminando di fronte alla Palazzina reale di caccia di Stupinigi. Esso non segue il tracciato \"a scacchiera\", che caratterizza il reticolo viario della citt\u00e0 di Torino, ma lo \"taglia\" in diagonale, nella direzione da nord-est a sud-ovest.\nStoria.\nQuando, nel XVIII secolo, fu costruita la Palazzina di caccia di Stupinigi, venne tracciato un viale alberato che collegasse il centro della citt\u00e0 sabauda con la residenza reale. Si chiamava corso Stupinigi, fino alla fine degli anni 1950, quando fu cambiata la denominazione in corso Unione Sovietica, in omaggio a una delle nazioni alleate della seconda guerra mondiale. Il corso parte dall'incrocio con corso Germano Sommeiller, dove c'\u00e8 il cavalcaferrovia che unisce quest'ultimo a via Tommaso Valperga di Caluso, con un incrocio un po' obliquo, quale prosecuzione ideale della via Paolo Sacchi, una delle due vie che fiancheggiano il fascio di binari della ferrovia.Negli anni 1960, il Consiglio Comunale della citt\u00e0 intitol\u00f2 la prima parte del corso a Filippo Turati e la denominazione sostitu\u00ec la precedente dall'incrocio con corso Germano Sommeiller a corso Bramante: la numerazione civica del corso Unione Sovietica tuttavia fu mantenuta invariata per non dovere cambiare tutti i numeri sino al fondo del corso (che arrivano ad oltre 600), per cui esso ora inizia dai numeri 75 e 86.\nTracciato.\nPartendo dall'incrocio con i corsi Lepanto e Bramante, il corso costeggia sulla sinistra uno spazio edilizio via via pi\u00f9 ampio, che lo separa dal tracciato della ferrovia Torino-Genova (che corre parallela al cardine massimo, cio\u00e8 nella direttrice nord-sud), mentre sulla destra costeggia il quartiere di Santa Rita. All'incrocio con via Filadelfia vi s'immette corso Galileo Ferraris. \nPi\u00f9 avanti attraversa il quartiere Mirafiori Sud, subito dopo la piazza Caio Mario e l'incrocio con corso Settembrini, incorpora il corso IV Novembre (ora corso Giovanni Agnelli) e prosegue fino al confine del comune di Torino con quello di Nichelino, in corrispondenza del ponte sul torrente Sangone (ricostruito negli anni '60 dopo l'alluvione nel 1962) e l'incrocio con via dei Cacciatori.\nIl corso prosegue con la denominazione di viale Torino, nella frazione di Stupinigi a Nichelino, un ampio viale alberato che termina all'ingresso della Palazzina reale di caccia di Stupinigi. Aggirata la palazzina, il viale prosegue idealmente in linea retta diventando SS 23 per il Colle del Sestriere.\nEsso costituisce, per alcune delle vie e corsi che incrocia, una specie di \"spartiacque\", nel senso che alcune strade cittadine, pur mantenendosi nello stesso asse da entrambe le parti del corso, cambiano denominazione, iniziando la loro numerazione in modo simmetrico rispetto a corso Unione Sovietica. Cos\u00ec \u00e8, ad esempio, per i corsi Bramante e Lepanto, i corsi Eusebio Giambone e Cosenza, via Paolo Onorato Vigliani e corso Settembrini, ma fanno eccezione a tale \"regola\" corso Sebastopoli e via Filadelfia, che attraversano corso Unione Sovietica senza cambio di denominazione.\nTrasporti.\nIl corso \u00e8 interamente percorso dalla linea tranviaria n. 4, dall'incrocio con corso Sommeiller fino alla rotonda che incrocia strada vicinale del Drosso."}
{"id": "1324063", "revid": "767487", "url": "https://it.wikipedia.org/wiki?curid=1324063", "title": "Gertie il dinosauro", "text": "Gertie il dinosauro (\"Gertie the Dinosaur\") \u00e8 un cortometraggio animato di 12 minuti, realizzato da Winsor McCay nel 1914.\nQuesto storico cortometraggio \u00e8 stato fonte di ispirazione per tutta una generazione di animatori, in grazia della inedita, per l'epoca, caratterizzazione dei personaggi. Winsor McCay cre\u00f2 Gertie basandosi sulla figura del brontosauro, sulle informazioni scientifiche disponibili all'epoca e sullo scheletro di \"Apatosaurus\" dell'American Museum of Natural History.\nProduzione.\nIl prologo, con la scena dei cartoonist, venne girato al Riesenweber's Restaurant di New York.\nDistribuzione.\nDistribuito dalla Box Office Attractions Company, fu distribuito nelle sale statunitensi il 15 settembre 1914.\nCopie della pellicola sono conservate negli archivi della Library of Congress (American Film Institute / Paul Killiam collection) e alla Cin\u00e9math\u00e8que Qu\u00e9b\u00e9coise (compreso parte del positivo in 35\u00a0mm e degli elementi in 16\u00a0mm).\nNel 1991 il film \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1324066", "revid": "287204", "url": "https://it.wikipedia.org/wiki?curid=1324066", "title": "Maria Chiara Augenti", "text": "Biografia.\nNata a Napoli nel 1982, frequenta per tre anni il Laboratorio teatrale del Liceo Mameli, diretto da Marina Francesconi, ma debutta in teatro nel 2001 in \"Miseria e nobilt\u00e0\" di Eduardo Scarpetta, regia di Geppi Di Stasio.\nDopo aver interpretato il ruolo di \"Anna Pezzi\" nel film \"Ricordati di me\" (2003), diretto da Gabriele Muccino, diventa popolare nel 2004 con il ruolo di \"Pallina\" in \"Tre metri sopra il cielo\", regia di Luca Lucini che la diriger\u00e0 anche ne \"L'uomo perfetto\" (2005), in cui ha il ruolo di \"Ginevra\".\nNel 2006 interpreta il personaggio di \"Teresa\" nella serie tv di Rai 1, \"Capri\"; l'anno successivo ritorna ad impersonare \"Pallina\" nel sequel di Tre metri sopra il cielo \"Ho voglia di te\", regia di Luis Prieto, con cui gira anche il videoclip \"Maledetta me\" del gruppo rock La Menade.\nNel 2010 interpreta Lili Paravidino, l'Angelo della Morte, nella fiction \"R.I.S. Roma - Delitti imperfetti\" per poi fare ritorno al cinema nel 2013 con \"Niente pu\u00f2 fermarci\" nel ruolo di Regina, dove recita accanto a G\u00e9rard Depardieu per la regia di Luigi Cecinelli.\nNel 2015 \u00e8 a teatro in \"Tempeste solari\", di Luca De Bei, con Ugo Pagliai e Paola Quattrini.\nNel 2017 \u00e8 tra le protagoniste della soap \"Un posto al sole\" nel ruolo di Valentina Prisco."}
{"id": "1324070", "revid": "1543377", "url": "https://it.wikipedia.org/wiki?curid=1324070", "title": "Zala (fiume)", "text": "Lo Zala \u00e8 un fiume dell'Ungheria occidentale affluente del Lago Balaton, \u00e8 lungo 138\u00a0km.\nGeografia.\nIl fiume nasce presso il paese di Szalaf\u0151 sulle colline del parco di \u0150rs\u00e9g al confine fra Ungheria-Austria-Slovenia, quindi scorre da est verso ovest nelle province di Vas e di Zala dove attraversa le citt\u00e0 di: \u0150riszentp\u00e9ter, Zalal\u00f6v\u0151, Zalaegerszeg. Dopo Zalaegerszeg il fiume devia verso nord, poi giunto presso il paese di Zalab\u00e9r inverte il suo corso e si dirige verso sud fino ad immettersi nella zona paludosa del Kis-Balaton (piccolo Balaton). Qui si immette nel laghetto di H\u00eddv\u00e9ger prima ed in quello di Feneker poi, da cui esce per fluire nel lago Balaton a sud di Keszthely.\nIl fiume Zala, pur essendo uno dei pi\u00f9 piccoli fiumi dell'Ungheria, deve la sua importanza proprio al fatto di essere l'unico affluente significativo del Balaton."}
{"id": "1324073", "revid": "1573940", "url": "https://it.wikipedia.org/wiki?curid=1324073", "title": "Chiesa di San Biagio a Filetta", "text": "La chiesa di San Biagio \u00e8 un edificio sacro che si trova nel territorio comunale di Murlo, in localit\u00e0 Filetta, presso la frazione di Bagnaia.\nStoria e descrizione.\nFu costruita nel XIX secolo in sostituzione di una chiesa pi\u00f9 antica abbattuta nel Settecento per lo stato di estremo degrado; i materiali di costruzione servirono per edificare il nuovo luogo di culto. Al suo posto fu costruita una semplice cappella ad aula unica, con le pareti esterne intonacate e un piccolo campanile a vela che sormonta il tetto. La testimonianza pi\u00f9 rilevante della chiesa antica \u00e8 il trittico di Luca di Tomm\u00e8 raffigurante lo \"Sposalizio mistico di santa Caterina d'Alessandria coi santi Biagio e Bartolomeo\", ora esposta al Museo d'arte sacra della Val d'Arbia a Buonconvento."}
{"id": "1324075", "revid": "126015", "url": "https://it.wikipedia.org/wiki?curid=1324075", "title": "Cucchiaio di legno (sport)", "text": "Il Cucchiaio di legno (in inglese Wooden Spoon) consiste in un simbolico titolo secondario del torneo di rugby chiamato Sei Nazioni e viene attribuito alla squadra che si classifica all'ultimo posto.\nQuesta espressione \u00e8 usata a volte a scopo denigratorio anche in altri sport o competizioni di vario tipo. \nL'espressione inglese \"Wooden Spoon\" deriva da una tradizione dell'Universit\u00e0 di Cambridge, secondo la quale gli studenti regalavano ai colleghi che ricevevano i voti pi\u00f9 bassi agli esami un cucchiaio di legno in segno di derisione e scherno.\nIl Cucchiaio di legno non va confuso con il Whitewash (\"imbiancata\" nel senso di \"andare in bianco\"), che indica invece la nazione che nel Sei Nazioni perde tutte le partite. La squadra che finisce ultima in classifica vince sempre il cucchiaio di legno, ma non necessariamente per aver perso tutte le partite, ovvero il whitewash.\nVincitori del cucchiaio di legno nel rugby.\n\"Palmar\u00e8s\" dal 1883.\n (*) \"Cucchiaio di Legno &amp; Whitewash\" \nEdizioni del \"quattro nazioni\" (1883-1909 / 1932-1939).\n (*) \"Cucchiaio di Legno &amp; Whitewash\" \nEdizioni del \"cinque nazioni\" (1910-1931 / 1947-1999).\n (*) \"Cucchiaio di Legno &amp; Whitewash\" \nEdizioni del \"sei nazioni\" (dal 2000).\n (*) \"Cucchiaio di Legno &amp; Whitewash\" "}
{"id": "1324076", "revid": "1448629", "url": "https://it.wikipedia.org/wiki?curid=1324076", "title": "Regime patrimoniale coniugale", "text": "Il regime patrimoniale coniugale, nel diritto di famiglia \u00e8 l\u2019insieme delle norme del codice civile che disciplinano i criteri di distribuzione tra i coniugi della ricchezza acquisita durante il matrimonio.\nQuesti criteri sono fondamentalmente quattro: \nIl regime della comunione d\u2019acquisti (chiamato semplicemente \u00abcomunione dei beni\u00bb nel diritto italiano) \u00e8 il regime legale italiano, vale a dire che opera nel caso in cui non sia diversamente stabilito dagli sposi (tramite convenzione matrimoniale). Nel diritto svizzero \u00e8 la partecipazione agli acquisti che \u00e8 il regime legale. Le norme del regime patrimoniale coniugale sono quindi norme dispositive (derogabili)."}
{"id": "1324079", "revid": "110157", "url": "https://it.wikipedia.org/wiki?curid=1324079", "title": "Chiesa di San Michele Arcangelo a Formignano", "text": "La chiesa di San Michele Arcangelo \u00e8 una chiesa cattolica che si trova nel territorio comunale di Murlo, in localit\u00e0 Formignano.\nIsolata in mezzo al bosco, la chiesa romanica conserva in parte nella zona absidale la struttura architettonica originaria in filaretto di pietra calcarea; nell'abside, che termina con una fascia aggettante a sorreggere il tetto, si apre una monofora; si \u00e8 conservato anche il portale romanico con arco sovrastante, con la sola sostituzione dell'architrave originario con una cornice a mattoni.\nEra la parrocchiale del villaggio, scomparso, di Formignano. Continu\u00f2 ad essere officiata almeno fino alla fine del Cinquecento. Nel corso dell'Ottocento, ridotta ormai a sole quattro famiglie la popolazione del luogo, divenne semplice oratorio."}
{"id": "1324081", "revid": "124292353", "url": "https://it.wikipedia.org/wiki?curid=1324081", "title": "Ateismo agnostico", "text": "L'ateismo agnostico \u00e8 una dottrina filosofica che ingloba sia l'ateismo sia l'agnosticismo.\nUn ateo agnostico \u00e8 ateo perch\u00e9 non crede che Dio esista e agnostico perch\u00e9 ritiene che l'esistenza di un dio sia permanentemente inconoscibile o non conosciuta. D'accordo con la tradizione filosofica, \u00e8 considerata conoscenza una credenza vera e adeguatamente giustificata. In questa prospettiva affermare di non credere in qualcosa e aggiungere che non si abbia conoscenza della sua veridicit\u00e0 o meno non \u00e8 contraddittorio.\nNonostante a volte si sovrappongano, ateismo e agnosticismo sono due concetti distinti: l'ateismo viene di solito definito come una \u00abcondizione di assenza di credenze teistiche\u00bb e quindi ha a che fare con ci\u00f2 che uno crede (ritiene vero), mentre nell'agnosticismo ha a che fare con ci\u00f2 che una persona conosce. In alcune circostanze un agnostico pu\u00f2 identificarsi come ateo o come teista (teismo agnostico).\nUna delle prime spiegazioni dell'ateismo agnostico \u00e8 stata data da Robert Flint nel suo lavoro \"The Croall Lecture, 1887-1888\" (pubblicato nel 1903 con il titolo \"Agnosticism\"): \nUn individuo pu\u00f2 identificarsi come ateo agnostico basandosi sulla propria conoscenza dei concetti filosofici di epistemologia e sulla teoria della conoscenza."}
{"id": "1324091", "revid": "1718925", "url": "https://it.wikipedia.org/wiki?curid=1324091", "title": "Cucchiaio di legno", "text": "Il cucchiaio di legno \u00e8 una posata tradizionalmente usata in cucina. Realizzato in un pezzo unico di legno duro, privo di tannino, solitamente di faggio, o in essenze aromatiche come il legno di ginepro, la tradizione vuole che il \"profumo\" del legno passi ai cibi rendendoli migliori.\nUn tempo il cucchiaio di legno era utilizzato anche come cucchiaio da tavola, oggi viene quasi esclusivamente usato come cucchiaio di servizio per mescolare sughi o soffritti, per preparare il risotto, in pasticceria per montare e addensare o come posata da insalata.\nPermette di manipolare il contenuto nelle pentole con fondo rivestito in teflon senza danneggiarlo."}
{"id": "1324094", "revid": "94902", "url": "https://it.wikipedia.org/wiki?curid=1324094", "title": "Personaggi immaginari", "text": ""}
{"id": "1324095", "revid": "1573940", "url": "https://it.wikipedia.org/wiki?curid=1324095", "title": "Chiesa di Sant'Andrea (Murlo)", "text": "La chiesa di Sant'Andrea \u00e8 una chiesa cattolica che si trova a Frontignano, nel comune di Murlo.\nLe prime notizie risalgono al XIII secolo, quando risultava sotto la giurisdizione dell'abbazia vallombrosana di Torri; in seguito pass\u00f2 sotto quella della pieve di Corsano; pi\u00f9 volte saccheggiata agli inizi del Trecento, prima dalle truppe di Arrigo VII, poi dall'esercito pisano, fu sottoposta a un primo restauro a spese del Comune di Siena nel 1335.\nAgli inizi del Cinquecento un proprietario terriero del luogo, Girolamo Baldi, don\u00f2 alla chiesa un appezzamento di terreno, e nel 1538 fu concesso alla famiglia il giuspatronato. Un nuovo intervento di restauro fu condotto nel Settecento dagli Zondadari, che ornarono la chiesa di altari barocchi a stucchi, poi eliminati nel corso dei restauri novecenteschi. La chiesa \u00e8 adesso di propriet\u00e0 privata."}
{"id": "1324097", "revid": "74801", "url": "https://it.wikipedia.org/wiki?curid=1324097", "title": "Peter de Klerk", "text": "Carriera.\nIl debutto nella massima espressione dell'automobilismo sportivo \u00e8 datato 28 dicembre 1963, quando de Klerk partecipa al Gran Premio del Sudafrica sul circuito di East London al volante di una Alfa Special iscritta da Otello Nucci: 16\u00ba in qualifica, si ritira al giro 53 di 85.\nNel 1965 de Klerk torna in Formula 1, ancora in occasione del gran premio di casa (1\u00ba gennaio), sempre sul circuito di East London, sempre su Alfa Special; 17\u00ba in qualifica, si classificher\u00e0 10\u00ba a sei giri dal vincitore Jim Clark.\nAncora il gran premio del Sudafrica per la terza partecipazione, il 1\u00ba marzo 1969, questa volta sul circuito di Kyalami. Al volante di una Brabham BT20-Repco della scuderia di Jack Holme, de Klerk parte 17\u00ba e termina, non classificato, a 13 giri dal vincitore Jackie Stewart.\nAncora Sudafrica per l'ultima apparizione, il 7 marzo 1970 sul circuito di Kyalami: ancora al volante di una Brabham BT26, questa volta motorizzata Ford ed iscritta dal Team Gunston; 21\u00ba in griglia, si classificher\u00e0 11\u00ba con un ritardo di 5 giri dal vincitore Jack Brabham.\nNelle sue quattro presenze, il pilota sudafricano ha percorso 274 giri (su 382 possibili, pari al 71,7%) senza cogliere risultati significativi; la posizione media in qualifica si pone tra il 17\u00ba ed il 18\u00ba posto."}
{"id": "1324098", "revid": "2175", "url": "https://it.wikipedia.org/wiki?curid=1324098", "title": "Kufrah", "text": ""}
{"id": "1324099", "revid": "183694", "url": "https://it.wikipedia.org/wiki?curid=1324099", "title": "Gian Antonio Maggi", "text": "Biografia e carriera.\nLaureatosi in Fisica all'Universit\u00e0 degli Studi di Pavia nel 1877, l'anno seguente consegue la laurea pure in Matematica. Nel 1881, passa un anno di perfezionamento in Germania, con Gustav Kirchhoff.\nRitornato in Italia, \u00e8 assistente di Fisica sperimentale a Pavia, dopodich\u00e9 consegue la libera docenza in Fisica matematica. Al suo insegnamento, si formano, tra gli altri, Carlo Somigliana, Giacinto Morera, Giulio Vivanti.\nNel 1885, \u00e8 straordinario di Analisi algebrica all'Universit\u00e0 degli Studi di Modena, per poi passare, l'anno successivo, come ordinario della stessa disciplina, a quella di Messina, ove rimane fino al 1895. Nel 1897, passa, come ordinario, alla cattedra di Meccanica razionale all'Universit\u00e0 di Pisa, ove rimane fino al 1924, quando ritorna nella sua citt\u00e0 natale, come ordinario della stessa disciplina all'Universit\u00e0 degli Studi di Milano. Cos\u00ec come a Messina e Pisa, a Milano tiene, al contempo, anche l'insegnamento di Fisica matematica.\nNel 1931, viene collocato fuori ruolo, quindi nominato emerito dell'Universit\u00e0 di Milano. Tuttavia, continua ancora nella sua attivit\u00e0 di ricerca e di studio, la quale fu prevalentemente rivolta alla fisica matematica, alla meccanica superiore ed all'analisi matematica, e sempre condotta, laddove possibile, con una metodologia che mai trascurava i relativi aspetti storici della problematica di volta in volta considerata.\nI suoi lavori pi\u00f9 importanti, infatti, riguardano da un lato la meccanica fisica, la meccanica analitica dei sistemi materiali in particolare, con la scoperta, tra l'altro, di prime forme delle equazioni di moto per sistemi anolonomi, oggi dette \"equazioni di Maggi\", desunte alcuni anni prima dei lavori di Paul E. Appell su tali sistemi meccanici, mentre dall'altro lato, si hanno notevoli studi sulla teoria dell'elettromagnetismo, sull'ottica e sulla propagazione ondosa. Altri suoi importanti contributi concernono la teoria dell'elasticit\u00e0 e la teoria del potenziale.\nMaggi fu pure un valido docente, scrupoloso nella sua attivit\u00e0 di scienziato e di ricercatore cos\u00ec come fu premuroso nel prodigarsi a fornire solidi punti di riferimento didattico con la redazione di originali monografie e trattati basati sulle note di lezione dei suoi insegnamenti. Cos\u00ec, egli risistem\u00f2 e riorganizz\u00f2 la didattica della fisica matematica, con la stesura di un'ampia, nuova trattatistica sopra cui si formeranno generazioni di studiosi e ricercatori della disciplina."}
{"id": "1324100", "revid": "838137", "url": "https://it.wikipedia.org/wiki?curid=1324100", "title": "Het Arubaanse Padvindsters Gilde", "text": "Het Arubaanse Padvindsters Gilde (APG,Associazione Arubanese delle Ragazze Guide) \u00e8 l'organizzazione nazionale del Guidismo in Aruba. Questa conta 185 membri (nel 2003). Fondata nel 1941, l'organizzazione diventa un membro associato del World Association of Girl Guides and Girl Scouts (WAGGGGS) nel 1993.\nProgramma.\nL'associazione \u00e8 divisa in tre branche in rapporto all'et\u00e0:"}
{"id": "1324101", "revid": "30319", "url": "https://it.wikipedia.org/wiki?curid=1324101", "title": "Dizionario toponomastico ed onomastico della Calabria", "text": "Il Dizionario toponomastico ed onomastico della Calabria \u00e8 un dizionario scritto dal filologo tedesco Gerhard Rohlfs e pubblicato la prima volta nel 1974; successivamente ebbe tre ristampe, l'ultima nel giugno del 1990.\n\u00c8 edito da Longo Editore.\nNel dizionario sono elencati e descritti nomi di comuni, frazioni, contrade, borgate, villaggi, casali fiumi, fiumare, torrenti, monti e boschi, ma anche i cognomi pi\u00f9 diffusi e caratteristici della Calabria.\nViene data pi\u00f9 importanza, e quindi una descrizione pi\u00f9 dettagliata alla toponomastica di pi\u00f9 rilevante importanza della Calabria anzich\u00e9 ai nomi comuni che sono diffusi anche al di fuori della Calabria (Pietragrande, Costapiana...)\nper i toponimi generalmente viene preferita la forma dialettale pi\u00f9 vicina al nome reale che a quella italiana, spesso deformata per essere adattata all'ortografia italiana.\nFonti.\nI dati per comporre il dizionario sono stati raccolti in loco a partire dal 1922 in pi\u00f9 di 300 paesi ma ci si \u00e8 serviti anche delle carte del Touring Club Italiano e dell'Istituto Geografico Militare e di precedenti lavori sul tema."}
{"id": "1324103", "revid": "47767", "url": "https://it.wikipedia.org/wiki?curid=1324103", "title": "Cappella di Santa Maria Assunta (La Befa)", "text": "La cappella di Santa Maria Assunta \u00e8 una chiesa sconsacrata che si trova a La Befa, nel comune di Murlo.\nStoria.\nLa piccola cappella, che fu sede nel corso di tutto il Settecento della Compagnia dei Celesti, che ne curava la conservazione, si innalza al limitare del centro abitato della Befa. Non si conosce la data esatta della sua fondazione, ma la presenza di un trittico di scuola senese del XV secolo potrebbe far ritenere che a quella data la costruzione esistesse gi\u00e0. Il trittico fu acquistato dallo Stato nel 1972 ed \u00e8 oggi conservato nella Pinacoteca nazionale di Siena; \u00e8 databile alla fine del Quattrocento ed \u00e8 riconducibile all'ambito pittorico legato alla produzione del Vecchietta.\nLa chiesa, da tempo sconsacrata, \u00e8 usata per eventi culturali."}
{"id": "1324111", "revid": "158286", "url": "https://it.wikipedia.org/wiki?curid=1324111", "title": "Cappella di Santa Maria Assunta", "text": ""}
{"id": "1324115", "revid": "44638", "url": "https://it.wikipedia.org/wiki?curid=1324115", "title": "Commedie", "text": ""}
{"id": "1324117", "revid": "110157", "url": "https://it.wikipedia.org/wiki?curid=1324117", "title": "Pieve di San Michele Arcangelo (Montepertuso)", "text": "La pieve di San Michele Arcangelo \u00e8 un luogo di culto cattolico situato a Montepertuso, nel comune di Murlo.\nLa pieve \u00e8 ricordata dal 1214; nel 1475 fu ornata del trittico con \"San Michele e altri santi\" di Benvenuto di Giovanni, poi trasferito nella parrocchiale di Vescovado e sostituito da una copia. Fu completamente restaurata agli inizi del Novecento in forme neogotiche: all'interno furono costruiti tre altari in pietra serena con un ricco tabernacolo in marmo sull'altare maggiore. Ha avuto una notevole ripresa per l'attivit\u00e0 della Comunit\u00e0 Mondo Nuovo che vi ha fondato uno dei suoi centri, impegnandosi in una costante azione di recupero della struttura architettoniche che si \u00e8 conclusa nel 1997 con il ripristino sia dell'edificio di culto che degli annessi. La chiesa \u00e8 stata ornata da un nuovo tabernacolo scolpito da Chiara Tambani (1997)."}
{"id": "1324119", "revid": "801704", "url": "https://it.wikipedia.org/wiki?curid=1324119", "title": "The Girl Guides Association of Dominica", "text": "The Girl Guides Association of Dominica (GGAD, Associazione Ragazze Guide di Dominica) \u00e8 l'associazione nazionale del Guidismo in Dominica. Questa conta 376 membri (nel 2003). Fondata nel 1929, l'organizzazione diventa un membro associato del World Association of Girl Guides and Girl Scouts (WAGGGS) nel 1987 e membro effettivo nel 2008. In questo momento ci sono otto sezioni in Dominica che comprendono 27 gruppi.\nProgramma.\nL'associazione \u00e8 divisa in quattro branche in rapporto all'et\u00e0:"}
{"id": "1324121", "revid": "124123", "url": "https://it.wikipedia.org/wiki?curid=1324121", "title": "Ernest Jansen", "text": "Biografia.\nNato nel 1881, si laure\u00f2 in legge all'Universit\u00e0 del Capo di Buona Speranza nel 1905, venendo ammesso alla professione di avvocato difensore (in inglese \"advocate\", equivalente del \"barrister\" in Gran Bretagna) nel 1913.\nAppassionato difensore degli interessi degli afrikaner, si un\u00ec al National Party nel 1915 e membro del Parlamento dal 1915 al 1920, dal 1921 al 1943, e dal 1947 al 1950.\nNel 1919 fece parte della delegazione che cerc\u00f2, senza successo, di convincere il Presidente statunitense Woodrow Wilson a richiedere che fosse restaurata l'indipendenza delle vecchie repubbliche boere dello Stato Libero di Orange e del Transvaal.\nIn Parlamento, Jansen fu Presidente della Camera (\"speaker\" della \"House of Assembly\") dal 1924 al 1929, Ministro degli Affari Indigeni e dell'Irrigazione dal 1929 al 1934 e ancora \"speaker\" della Camera dal 1934 al 1943. In questo ruolo fu assai stimato per la sua salda e imparziale presidenza.\nEgli fu di nuovo Ministro degli Affari Indigeni nel governo di Daniel Fran\u00e7ois Malan fra il 1948 e il 1950 ma fu ritenuto troppo tenero per la nuova politica di apartheid,essendo il suo dicastero uno dei principali responsabili di tale politica. Per questo fu rimosso e fu nominato per il ruolo politicamente neutrale di Governatore generale carica che assunse il 1\u00ba gennaio 1951. Essendo un fervente repubblicano, si rifiut\u00f2 di indossare la veste cerimoniale, o di prestare giuramento di fedelt\u00e0 e obbedienza alla Regina Elisabetta II, della quale egli era pur sempre il rappresentante. Jansen tenne la carica fino alla sua morte, avvenuta il 25 novembre 1959.\nVita privata e culturale.\nJansen spos\u00f2 nel 1912 Martha Mabel Pellissier. Entrambi i coniugi furono importanti figure negli ambienti culturali afrikaner. Nel 1909, Jansen fu tra i fondatori della \"Suid-Afrikaanse Akademie vir Wetenskap en Kuns\" (\"Accademia Sudafricana delle Scienze e della Arti\"), della \"Saamwerk-Unie\" (\"Cooperazione Unione\") nel 1917, della \"Federasie van Afrikaanse Kultuurvereniging\" (\"Federazione delle Associazioni Culturali Afrikaner\") nel 1929 e nel 1930, fu tra i fondatori del movimento giovanile dei Voortrekkers (l'equivalente afrikaner degli scout). Fu inoltre maestro di cerimonia nella posa della prima pietra del Monumento ai Voortrekker, avvenuta nel 1938 e tenne lo stesso ruolo quando tale monumento fu inaugurato il 16 dicembre 1949."}
{"id": "1324122", "revid": "709829", "url": "https://it.wikipedia.org/wiki?curid=1324122", "title": "Albo d'oro del doppio femminile dell'US Open", "text": "Nella tabella sottostante sono riportati i risultati delle finali del doppio femminile del torneo US Open di tennis."}
{"id": "1324123", "revid": "643494", "url": "https://it.wikipedia.org/wiki?curid=1324123", "title": "Buttafuori (serie televisiva)", "text": "Buttafuori \u00e8 una sitcom italiana che \u00e8 stata trasmessa in prima visione TV nell'estate del 2006 su Rai 3.\nDescrizione.\nProdotta dalla Wilder per il \"Nucleo produttivo satira\" di Raitre, di questa serie \u00e8 finora stata realizzata una sola stagione, composta da 8 puntate di 30 minuti ciascuna, le quali sono state trasmesse in prima tv per 8 venerd\u00ec dalle ore 20.30 alle ore 21.00, fascia oraria che in quel periodo, dal luned\u00ec al gioved\u00ec, era occupata dalla prima stagione di \"Un posto al sole d'estate\".\nI protagonisti sono una coppia di buttafuori che lavorano alla discoteca \"Ufo\", interpretati da Valerio Mastandrea (Cianca) e Marco Giallini (Sergio, si fa chiamare Sergej). Lo spazio antistante la porta di ingresso della discoteca \u00e8 l'unica scenografia di questa serie, realizzata con la tecnica del \"piano sequenza\", cio\u00e8 con scene girate con la camera in movimento montata su un dolly e in un'unica ripresa.\nIn questa sit-com i dialoghi dei due protagonisti sono spesso surreali e carichi di sarcasmo, comunque mai banali, e talvolta di una notevole profondit\u00e0."}
{"id": "1324124", "revid": "1305772", "url": "https://it.wikipedia.org/wiki?curid=1324124", "title": "Pieve di San Michele Arcangelo", "text": ""}
{"id": "1324126", "revid": "1022840", "url": "https://it.wikipedia.org/wiki?curid=1324126", "title": "Boga (bevanda)", "text": "Boga (in Arabo tunisino: \u0628\u0648\u06a8\u0627 ) \u00e8 una bevanda analcolica gassata (\"soft drink\") prodotta in Tunisia.\nIl suo nome deriva dalla contrazione del termine francese \"boisson gazeuse\" (bevanda gassata).\nVarianti.\nLa Boga viene venduta in varie varianti:\nSponsor.\nBoga \u00e8 uno degli sponsor della squadra di calcio tunisina \u00c9toile Sportive du Sahel."}
{"id": "1324127", "revid": "174925", "url": "https://it.wikipedia.org/wiki?curid=1324127", "title": "Creazione dell'uomo (Genesi)", "text": ""}
{"id": "1324128", "revid": "1745361", "url": "https://it.wikipedia.org/wiki?curid=1324128", "title": "Francisco de Rojas Zorrilla", "text": "A tre anni si trasfer\u00ec a Madrid, ma studi\u00f2 a Toledo e Salamanca. Nel 1644 fu nominato cavaliere a Santiago di Compostela. Proprio negli anni quaranta, Rojas Zorrilla scrisse la maggior parte delle sue opere.\nAmico e discepolo di Pedro Calder\u00f3n de la Barca, innov\u00f2 il teatro barocco inserendo nelle sue commedie dei personaggi ridicoli. Il linguaggio che impiegava, inoltre, era molto facile, adattandosi ai gusti del pubblico del Seicento. Scrisse un gran numero di opere, ma le pi\u00f9 importanti sono \"Del rey abajo ninguno\", \"Entre bobos anda el juego\" e \"Lo que son las mujeres\". Scrisse anche alcuni \"autos sacramentales\", tra cui \"El gran patio de palacio\"."}
{"id": "1324129", "revid": "33689", "url": "https://it.wikipedia.org/wiki?curid=1324129", "title": "Win Magazine", "text": "Win Magazine \u00e8 una rivista mensile italiana di informatica pubblicata da Sprea Editori che si occupa fondamentalmente dell'ambiente operativo Microsoft Windows e programmi ad esso connessi.\nStoria.\nLa rivista \u00e8 nata nel 1998 con il nome di \"Win 98 Magazine\" e pubblicata da Edizioni Master. In seguito all'evoluzione dei sistemi Microsoft, il nome della rivista \u00e8 cambiato in \"Win Magazine\".\nNel 2007 ha festeggiato il centesimo numero assieme a una rivisitazione del logo e la pubblicazione di un supporto ottico. \u00c8 stata una delle riviste sull'informatica pi\u00f9 vendute in Italia, con vendite superiori alle 100.000 copie dal 2004 al 2010.\nDopo il numero 268 di aprile 2020, con Edizioni Master gi\u00e0 in difficolt\u00e0 finanziarie da qualche anno, la pubblicazione viene interrotta. Da agosto 2020 la rivista passa sotto la casa editrice Sprea Editori e riprende con il numero 269 di settembre 2020."}
{"id": "1324130", "revid": "1543377", "url": "https://it.wikipedia.org/wiki?curid=1324130", "title": "IMule", "text": "iMule \u00e8 un client peer-to-peer di file sharing multipiattaforma della famiglia *Mule, adattato al network i2p e modellato sul client aMule.\niMule \u00e8 un client P2P anonimo, perch\u00e9 a differenza di eMule, aMule e derivati, non utilizza pi\u00f9 la rete eD2k ma utilizza solo la rete Kademlia su di un network novello di nome I2P che permette di effettuare file sharing in completo anonimato.\nStoria di iMule.\niMule nasce nell'agosto 2007 come nuova idea per il P2P.\nIl software non \u00e8 mai uscito dalla fase di beta testing, e non \u00e8 raro vedere dei bug in fase d'esecuzione, come non \u00e8 raro vedere versioni numericamente molto diverse tra loro. Con la versione 1.2.1 \u00e8 stata migliorata la stabilit\u00e0 correggendo diversi bug.\nDalla versione 1.2.2 sono stati effettuati test completi sul suo funzionamento e dalla versione 1.2.4 \u00e8 stata inserita la compatibilit\u00e0 con SAM Bridge sia versione 1 che 2.\nDalla versione 1.4.5 \u00e8 stato inserito nel codice del programma l'I2P router 0.7.4 internamente, cos\u00ec da non richiedere che venga eseguito I2P esternamente.\nUltima versione 2.3.2.1 (14-10-2012)"}
{"id": "1324132", "revid": "801704", "url": "https://it.wikipedia.org/wiki?curid=1324132", "title": "The Girl Guides Association of Grenada", "text": "The Girl Guides Association of Grenada (GGAG, Associazione Ragazze Guide di Grenada) \u00e8 l'organizzazione nazionale del Guidismo in Grenada. Questa conta 760 membri (nel 2003). Fondata nel 1925, l'organizzazione diventa un membro associato del World Association of Girl Guides and Girl Scouts (WAGGGS) nel 1990."}
{"id": "1324133", "revid": "1543377", "url": "https://it.wikipedia.org/wiki?curid=1324133", "title": "District Six", "text": "District Six (in afrikaans \"Distrik Ses\", dal 1985 al 1994 conosciuto come Zonnebloem, che in afrikaans significa Girasole) \u00e8 un quartiere residenziale creato nel 1867 e unito a Citt\u00e0 del Capo nel 1994. Gli avvenimenti che si susseguirono negli anni settanta rappresentano il caso pi\u00f9 studiato di deportazione, con oltre 60.000 abitanti durante il regime dell'apartheid. Alla storia del quartiere \u00e8 dedicato un museo virtuale che ne ricostruisce la geografia e gli eventi.\nCreazione.\nL'area venne nominata nel 1867 come sesto distretto municipale di Citt\u00e0 del Capo. Il quartiere confinava a nord con la Sir Lowry Road, ad ovest con la Tennat Road, a sud con la De Waal Drive e ad est con la Cambridge Street. Nato come una comunit\u00e0 mista di schiavi liberati, marinai, mercanti, artigiani, operai e immigranti di diverse nazionalit\u00e0 (tra i quali spiccavano i malesi, portati in Sud Africa dalla Compagnia olandese delle Indie orientali durante la loro amministrazione della Colonia del Capo), District Six era un vivacissimo centro di vita e cultura con stretti legami con la citt\u00e0 e il suo porto. Fu dimora per quasi un decimo della popolazione di Citt\u00e0 del Capo: il numero di famiglie residenti si aggirava tra le 1700 e le 1900.\nDopo la Seconda guerra mondiale, all'inizio dell'apartheid, District Six si presentava come un ambiente cosmopolita. La quasi totalit\u00e0 dei residenti era di colore, la maggior parte dei quali musulmana, appartenente al gruppo etnico dei Malesi del Capo. Altro gruppo etnico rilevante era quello degli Xhosa, seguito da una minoranze di Afrikaner, indiani e bianchi.\nDistruzione.\nL'11 febbraio 1966, il governo dichiar\u00f2 District Six territorio bianco dopo l'approvazione del Group Areas Act del 1950, che sanciva il divieto di convivenza tra etnie diverse e la separazione delle zone residenziali attraverso rimozioni forzate, che furono messe in pratica a partire dal 1968.\nNel 1982, si contavano pi\u00f9 di 60.000 persone deportate verso le zone deserte circostanti, appropriatamente chiamate Cape Flats. Tutte le vecchie abitazioni furono demolite, gli unici edifici ad essere risparmiati furono i luoghi di culto. La pressione esercitata dagli abitanti locali e dai governi internazionali impedirono al governo sudafricano la ricostruzione di nuovi edifici nell'area. L'unica eccezione fu la Cape Technikon (oggi chiamata Cape Penisula University of Technology) che fu costruita su una porzione del vecchio District Six, rinominato poi Zonnbloem.\nFurono due le motivazioni principali date dal governo per giustificare le rimozioni forzate degli abitanti dal District Six e la sua conseguente distruzione. In primo luogo afferm\u00f2 che l'interazione interrazziale alimentava i conflitti tra le diverse etnie e per questo motivo si trov\u00f2 costretto a intervenire attuando la separazione. Il secondo motivo invece riguardava la fama di District Six, considerato una baraccopoli dimora di attivit\u00e0 illegali come il gioco d'azzardo, il consumo di alcolici e la prostituzione. Nonostante i comunicati ufficiali da parte del governo, la maggior parte dei residenti sospettava che il governo volesse appropriarsi delle terra per i vantaggi economici che l'area occupata dal District Six potesse portare, in quanto vicino al centro della citt\u00e0 e al porto.\nDopo la caduta dell'apartheid nel 1994, il governo sudafricano riconobbe i reclami degli ex-residenti del distretto, impegnandosi a sostenerne la ricostruzione.\nRicostruzione.\nNel 2003, iniziarono i primi lavori per la ricostruzione delle nuove abitazioni che prevedevano la ricostruzione di 24 case, destinate ai ex-residenti con pi\u00f9 di 80 anni. L'11 febbraio 2004, esattamente 38 anni dopo che l'area fu dichiarata territorio bianco, l'ex presidente Nelson Mandela consegn\u00f2 le chiavi ai primi residenti: Ebrahim Murat (87) e Dan Ndzabela (82). Per i 3 anni seguenti fu programmato il ritorno di 1600 famiglie.\nDopo le rimozioni forzate, l'Hands Off District Six Committee si mobilit\u00f2 per fermare gli investimenti sulla costruzione di nuovi edifici nel District Six. In seguito si \u00e8 evoluto nel District Six Beneficiary Trust, e fu autorizzato dal governo a gestire il processo attraverso i quali gli ex residenti potevano richiedere ed ottenere la loro \u201cterra\u201d indietro (si tratta in realt\u00e0 di uno spazio residenziale o un appartamento). Nel Novembre 2006, il Trust ha interrotto le trattative con il Comune di Citt\u00e0 del Capo, accusandolo di temporeggiare sulla restituzione delle abitazioni e dichiar\u00f2 preferir lavorare con il governo nazionale, controllato dalla ANC. In risposta, il sindaco Helen Ziller mise in discussione il diritto del Trust di poter rappresentare i ricorrenti, in quanto mai eletto da questi ultimi. Tuttavia, l'eredit\u00e0 storica e gli ideali del Trust, guidato da Valmont Layne (ai tempi direttore non esecutivo di Nelson Mandela), permisero all'organizzazione di continuare a rappresentare i ricorrenti.\nIl museo.\nNel 1989, venne fondata la District Six Museum Foundation e nel 1994 venne inaugurato il District Six Museum. Il museo si pone come obbiettivo quello di ricordare gli eventi dell'apartheid, cos\u00ec come la cultura e la storia del District Six prima delle rimozioni forzate. Il piano terra del museo \u00e8 ricoperto da una grande mappa stradale del District Six, con note scritte a mano da ex residenti che indicano la posizione delle loro vecchie abitazioni. Tra gli oggetti esposti vi sono documenti che descrivono la vita nel District Six, prima e dopo la sua distruzione. Il museo viene inoltre visto come memoriale di una comunit\u00e0 decimata ed \u00e8 usato come luogo di incontro e centro comunitario per i residenti di Citt\u00e0 del Capo che si identificano nella sua storia.\nArte.\nDella vita quotidiana nel District Six tratta uno dei pi\u00f9 celebri romanzi della letteratura sudafricana, A Walk in the Night di Alex la Guma (1967).\nI pittori sudafricani Kenneth Baker, Gregoire Boonzaier e John Dronsfield sono conosciuti per essere riusciti a catturare lo spirito del District Six nelle loro opere.\nNel 1986, Richard Rive scrive un romanzo intitolato Buckingham Palace, District Six, che racconta la vita di una comunit\u00e0 prima e durante le rimozioni. Nello stesso anno, David Kramer e Taliep Petersen raccontano la storia del District Six in un popolare musical chiamato District Six \u2013 The Musical.\nDistrict Six ha contribuito fortemente alla storia del jazz sudafricano. Basil Coetzee, noto per la sua canzone \u201cDistrict Six\u201d, nacque e visse nel distretto fino alla sua distruzione. Prima di lasciare il Sud Africa nel 1960, il pianista Abdullah Ibrahim fu un assiduo frequentatore del quartiere cos\u00ec come molti altri musicisti jazz di Citt\u00e0 del Capo.\nLo scrittore sudafricano Rozena Maart, attualmente residente in Canada, vinse il Canadian Journey Prize per il suo racconto \u201cNo Rosa, No District Six\u201d. Il racconto fu poi pubblicato nella sua prima che ne segn\u00f2 il debutto: \u201cRosa's District Six\u201d.\nTatamkhulu Afrika scrisse la poesia \u201cNothing's changed\u201d, sull'evacuazione del District Six e sul ritorno nel quartiere dopo l'apartheid.\nIl regista Neill Bloomkam si \u00e8 ispirato alla storia del District Six per il suo film fantascientifico District 9."}
{"id": "1324134", "revid": "72396", "url": "https://it.wikipedia.org/wiki?curid=1324134", "title": "Cyril Wong", "text": "Biografia.\nHa studiato nella St Patrick's School, nella Temasek Junior College e nella National University of Singapore.\nI suoi poemi sono pubblicati in pubblicazioni (\"Atlanta Review\", \"Fulcrum 3\", \"Poetry International\", \"Dimsum\", \"Poetry New Zealand\", \"Wascana Review\", \"Asia Literary Review\", etc) , canzoni e pellicole varie. \u00c8 controtenore e vive in Singapore con il suo ragazzo ed il cantante Wilson Goh."}
{"id": "1324135", "revid": "121603290", "url": "https://it.wikipedia.org/wiki?curid=1324135", "title": "BMW Serie 8", "text": "La BMW Serie 8 \u00e8 una autovettura coup\u00e9 prodotta dalla casa automobilistica tedesca BMW in due generazioni: la prima, siglata E31, tra il 1989 ed il 1999, mentre la seconda, siglata G15, \u00e8 stata introdotta quasi 30 anni dopo, a partire dal 2018. Precedentemente alla E31 era presente in listino la prima generazione della Serie 6, mentre nei quasi vent'anni intercorsi fra la \"E31\" e la \"G15\" sono state prodotte altre due generazioni della Serie 6. Queste due \"serie\", sono state quindi le uniche a non essere state prodotte continuativamente (come invece avviene per le altre \"serie\" della gamma BMW).\nSerie 8 E31 (1989-1999).\nLa E31 \u00e8 stata la prima delle Serie 8: disegnata da Claus Luthe e da Klaus Kapitza, era caratterizzata da un corpo vettura imponente, ma le cui dimensioni generose erano dissimulate da una linea assai slanciata ed affilata, con fari anteriori a scomparsa e coda tronca. Chiamata a sostituire la Serie 6 E24 nel listino BMW, venne prodotta per dieci anni, fino al 1999. Montava motori V8 e V12 da 4 a 5,6 litri con potenze da 286 a 381 CV. Su questa generazione fu realizzata varie versioni prototipali tra cui anche la \"BMW M8\", della quale per\u00f2 non venne mai sviluppato il progetto e del cui prototipo si seppe ben poco fino al 2010, anno in cui venne esposto al Museo BMW di Monaco di Baviera. La Serie 8 E31 venne sostituita nel 2003 dalla nuova Serie 6, siglata E63.\nSerie 8 G15 (2018-).\nLa seconda generazione della Serie 8 viene lanciata nel 2018 in sostituzione della terza generazione della Serie 6, la F12, in listino dal 2012. La nuova Serie 8 viene anticipata dalla concept omonima svelata al Concorso d'eleganza Villa d'Este tenutosi nel maggio del 2018 a Cernobbio. Sebbene dal punto di vista del design e delle tecnologie utilizzate sia un'auto completamente diversa dalla precedente Serie 8, vengono riproposti alcuni stilemi tipici del precedente modello, come ad esempio le linee assai affilate, molto pi\u00f9 che non nelle Serie 6 con le quali la Serie 8 condivise il ruolo di rappresentante delle coup\u00e9 di alta gamma BMW fin dal 1976. Non sono state riproposti ne i fari a scomparsa, ne i finestrini posteriori aprilili. Nel caso della nuova Serie 8, le motorizzazioni previste sono di tipo V8 a benzina e 6 in linea diesel e a differenza dell'antenata tutte turbocompresse e abbinabili alla trazione integrale. Per la prima volta \u00e8 disponibile in tre varianti di carrozzeria, sia cabrio e che berlina a quattro porte, e anche nella versione sportiva M8."}
{"id": "1324136", "revid": "123711814", "url": "https://it.wikipedia.org/wiki?curid=1324136", "title": "Chiesa dei Santi Pietro e Paolo (Montepescini)", "text": "La chiesa dei Santi Pietro e Paolo \u00e8 una chiesa cattolica situata a Montepescini, nel comune di Murlo.\nLa sua origine risale probabilmente all'XI secolo, ma le prime notizie certe sono del secolo successivo. Rimaneggiata nel XVII secolo, mostra i segni dell'origine romanica nella facciata, col tetto a capanna e parato a grosse bozze di pietra intervallate da scansioni in mattone. Gravemente danneggiata durante il passaggio delle truppe pisane nel 1332, sub\u00ec ulteriori danni alla fine del Trecento per mano delle truppe fiorentine e non fu risparmiata durante il passaggio dell'esercito imperiale del 1554. Nonostante ci\u00f2, fu sottoposta a continui interventi di restauro che ne preservarono la struttura."}
{"id": "1324138", "revid": "6923", "url": "https://it.wikipedia.org/wiki?curid=1324138", "title": "Agust\u00edn Moreto", "text": "Biografia.\nBattezzato a Madrid il 9 aprile 1618, Moreto era figlio di genitori italiani. Studi\u00f2 ad Alcal\u00e1 de Henares, dove si diplom\u00f2 nel 1639. Visse dal 1654 a Toledo e l\u00ec divent\u00f2 cappellano di Baltasar Moscoso y Sandoval.\nFu un seguace del teatro di Pedro Calder\u00f3n de la Barca e le sue opere risentono dell'influenza del drammaturgo madrileno. Malgrado la loro importanza nell'ambito della letteratura barocca, le commedie di Moreto mancano di originalit\u00e0.\nLe sue opere pi\u00f9 famose sono \"El lindo don Diego\" (basata su una commedia di Guill\u00e9n de Castro) e \"El desd\u00e9n con el desd\u00e9n\" (basata su quattro commedie di Lope de Vega). \"Caer para levantar\" \u00e8 il suo \"auto sacramental\" pi\u00f9 noto.\nScrisse anche numerose opere in collaborazione con altri autori, fra le quali: \"La ad\u00faltera penitente\" [Santa Teodora] insieme a Pedro Calder\u00f3n de la Barca ed a Juan de Matos Fragoso, \"El bruto de Babilonia\", insieme a Matos e Jer\u00f3nimo de C\u00e1ncer, \"El pr\u00edncipe perseguido\", insieme a Luis Belmonte Berm\u00fadez ed a Mart\u00ednez de Meneses."}
{"id": "1324139", "revid": "44638", "url": "https://it.wikipedia.org/wiki?curid=1324139", "title": "Autos sacramentales", "text": ""}
{"id": "1324146", "revid": "1305772", "url": "https://it.wikipedia.org/wiki?curid=1324146", "title": "Doom 64", "text": "Doom 64 \u00e8 un videogioco Sparatutto in prima persona originariamente uscito per Nintendo 64, pubblicato da Midway Games nel 1997 e sviluppato dalla stessa Midway con la collaborazione di id Software.\nModalit\u00e0 di gioco.\nLe principali differenze di \"Doom 64\" rispetto alla serie classica di \"Doom\" sono:\nNemici.\nTutti i nemici sono stati completamente ridisegnati; rispetto al bestiario di \"Doom 2\" mancano all'appello \"Commandos\", \"Arch-Vile\", \"Spider Mastermind\" e \"Revenant\", scartati per motivi di memoria; sono stati invece aggiunti il \"Nightmare Imp\" (un \"imp\" semitrasparente e pi\u00f9 rapido dell'originale) e il boss finale, la \"Mother Demon\".\nArmi.\nSono presenti tutte le armi originali di \"Doom\" e \"Doom 2\"; in pi\u00f9 \u00e8 possibile trovare una nuova arma chiamata \"Unmaker\", che pu\u00f2 essere potenziata attraverso degli artefatti rendendola ancora pi\u00f9 devastante. L'idea originale di quest'arma, che doveva gi\u00e0 essere presente nella versione per computer, deriva dalla \"Doom Bible\", documentazione scritta durante lo sviluppo iniziale di \"Doom\".\nLivelli.\n\"Doom 64\" \u00e8 costituito da 32 livelli originali; rispetto a \"Doom\", appaiono molti pi\u00f9 simboli satanici come croci e pentacoli rovesciati, che, insieme alla scarsa illuminazione, rendono l'atmosfera pi\u00f9 simile a quella gotica del primo \"Quake\".\nAltre edizioni.\nDopo 22 anni \"Doom 64\" viene rilasciato in formato Digitale con relativo supporto video \"HD 16:9\" come bonus preordine di \"Doom Eternal\" per Xbox One, PlayStation 4, PC Steam e Switch dal 20 marzo 2020. Dal 12 giugno viene rilasciato per Stadia\nVersioni non ufficiali.\n\u00c8 possibile giocare ad una replica fedele di \"Doom 64\" su sistemi Windows grazie ad un gruppo di appassionati che nel 2001 ha realizzato Doom 64: Absolution, dal nome originariamente proposto per il gioco (\"Absolution\"), poi scartato da Midway perch\u00e9 poco riconoscibile dal pubblico. Questa \"total conversion\" si appoggia al motore grafico \"Doomsday\", una delle tante conversioni di \"Doom\". Gli stessi autori hanno in seguito rilasciato un'espansione gratuita chiamata \"The Outcast Levels\".\nNel 2008 \u00e8 invece stato creato Doom64 EX, un'emulazione del software originale che richiede, per funzionare, una ROM dell'originale \"Doom 64\"."}
{"id": "1324148", "revid": "838137", "url": "https://it.wikipedia.org/wiki?curid=1324148", "title": "Federaci\u00f3n Nacional de Muchachas Gu\u00edas de Nicaragua", "text": "La Federaci\u00f3n Nacional de Muchachas Gu\u00edas de Nicaragua (FNMGN, Federazione Nazionale di Ragazze Guide del Nicaragua) \u00e8 l'organizzazione nazionale del Guidismo in Nicaragua. Questa conta 86 membri (nel 2003). Fondata nel 1940 l'organizzazione diventa membro associato del World Association of Girl Guides and Girl Scouts (WAGGGGS) nel 1981.\nIl motto \u00e8 \"Siempre Activas\", mentre lo slogan \"Lealtad Sacrificio Pureza\"."}
{"id": "1324149", "revid": "183694", "url": "https://it.wikipedia.org/wiki?curid=1324149", "title": "Diego de Torres Villarroel", "text": "\u00c8 considerato un rappresentante del periodo definito post-barocco spagnolo, in quanto seguiva ancora i principi della corrente del Seicento quando gi\u00e0 in Europa si era ampiamente diffuso l'Illuminismo. Nella sua vita scrisse poesie, commedie, trattati di matematica e medicina. La sua opera pi\u00f9 famosa \u00e8 la \"Vida\". Anche ha utilizzato il leonese nei suoi scritti."}
{"id": "1324157", "revid": "801704", "url": "https://it.wikipedia.org/wiki?curid=1324157", "title": "The Girl Guides Association of Saint Christopher and Nevis", "text": "The Girl Guides Association of Saint Christopher and Nevis (Associazione Ragazze Guide di Saint Christopher e Nevis) \u00e8 l'organizzazione nazionale del Guidismo di Saint Kitts e Nevis. Questa conta 436 membri (nel 2003). Fondata nel 1931, l'organizzazione diventa membro associato del World Association of Girl Guides and Girl Scouts (WAGGGS) nel 1993."}
{"id": "1324166", "revid": "125720137", "url": "https://it.wikipedia.org/wiki?curid=1324166", "title": "Guanto", "text": "Il guanto \u00e8 un capo di abbigliamento che si indossa sulla mano. Ha lo scopo principale di proteggere le mani dal freddo, ma pu\u00f2 essere usato anche semplicemente con una funzione estetica. Viene realizzato con svariati tipi di decorazioni e materiali, tra cui pelle, stoffa, filato di lana e altre fibre.\nI guanti sono anche in alcuni casi un dispositivo di protezione individuale, usato per difendere le mani da diversi tipi di agenti pericolosi o danni, tra i quali alcune sostanze chimiche, agenti patogeni, fratture, tagli o abrasioni in ambito sportivo o lavorativo, alte o basse temperature.\nStoria.\nGi\u00e0 Omero nell\"'Odissea\" e Marco Terenzio Varrone nel \"De re rustica\" testimoniano l'uso dei guanti in et\u00e0 antica per ripararsi dal freddo o per svolgere lavori manuali.\nPer gli antichi Egizi, invece, erano un simbolo di prestigio e avevano valenza soprattutto simbolica e liturgica: ad esempio, un paio di guanti \u00e8 stato ritrovato nella tomba del faraone Tutankamon.\nAi tempi delle invasioni barbariche i barbari, per proteggersi dal freddo, indossavano guanti a manopola in pelle. A causa della difficolt\u00e0 di realizzazione, i guanti erano piuttosto rari nelle popolazioni barbare, perci\u00f2 erano frequenti le lotte per l'accaparramento di essi.\nSuccessivamente l'abitudine di indossare i guanti si diffuse in tutta l'Europa. Alla funzione di proteggere le mani dal freddo si aggiunse quella di indicare il rango sociale di chi li portava. Dai semplici involucri che avvolgevano le mani, essi si svilupparono acquisendo la forma della mano stessa e permettendo a tutte le dita di muoversi liberamente, anche se spesso erano ingombranti e scomodi. \u00c8 in questo periodo che nacque l'espressione \"gettare il guanto\": un nobile si sfilava il guanto e lo gettava ai piedi come segno di sfida.\nEssendo i guanti spesso associati alla superiorit\u00e0, era segno di maleducazione stringere la mano senza togliersi il guanto. Anche oggi, nonostante sia diventato un capo d'abbigliamento comune, alcuni si sfilano il guanto prima di dare la mano, mentre per altri questo \u00e8 ormai un gesto dimenticato.\nIn massoneria I guanti sono un elemento importante dell'abbigliamento di Loggia, simbolo dell'onore e del candore.\nCaratteristiche.\nI guanti possono essere con o senza dita, possono avere un'unica apertura per le quattro dita e una per il pollice (guanti a manopola o muffole). I guanti a manopola riscaldano di pi\u00f9 poich\u00e9 tengono le quattro dita a contatto fra di loro, a differenza dei guanti normali che presentano un'apertura per ogni dito.\nI guanti senza dita spesso sono indossati dai ciclisti, per avere pi\u00f9 libert\u00e0, e dagli atleti di sollevamento pesi. Sono comodi anche per fumare o suonare.\nEsiste un tipo di guanto senza dita a mezzo braccio (sovente traforato), di seta o altri filati, ancora in uso come accessorio in qualche costume regionale alpino (mitena).\nSono anche una componente importante delle tute spaziali. Essendo pi\u00f9 sottili del resto della tuta per facilitare i movimenti della mano, si lacerano facilmente e possono causare la depressurizzazione della tuta.\nPer quanto riguarda le varie possibili lunghezze di questo accessorio, viene utilizzato il termine \"lunghezza opera\" per indicarle. \nMateriali.\nI guanti monouso in lattice, nitrile, vinile (con o senza talco) o vinile elasticizzato si indossano dal personale sanitario per motivi igienici. La polizia li usa per non contaminare la scena del crimine. Per non lasciare impronte digitali, molti criminali indossano guanti simili.\nI guanti possono essere fatti di molti materiali: stoffa, filato di lana o di altre fibre, pelle, gomma, latex, neoprene, metallo o kevlar per proteggere le mani dai tagli. \nTipi di guanti.\nGuanti in pelle.\nI guanti in pelle di solito hanno un'apertura per ogni dito. Il loro rivestimento \u00e8 composto da pelle conciata di un animale, anche se negli ultimi tempi viene utilizzata sempre pi\u00f9 la pelle sintetica.\nQuesti guanti esistono da migliaia di anni; ci\u00f2 che li contraddistingue \u00e8 che sono comodi e conferiscono una presa ben salda. Hanno iniziato a comparire in una forma primitiva presso i vichinghi, che avevano la necessit\u00e0 di proteggersi le mani dal freddo della Scandiavia, ed erano del tipo a manopola.\nIn Inghilterra si diffusero soprattutto come capi d'abbigliamento esclusivi della nobilt\u00e0. In seguito a numerosi perfezionamenti atti a renderli pi\u00f9 comodi, si sono trasformati negli accessori cos\u00ec come li conosciamo oggi. \nNell'America settentrionale i cowboy portano spesso guanti di pelle per proteggersi dai raggi solari e per tenere meglio le redini.\nVengono usati anche nello sport, come il baseball (un guantone da baseball non \u00e8 che un guanto di pelle di grosse dimensioni) o il ciclismo. Le prime vetture di Formula 1 presentavano un manubrio in legno, non dissimile da quello delle automobili d'epoca; ci\u00f2 necessitava l'utilizzo di guanti in pelle.\nI guanti in pelle per la falconeria permettono il libero movimento di tutte e cinque le dita, ma sono comunque ingombranti e scomodi, poich\u00e9 il loro scopo \u00e8 proteggere la mano e il braccio dagli artigli del rapace. Vi sono alcuni guanti da falconeria particolari che non rivestono il braccio, usati per gufi di piccole dimensioni.\nI guanti di pelle sono ottimi indumenti protettivi anche in altri ambiti. Gli apicoltori li utilizzano per proteggersi dalle api; i muratori li indossano non solo per afferrare pi\u00f9 saldamenti i materiali di costruzione, ma anche per proteggersi da eventuali tagli e ferite; i saldatori li portano per proteggersi dalle scosse elettriche e da alte temperature.\nI criminali sono noti per l'utilizzo dei guanti di pelle per depistare gli investigatori, poich\u00e9 essi impediscono loro di lasciare impronte digitali.\nGuanti senza dita (mitene).\nQuesto tipo di guanto, chiamato Mitena, non copre interamente le dita di chi lo indossa.\n\u00c8 spesso utilizzato dai pattinatori di velocit\u00e0 e dagli skater per proteggersi le mani dalle cadute; sono preferiti anche da alcuni pescatori. La mancanza di tessuto sulla punta delle dita agevola anche l'utilizzo dei touch-screen.\nAll'inizio degli anni 1980 divennero popolari i guanti senza dita a maglia. Li indossava anche Michael Jackson.\nAnche se proteggono di meno dal freddo e da eventuali tagli, sono pi\u00f9 igienici di quelli interi, poich\u00e9 le aperture favoriscono la traspirazione e l'asciugatura. Inoltre, permettono alla mano di muoversi pi\u00f9 liberamente e non alterano la sensibilit\u00e0 delle dita.\nGuanti a manopola.\nI guanti a manopola sono diversi dai guanti normali perch\u00e9 hanno solo due aperture: una per il pollice e l'altra per le altre quattro dita. Sono molto pi\u00f9 efficaci contro il gelo perch\u00e9, non avendo un'apertura per ogni dito, non espongono le dita al freddo e le lasciano in contatto tra di loro per riscaldarsi. Pertanto, quando il freddo \u00e8 estremo, sono da preferire.\nIl guanto a manopola, tuttavia, presenta anche lo svantaggio di non permettere alle dita di muoversi liberamente."}
{"id": "1324169", "revid": "801704", "url": "https://it.wikipedia.org/wiki?curid=1324169", "title": "Surinaamse Padvindsters Raad", "text": "Surinaamse Padvindsters Raad (Consiglio Surinamese delle Ragazze Guide) \u00e8 l'organizzazione nazionale del Guidismo in Suriname. Questa conta 502 membri (nel 2003). Fondata nel 1947, l'organizzazione diventa un membro associato del World Association of Girl Guides and Girl Scouts (WAGGGS) nel 1972.\nLa Surinaamse Padvindsters Raad \u00e8 una federazione di due organizzazioni differenti:"}
{"id": "1324170", "revid": "226458", "url": "https://it.wikipedia.org/wiki?curid=1324170", "title": "Jean-Pierre Lemaire", "text": "Opere.\nPoesie"}
{"id": "1324171", "revid": "1870933", "url": "https://it.wikipedia.org/wiki?curid=1324171", "title": "\u00c9toile Sportive du Sahel", "text": "L'\u00c9toile Sportive du Sahel (in arabo \u0627\u0644\u0646\u0640\u062c\u0640\u0645 \u0627\u0644\u0631\u064a\u0627\u0636\u064a \u0627\u0644\u0633\u0627\u062d\u0644\u064a, francese per \"Stella Sportiva del Sahel\"), nota come \u00c9toile du Sahel, \u00e8 una societ\u00e0 polisportiva tunisina con sede nella citt\u00e0 di Susa, conosciuta principalmente per la propria sezione calcistica, ma attiva anche in sport come pallacanestro, pallamano, pallavolo, judo, lotta e ginnastica.\nInsieme agli italiani della , \u00e8 l'unico club ad aver vinto almeno una volta tutte le competizioni ufficiali del continente di appartenenza, un traguardo raggiunto dal club nel 2007. L'\u00c9toile \u00e8 anche la terza squadra africana e la 17ma del mondo per numero di trofei internazionali riconosciuti dalla FIFA.\nFondato nel 1925 nel centro storico di Susa, adott\u00f2 come colori sociali quelli nazionali tunisini, con maglia rossa e calzoncini bianchi, malgrado l'iniziale opposizione delle autorit\u00e0 francesi, che non vedevano di buon occhio la scelta del cromatismo che richiamava i colori della bandiera tunisina. \u00c8 una delle squadre tunisine pi\u00f9 titolate, avendo vinto 10 campionati tunisini, 10 Coppe di Tunisia e una Coppa di Lega tunisina in ambito nazionale e una CAF Champions League, 2 Coppe delle Coppe CAF, 2 Coppe CAF, 2 Coppe della Confederazione CAF e 2 Supercoppe CAF e una Coppa dei Campioni araba in ambito internazionale. \u00c8 la squadra tunisina che ha vinto pi\u00f9 trofei continentali e la prima compagine tunisina ad aver partecipato alla Coppa del mondo per club FIFA, nel 2007, edizione in cui ha raggiunto la semifinale, prima tunisina a riuscire nell'impresa.\nStoria.\nLa polisportiva \u00c9toile Sportive du Sahel fu fondata l'11 maggio 1925 nel centro storico di Susa, durante un incontro pubblico presso la scuola fanco-araba di via Laroussi Zarrouk. Il primo presidente eletto fu Chedli Boujemla. Furono scartati i nomi \"La Soussienne\" e \"La Musulmane\", cui si prefer\u00ec il nome \"\u00c9toile Sportive du Sahel\" per testimoniare la volont\u00e0 di rappresentare un territorio pi\u00f9 ampio della sola citt\u00e0 di Susa. Il protettorato francese in Tunisia riconobbe ufficialmente il club il 17 luglio seguente. Nel marzo 1926 Ali Larbi divenne il presidente della sezione calcistica del club, che si affili\u00f2 alla Federazione calcistica della Tunisia.\nI primi dirigenti erano Mohamed Bouraoui, Abdelkader Ben Amor, Abdelhamid Badda\u00ef, Sadok Zmentar, Ali Guermachi, Mohamed Mtir, Bena\u00efssa Hicheri, B\u00e9chir Dardour e Tahar Kenani.\nLa squadra si aggiudic\u00f2 per la prima volta il titolo tunisino nella stagione 1949-1950, ma colse il secondo successo solo otto anni dopo. Nel 1959, l'anno dopo, la compagine di Susa vinse anche la Coppa del Presidente della Tunisia, oggi Coppa della Tunisia, mentre il 1963 fu l'anno del \"double\" titolo nazionale-Coppa di Tunisia.\nNegli anni '70 e '80 del XX secolo la squadra fatic\u00f2 a confermarsi su alti livelli, eccezion fatta per le annate 1985-1986 e 1986-1987, quando vinse due campionati consecutivi. Nel 1995 vinse il suo primo trofeo continentale, la Coppa CAF. Due anni dopo vinse campionato nazionale e Coppa delle Coppe CAF. Fu l'inizio di una serie di successi in ambito continentale, con la vittoria della Supercoppa CAF nel 1998 e di un'altra Coppa CAF nel 1999, ma a livello nazionale i risultati non furono altrettanto soddisfacenti.\nNel 2003 la squadra vinse la sua seconda Coppa delle Coppe CAF e l'anno dopo raggiunse per la prima volta la finale della CAF Champions League, il pi\u00f9 prestigioso trofeo africano, ma perse contro i nigeriani dell' ai tiri di rigore. Anche nella CAF Champions League 2005 la squadra fu sconfitta in finale, dagli egiziani dell' per 3-0 tra andata e ritorno, ma si consol\u00f2 aggiudicandosi la Coppa di Lega tunisina, sebbene i risultati in campionato non furono all'altezza.\nNel 2007 l'\u00c9toile si aggiudic\u00f2 il campionato dopo dieci anni e, per la prima volta, la CAF Champions League superando in finale gli egiziani dell'Al-Ahly, detentori del trofeo dall'edizione 2005 (anno in cui l'avevano vinto proprio contro l'\u00c9toile), grazie alla vittoria per 1-3 in trasferta dopo lo 0-0 dell'andata a Susa. Con questo successo l'\u00c9toile \u00e8 diventato il secondo club nella storia del calcio \u2013 dopo gli italiani della Juventus \u2013 ad aver vinto almeno una volta tutte le competizioni ufficiali del continente di appartenenza nonch\u00e9 il primo club della confederazione africana a partecipare alla Coppa del mondo per club, dopo il Raja Casablanca nell'edizione inaugurale del 2000. \nAlla Coppa del mondo per club del 2007, nel quarto di finale che la opponeva ai messicani del Pachuca, ha prevalso per 1-0, guadagnando la semifinale contro il Boca Juniors, seconda africana a riuscire nell'impresa dopo gli egiziani dell'Al-Ahly nel 2006. Nonostante un'ottima gara disputata, ha perso di misura (0-1) contro i pi\u00f9 quotati avversari. Alla fine l'\u00c9toile si \u00e8 classificata quarta, perdendo la finale per il terzo posto contro la formazione giapponese dell'Urawa Red Diamonds per 4-2 ai tiri di rigore (2-2 nei tempi regolamentari e dopo i supplementari).\nNel 2007-2008 la squadra vide sfumare il titolo tunisino perdendo all'ultima giornata, mentre nel 2008-2009 si piazz\u00f2 terzo, risultato che caus\u00f2 l'esonero dell'allenatore Gernot Rohr, rimpiazzato da Lofti Rhim, a sua volta sostituito, nell'ottobre 2009, da Khaled Ben Sassi, figlio del vice-presidente del club Hamed Kammoun. Il 22 dicembre fu ingaggiato il direttore generale Piet Hamberg, primo olandese a ricoprire un ruolo simile per un club tunisino. Hamberg non riusc\u00ec a terminare la stagione, a causa dell'esonero provocato dalla sconfitta (3-0) contro il . Il successore fu il suo vice Mohamed Mkacher, nominato insieme al tecnico della squadra giovanile Naoufel Team. Nel giugno 2010 il ruolo di tecnico fu affidato a Mohamed Fakher, che ebbe a disposizione una rosa rinforzata da numerosi acquisti.\nUn nuovo titolo tunisino fu vinto nel 2016, mentre nel 2017 arriv\u00f2 il secondo posto e la sconfitta nella finale di Coppa di Tunisia contro l' (3-0).\nCollegamenti esterni.\n "}
{"id": "1324172", "revid": "251174", "url": "https://it.wikipedia.org/wiki?curid=1324172", "title": "Bosco Archiforo", "text": "Il bosco Archif\u00f2ro \u00e8 un bosco di 4913,61 ettari con codice IT9340121 sito quasi interamente nel comune di Serra San Bruno (VV), all'interno del Parco naturale regionale delle Serre, di cui occupa il 26,5%.\nIl bosco si trova sul versante occidentale della \"Pietra del Caricatore\".\nCaratteristica la monolitica \"Pietra dell'Ammienzo\".\nEtimologia.\nL'etimo del nome \u00e8 incerto; secondo il filologo Gerhard Rohlfs l'accentazione del nome \u00e8 posta sulla prima \"o\" e non sulla \"i\".\nHabitat.\n\u00c8 caratterizzato da un habitat \"7110 Active raised bogs\", gli alberi sono in prevalenza maestosi abeti bianchi nella parte inferiore del bosco, man mano che si sale gli abeti si mischiano ai faggi anch'essi monumentali ma in minoranza di numero rispetto agli abeti. Nel marzo 2014 il comune di Serra San Bruno era in procinto di vendere circa 2600 alberi a societ\u00e0 dell'industria del legno per rimpinguare le casse del comune ma dopo una forte protesta dei cittadini \u00e8 stato tutto annullato. Grazie a queste proteste si \u00e8 venuti a conoscenza che nel bosco c'\u00e8 l'abete bianco pi\u00f9 grande d'Europa, alto oltre 55 metri con una circonferenza del tronco di 5,5 metri. La particolare conformazione del territorio, l'esposizione prevalentemente a nord, le estati fresche ma soleggiate, le nevi al suolo da dicembre a marzo inoltrato e un regime pluviometrico di 2000mm l'anno creano le condizioni ideali per una crescita cos\u00ec imponente degli alberi. Il bosco Archiforo si presenta nettamente differente rispetto ai consueti boschi. \u00c8 pulitissimo, sul terreno non vi \u00e8 traccia di rovi o edera, e gli alberi sono spesso coperti da un fitto strato di muschio (soprattutto in estate) che ricopre tutto il tronco fino in cima. Il bosco trasmette al visitatore una sensazione di serenit\u00e0 e aulico rispetto ma, non pu\u00f2 essere ben apprezzato da chi non ha praticit\u00e0 con la zona, mancando in effetti (a dispetto di ci\u00f2 che viene riportato sulle guide) ogni forma di segnaletica dei percorsi. I pochi segnali (fatti solo con una bomboletta colorata sui tronchi) sono discontinui e confusi e spariscono da una stagione all'altra. In pi\u00f9 l'assenza di chiari sentieri con traccia a terra non aiuta certo l'escursionista, penalizzando non poco il turismo e le grandi potenzialit\u00e0 attrattive del luogo, che potrebbe beneficiare di sentieri ed escursioni ben pi\u00f9 lunghe e interessanti di un percorso di 1.3\u00a0km vista la vastit\u00e0 dello stesso e la continuit\u00e0 territoriale con le altre cime e aree di interesse storico-naturalistico (Lacina, Pecoraro, Croce ferrata, Ferdinandea ecc.)\nDal punto di vista faunistico sono presenti l'astore, l'assiolo, lo smeriglio, il gufo, la civetta, il barbagianni, varie specie di picchio ed altri uccelli di bosco (i grandi rapaci preferiscono habitat pi\u00f9 aperti), diverse specie di rettili e anfibi, il gatto selvatico, la talpa, lo scoiattolo, il cinghiale, la volpe, il tasso e negli ultimi anni anche se difficilissimo da avvistare il lupo.\nTrasporti.\nIl bosco \u00e8 raggiungibile in automobile da Serra San Bruno, svoltando a sinistra al bivio di Arena e lasciando il mezzo al casello forestale in localit\u00e0 Bello (in dialetto serrese \"Lu Bellu\") per proseguire a piedi.\nSentiero Archif\u00f2ro.\nNel 2013, grazie al progetto 2bparks finanziato da MEDIPROGRAMME, \u00e8 stato inaugurato dal Parco naturale regionale delle Serre il sentiero Archif\u00f2ro, lungo 1,3\u00a0km e da percorrere in un'ora.\nIl sentiero parte dal vivaio in localit\u00e0 \"Rosarella\" (900 metri), passa per \"Bello\" e localit\u00e0 \"Pietra del Signore\" (1080 metri) caratterizzato dalla presenza di un batolite granitico.\nL'area attraversa i luoghi in cui gli scalpellini estraevano il granito, dove veniva tagliata la legna e dove venivano create le \"niviere\", delle grandi buche in cui si pressava la neve per poi ricoprirle di arbusti per mantenerla intatta per la stagione estiva, in cui la si vendeva ai bar per fare granite e gelati."}
{"id": "1324174", "revid": "36426", "url": "https://it.wikipedia.org/wiki?curid=1324174", "title": "Torre dei venti (Atene)", "text": "La Torre dei Venti, chiamata anche \"horologion\", \u00e8 una torre ottagonale in marmo pentelico, situata nell'agor\u00e0 romana di Atene. Il costruttore \u00e8 presumibilmente Andronico di Cirro, che l'avrebbe realizzata nel 50 a.C.; ma secondo altre fonti sarebbe stata realizzata nel II secolo a.C., primo del resto del foro.\nStoria e descrizione.\nLa struttura \u00e8 alta 12 metri e ha un diametro di circa 8 metri. Nel passato il tetto era sormontato da una banderuola segnavento a forma di Tritone, indicante la direzione del vento. Sotto una cornice adornata da teste di leone, con funzione di grondaia, corre il famoso fregio raffigurante le otto divinit\u00e0 del venti: Borea (N), Kaikias (NE), Euro (E), Apeliote (SE), Austro (S), Lips (SO), Zefiro (O), e Skiron (NO). I Venti sono raffigurati in volo, con le ali spiegate, recanti frutti, corni o bacili d'acqua come doni simbolici della stagione in cui spirano. In un secondo tempo, quando la torre cambi\u00f2 funzione, furono aggiunte sotto il fregio nove meridiane per poter verificare l'ora solare in ogni stagione. All'interno si trovava anche un orologio idraulico alimentato dalla fonte Klepsidra, situata sull'Acropoli. La torre aveva due ingressi con portico coperto che permettevano l'accesso al pubblico. Dell'orologio interno non resta che il basamento e il canale di scolo dell'acqua.\nNel periodo paleocristiano l'edificio fu usato come campanile per una chiesa bizantina e successivamente come minareto dai turchi. \u00c8 rimasta parzialmente sepolta sotto terra fino al XIX secolo, quando \u00e8 stata completamente scavata e restaurata dalla Societ\u00e0 Archeologica di Atene.\nAltre torri ispirate dalla Torre dei Venti.\nIl presunto progettista Lorenzo Ghiberti si ispir\u00f2 molto probabilmente a questo monumento per l'erezione nel XV secolo della Torre del Marzocco nel Porto Pisano presso la citt\u00e0 di Livorno.\nL'architetto Bernardo Buontalenti realizz\u00f2 la celeberrima Tribuna nel braccio lungo degli Uffizi a Firenze ispirandosi alla Torre dei Venti di Atene.\nIl progetto del \"Radcliffe Observatory\", a Oxford, del XVIII secolo, \u00e8 basato sulla Torre dei Venti. Esiste anche una torre simile a Sebastopoli, costruita nel 1849, e la pi\u00f9 recente torre a Bergamo, costruita nel 1940 dall'architetto Alziro Bergonzo."}
{"id": "1324175", "revid": "33689", "url": "https://it.wikipedia.org/wiki?curid=1324175", "title": "Organizzazione della chiesa cristiana avventista", "text": ""}
{"id": "1324176", "revid": "22416", "url": "https://it.wikipedia.org/wiki?curid=1324176", "title": "Ferrovia Ozieri Chilivani-Porto Torres Marittima", "text": "La ferrovia Ozieri Chilivani-Porto Torres Marittima, nota pi\u00f9 comunemente come \"Chilivani-Porto Torres\", \u00e8 una linea ferroviaria situata in Sardegna, gestita da RFI.\nRealizzata nella seconda met\u00e0 dell'Ottocento, questa ferrovia nacque per collegare il nord-ovest dell'isola, in particolare Sassari e Porto Torres, con la Cagliari-Golfo Aranci, la principale dorsale ferroviaria sarda, anch'essa in costruzione in quegli stessi anni, garantendo il collegamento col resto della rete ed in particolare quello tra le due maggiori citt\u00e0 della Sardegna: Cagliari e Sassari. La linea, che si dirama dalla Dorsale Sarda nella stazione di Ozieri Chilivani, fa parte della rete complementare RFI, ed \u00e8 realizzata interamente a binario unico a scartamento da 1435\u00a0mm privo di elettrificazione.\nStoria.\nBasata su un progetto dell'ingegnere gallese Benjamin Piercy, la linea venne realizzata nella seconda met\u00e0 del XIX secolo ad opera della Compagnia Reale delle Ferrovie Sarde, che port\u00f2 avanti i lavori completando l'opera tra il 1872, anno di inaugurazione del tronco Sassari-Porto Torres, e il 6 dicembre 1874, quando con l'apertura all'esercizio della tratta tra la stazione di Ozieri (in seguito identificata col nome della frazione di Chilivani, luogo in cui era stata realizzata) e quella di Ploaghe l'intera linea fu a disposizione del pubblico. I lavori per la realizzazione della Dorsale Sarda subirono per\u00f2 in quegli anni vari stop, perci\u00f2 la linea risult\u00f2 isolata dalla ferrovia che avrebbe collegato il sud col nord della Sardegna. Superati i problemi, in buona parte finanziari, i lavori ripresero, e il 1\u00ba luglio 1880 la Chilivani-Porto Torres fu finalmente interconnessa alla linea principale (che sar\u00e0 poi completata l'anno seguente), fatto ampiamente celebrato dalle popolazioni locali secondo le cronache dell'epoca. L'importanza di questo collegamento fu successivamente sottolineata da un viaggio in treno tra Cagliari e Sassari di re Umberto I e della regina Margherita nel 1899.\nLe caratteristiche del territorio attraversato nel tratto da Oristano a Chilivani della Dorsale Sarda, e in parte anche nella linea per Porto Torres, hanno sempre reso i collegamenti tra Cagliari e il nord ovest sardo piuttosto lunghi come tempi di percorrenza, oltretutto la conformazione della linea prevedeva sino al 2006 l'obbligo di inversione del senso di marcia dei treni a Chilivani, con lunghe pause per i convogli diretti verso Sassari e Porto Torres, costretti a effettuare la \"giratura\" delle locomotive ai tempi della trazione a vapore. Per questo nel corso dei decenni si sono pi\u00f9 volte invocate modifiche del tracciato originale per rendere pi\u00f9 rapide le relazioni ferroviarie, ma gli interventi sul tracciato di questa ferrovia sono stati di entit\u00e0 minore.\nDopo essere passata alle Ferrovie dello Stato nel 1920, la Chilivani-Porto Torres con l'avvento delle automotrici e della trazione Diesel benefici\u00f2 come tutta la rete sarda di minori tempi di percorrenza e maggiore velocit\u00e0, seppur sempre al di sotto degli standard del resto d'Italia. Nel secondo dopoguerra si segnala la nascita del \"Turritano\", ovvero il treno espresso che colleg\u00f2 per decenni Cagliari con Porto Torres. Negli anni ottanta quest'ultimo centro fu dotato di una nuova stazione, in posizione pi\u00f9 arretrata rispetto al porto, mentre nel 2004 il vecchio capolinea passeggeri di Porto Torres - Piazza Cristoforo Colombo fu chiuso, venendo arretrato al terminal marittimo realizzato in quegli anni, la cui fermata ferroviaria era identificata come Porto Torres Marittima.\nNei primi anni 2000 varie sono state le modifiche realizzate o finanziate lungo la linea principale per velocizzare le relazioni tra nord e sud dell'isola, e anche la diramazione per Porto Torres \u00e8 stata soggetta ad interventi lungo il percorso, in particolare con la creazione della cosiddetta \"variante di Chilivani\", una bretella inaugurata nel 2006 a pochi chilometri dalla stazione di Chilivani, che permette ai treni provenienti da Cagliari e diretti a Sassari e Porto Torres (o diretti dai centri turritani verso sud) di entrare nella diramazione (o uscirne) senza dover transitare per lo scalo di Ozieri Chilivani, evitando cos\u00ec il problema dell'inversione del senso di marcia (seppur con le automotrici e le composizioni di treni navetta i tempi per l'operazione si siano notevolmente ridotti rispetto all'epoca delle locomotive a vapore). Ci\u00f2 nonostante con riferimento al primo semestre 2012 solo i treni Regionali Veloci utilizzano questa variante. Proprio il \"diretto\" Cagliari-Sassari, con fermate nelle sole Oristano, Abbasanta e Macomer, permette di coprire la relazione in 2 ore e 50 minuti (un minuto in meno nella direzione inversa), il tempo minimo di percorrenza per questo strategico collegamento.\nNel dicembre 2016 si registrava un nuovo spostamento del capolinea settentrionale della ferrovia, trasferito nella originaria stazione di Porto Torres, riattivata nell'occasione e ribattezzata anch'essa \"Porto Torres Marittima\". Contemporaneamente veniva dismessa anche l'ultima porzione di binario che raggiungeva in origine le banchine del porto turritano.\nCaratteristiche.\nLa ferrovia consiste in 66\u00a0km di linea a scartamento ordinario, interamente a semplice binario non elettrificato, collegante lo scalo marittimo di Porto Torres con Sassari e la stazione di Ozieri Chilivani sulla linea Cagliari-Golfo Aranci Marittima, di cui questa ferrovia costituisce la principale diramazione permettendo quindi il collegamento tra le due maggiori citt\u00e0 isolane.\nIl tracciato si sviluppa per circa il 60% in rettilineo lungo il Logudoro e la Nurra caratterizzandosi per pendenze che in buona parte del tracciato superano il 20\u2030, concentrate in particolare nel tronco tra Chilivani e Sassari. Dal punto di vista altimetrico gli estremi si riscontrano nelle vicinanze di Ploaghe, dove il culmine \u00e8 collocato attorno ai 350 m s.l.m., e nella stazione di Porto Torres Marittima, collocata a quota 4\u00a0m s.l.m.\nI binari della ferrovia sono realizzati con rotaie Vignoles da 60 e da 50\u00a0kg/m installate su traverse in cemento armato precompresso.\nOltre ai capolinea di Ozieri Chilivani e Porto Torres Marittima al 2012 risultavano attive per il servizio passeggeri le stazioni di Ploaghe, Sassari e Porto Torres. La stazione di Sassari \u00e8 inoltre l'unico scalo sardo su cui convergono sia linee a scartamento ordinario che a scartamento ridotto, risultando quindi punto di interscambio con la rete ferroviaria ARST del nord Sardegna. In tutti questi impianti \u00e8 possibile l'incrocio tra treni, manovra eventualmente effettuabile anche negli scali di Ardara e Scala di Giocca.\nPercorso.\nLa ferrovia si dirama dalla Dorsale Sarda nello scalo di Ozieri Chilivani prendendo la direzione nord-ovest; dopo circa due chilometri sui binari si innesta la cosiddetta \"variante di Chilivani\", la bretella che permette l'accesso o l'uscita dalla linea per le relazioni verso sud senza il passaggio nello scalo ozierese (col relativo regresso). La prima parte di tracciato si sviluppa con un andamento per lo pi\u00f9 rettilineo sino alla stazione di Ardara, non pi\u00f9 utilizzata per i servizi di trasporto ma attrezzata per eventuali incroci tra treni. Da questo impianto il percorso diventa pi\u00f9 tortuoso dovendo affrontare una salita con punte del 25\u2030 di pendenza, in cui si raggiunge il culmine della linea e a breve distanza la stazione di Ploaghe, da dove inizia un tratto in costante discesa (con dislivelli sino al 27\u2030) con vari passaggi in trincee verso altri due scali privi di traffico, Campomela e Scala di Giocca, quest'ultimo dotato di binario di incrocio ed in passato importante per la presenza di un vicino cementificio (raccordato alla ferrovia) non pi\u00f9 in attivit\u00e0.\nLa discesa termina dopo il passaggio nello scalo di Tissi-Usini (inattivo), da dove la ferrovia prende la direzione nord verso Sassari, principale centro raggiunto dalla ferrovia. Nella stazione principale della citt\u00e0, sede di depositi per il materiale rotabile, convergono anche i binari delle linee a scartamento ridotto del nord Sardegna, unico caso superstite nell'isola in cui entrambe le reti ferroviarie si servono di una stessa stazione. Dall'impianto i binari iniziano la discesa verso il mare e dopo aver attraversato una serie di fermate (in disuso) nei quartieri nord-occidentali di Sassari prendono la direzione di Porto Torres, raggiunta con un tracciato in gran parte rettilineo. La parte finale della linea \u00e8 stata pi\u00f9 volte rimaneggiata negli anni e termina dal 2016 nella fermata di Porto Torres Marittima; in precedenza a nord e a sud di questo impianto erano presenti due diramate che terminavano sulle banchine del porto commerciale, mentre dalla stazione di Porto Torres aveva origine un raccordo per il porto industriale poi dismesso ufficialmente nel 2015.\nTraffico.\nCon riferimento all'orario del primo semestre 2012 la linea \u00e8 interessata dalle seguenti relazioni passeggeri:\nIl materiale utilizzato per le relazioni \u00e8 praticamente tutto quello a disposizione di Trenitalia in Sardegna: in particolare su questa linea viene spesso impiegato materiale leggero per i servizi passeggeri, impiegando le automotrici ALn 663 e ALn 668, a seconda delle esigenze in composizioni multiple, sino ai pi\u00f9 recenti Minuetto diesel e agli autotreni ATR 365 e ATR 465, questi ultimi in uso soprattutto per le relazioni a lunga percorrenza. Meno frequenti i treni in configurazione \"navetta\", in composizione locomotiva D.445 - carrozze MDVC - carrozza semipilota MDVC TD.\nMezzi di trazione utilizzati.\nCome nel resto della rete ferroviaria sarda i primi decenni di attivit\u00e0 della linea videro l'utilizzo esclusivamente di rotabili a vapore. Durante la gestione delle Ferrovie Reali le locomotive impiegate furono nei primi decenni esclusivamente di produzione britannica: le prime serie furono commissionate alle ditte Stephenson, R &amp; W Hawtorn e Sharp &amp; Stewart. I gruppi impiegati furono, in ordine di introduzione sulla rete:\nOgni esemplare di queste 40 locomotive ricevette un proprio nome, 12 di esse furono tuttavia accantonate prima della fine del secolo: per questo dal 1900 in poi furono immesse in circolazione sulla rete due ulteriori gruppi di locomotive:\nQuando fu evidente che la convenzione della Compagnia Reale delle Ferrovie Sarde non sarebbe stata rinnovata alla sua scadenza (31 dicembre 1919), la concessionaria ridusse al minimo gli investimenti per la manutenzione e l'ammodernamento del parco rotabili della sua rete. Per far fronte ai crescenti disservizi le Ferrovie dello Stato (destinate a rilevare la gestione delle linee delle \"Reali\") introdussero 14 locomotive del loro Gruppo 200, immatricolate coi numeri da 101 a 114 dalle Ferrovie Reali.\nAl momento del passaggio di consegne tra Ferrovie Reali e Ferrovie dello Stato nel 1920 sopravvivevano il Gruppo 200 ed alcuni esemplari del parco rotabili della vecchia gestione, esemplari che furono riclassificati dalle FS secondo il seguente schema:\nI mezzi ereditati dalle Ferrovie Reali furono per\u00f2 accantonati nel giro di pochi anni a causa delle loro condizioni. Le FS le rimpiazzarono dal 1922 in poi con locomotive di vari gruppi:\nDal 1936 sulla rete sarda fecero la comparsa le prime automotrici diesel, che nel giro di poco tempo divennero i rotabili maggiormente utilizzati per le relazioni passeggeri. Furono immesse in circolazione varie tipologie di automotrici termiche:\nQueste ultime furono nel 1964 rimpiazzate dalle pi\u00f9 potenti automotrici ALn 873, sempre prodotte dalla OM. In particolare le ALn 772, le ALn 773 e le ALn 873 furono impiegate per i convogli del \"Turritano\", che insieme alla \"Freccia Sarda\" Cagliari - Olbia rappresentava la principale relazione passeggeri effettuata in Sardegna all'epoca.\nLe locomotive a vapore vennero utilizzate in quegli anni per treni i merci e meno frequentemente per le relazioni passeggeri. Nel 1961 per\u00f2 venne avviata la dieselizzazione anche del materiale di trazione dei convogli ordinari, sia per i servizi viaggiatori che merci, operazione che avrebbe portato nei lustri successivi alla completa sostituzione dei mezzi a vapore con le locomotive diesel dei seguenti gruppi:\nSul fronte del materiale leggero nel 1981 vi fu l'introduzione sulla linea delle automotrici ALn 668(nella serie 3100-3200), nei primi anni affiancate alle ALn 772 superstiti, e dalla met\u00e0 del decennio dalle derivate ALn 663. A questi rotabili, ancor'oggi impiegati sulla ferrovia, si sono affiancati dalla met\u00e0 degli anni duemila i Minuetto a trazione diesel, non di rado impiegati per le relazioni tra Cagliari e Sassari.\nIl materiale di trazione ordinario in uso all'inizio degli anni 2010 per le relazioni passeggeri \u00e8 stato anch'esso introdotto nella rete sarda nella prima met\u00e0 degli anni ottanta: i treni vedono l'impiego dal 1982 delle locomotive D.445, utilizzate con le carrozze MDVC (convoglio in configurazione \"navetta\") e in passato anche con le carrozze UIC-X.\nA partire dal dicembre 2015 sono in servizio sulla linea gli autotreni ATR 365 e ATR 465 di propriet\u00e0 della Regione Autonoma della Sardegna."}
{"id": "1324177", "revid": "183694", "url": "https://it.wikipedia.org/wiki?curid=1324177", "title": "Benito Jer\u00f3nimo Feijoo", "text": "Viene considerato come la figura letteraria pi\u00f9 importante della Spagna del Settecento, il primo illuminista della penisola iberica. \nBiografia.\nEra un monaco benedettino, poliglotta e studioso di arte e letteratura. Insegn\u00f2 filosofia tomistica per undici anni anche all'Universit\u00e0 di Oviedo, ma successivamente si dedic\u00f2 agli studi ed agli insegnamenti liberi, socratici, discorrendo con i molti allievi che venivano a visitarlo nella sua cella del Monastero di San Vicente.\nSi dedic\u00f2 prevalentemente al saggio e la sua opera principale \u00e8 il \"Teatro cr\u00edtico universal\", del 1726. Un'altra opera importante \u00e8 \"Cartas eruditas\", una raccolta di 166 saggi.\nIlluminista \"ante litteram\", sostenitore della libert\u00e0 di pensiero nelle questioni non di appartenenza ai dogmi della fede, e dell'importanza di combattere la superstizione e l'ignoranza del popolo, nelle sue opere si occup\u00f2 di vari argomenti, dalla storia alle scienze (in particolar modo medicina e psicologia), dalla filosofia alla letteratura.\nNon mancarono i suoi avversari e riusc\u00ec ad accumulare qualche denuncia all'Inquisizione, e solo grazie alla protezione del re Ferdinando VI evit\u00f2 guai peggiori."}
{"id": "1324178", "revid": "1543377", "url": "https://it.wikipedia.org/wiki?curid=1324178", "title": "Viktor Madar\u00e1sz", "text": "Era soldato e tenente nella guerra di indipendenza dell'Ungheria (1848-1849). Poi ha vissuto nel esilio ed ha studiato la pittura a Vienna e con L\u00e9on Cogniet a Parigi."}
{"id": "1324186", "revid": "1543377", "url": "https://it.wikipedia.org/wiki?curid=1324186", "title": "Omaha (poker)", "text": "Omaha \u00e8 una specialit\u00e0 del poker della categoria delle carte comunitarie. L'Omaha si pu\u00f2 giocare in tre varianti:\nRegole e meccanica del gioco.\nIn realt\u00e0 l'Omaha \u00e8 un gioco derivato dal Texas hold 'em: infatti le regole sono praticamente le stesse se non per due eccezioni. La prima differenza \u00e8 che nell'Omaha le Hole Card (carte personali) sono quattro e non due. La seconda \u00e8 che un giocatore deve per forza usare due delle proprie carte personali per comporre il punto, quindi di conseguenza \u00e8 costretto a usare solo tre carte comuni.\nIl piatto viene vinto dal giocatore con la migliore mano di cinque carte da poker, usando in particolare due delle proprie carte coperte e tre delle carte comuni per formare la migliore mano di cinque carte da poker. Nel caso in cui vi sia un solo player rimasto questo automaticamente vince il piatto.\nL'Omaha pu\u00f2 essere giocato con solo due giocatori e fino a un massimo di nove. Si gioca con un normale mazzo da 52 carte senza l'uso di jolly. Ciascuna mano consiste in quattro giri di puntate. Ogni giocatore riceve quattro carte coperte. \nDopo di che si segue con un giro di puntate; dopo il primo giro di puntate il dealer, dopo aver scartato una carta dal mazzo, distribuisce tre carte comuni scoperte al centro del tavolo per poi fare la seconda puntata. Dopo questo secondo giro di puntate, il dealer scarta un\u2019ulteriore carta dal mazzo, poi distribuisce un'altra carta scoperta al centro del tavolo. Ha luogo altro giro di puntate, dopodich\u00e9 il dealer scarta l\u2019ultima carta dal mazzo, quindi distribuisce l'ultima carta comune al centro del tavolo. Dopo la quinta carta comune, ci sar\u00e0 l'ultimo giro di puntate. In particolare, i giocatori devono usare due delle loro carte coperte e tre delle carte comuni per formare la migliore mano di cinque carte da poker. La miglior mano di cinque carte vince il piatto. Le combinazioni dei punti e il loro valore sono le medesime del Texas Hold'em.\nFasi del gioco.\nI procedimenti del gioco sono pressoch\u00e9 gli stessi della specialit\u00e0 Texas hold 'em:\nStoria.\nNato all'incirca negli anni Settanta del Novecento presso Detroit, l'omaha \u00e8 considerabile figlio del Texas hold 'em. All'inizio il gioco si chiamava two by three, ogni giocatore aveva a disposizione non 4, bens\u00ec 5 carte private. Ma questo limitava il numero massimo di giocatori per tavolo al numero di 8, a causa del dispendio di carte durante la mano. Presto quindi si ridusse il numero di carte private a 4, ancora oggi soprattutto nel Regno Unito e in Francia si gioca sia con 4 che con 5 carte private. La riduzione a quattro carte \u00e8 stata comunque il punto di partenza per il successo dell\u2019Omaha a livello mondiale.\nA quel tempo esisteva un gioco basato sul Texas hold 'em che si chiamava con un nome in onore della citt\u00e0 pi\u00f9 popolosa del Nebraska: Omaha. Il gioco prevedeva l'obbligo di usare tutte e due le carte private e tre carte comunitarie. Ma col tempo, a causa dell'affinit\u00e0 del gioco, in Nevada i due giochi si mescolarono: \nL'Omaha ebbe la sua modellazione finale nel 1982. Da allora ha conquistato sempre pi\u00f9 successo, pur non raggiungendo la diffusione del pi\u00f9 immediato e popolare Texas hold 'em.\nOsservazioni.\nLa regola che mette in difficolt\u00e0 i giocatori principianti di Omaha \u00e8 quella che vincola il numero di carte private e comuni da usare (rispettivamente 2 e 3), d'altro canto i giocatori di Texas hold 'em devono prestare attenzione alla valutazione della loro mano quando passano dal Texas hold 'em all'Omaha. Se sul tavolo ci sono quattro carte di quadri e l'asso di quel seme \u00e8 l'unica carta di quadri che un giocatore ha, egli non ha il colore massimo, e anzi non ha affatto un colore, poich\u00e9 deve usare due carte della sua mano. \u00c8 molto diverso dal Texas hold 'em in cui, con un asso di quadri tra le carte combinato a quattro carte di quadri delle cinque carte comuni al centro del tavolo, si avrebbe il migliore colore possibile. Inoltre, per esempio, avere in mano tre K rende improbabile la possibilit\u00e0 di fare tris di K e rende impossibile realizzare un poker di K.\nProbabilit\u00e0.\nPrima del flop la mano migliore per il giocatore di Pot Limit e Limit \u00e8 AK stesso colore e AK altro colore. Altri grandi campioni preferiscono AJAT double suited per le maggiori probabilit\u00e0 di fare scala. Circa L'Omaha Hi-LO la mano migliore \u00e8 AA23, mentre la mano \"trappola\" per cui \u00e8 meglio lasciare \u00e8 KQ23.\nOmaha poker online.\nCome per il texas hold\u2019em, anche per questo gioco esiste una community di appassionati online. Esistono come per la variante pi\u00f9 famosa, tornei multi tavolo e sfide testa a testa, ma anche la possibilit\u00e0 di partite cash game. Con l\u2019Omaha poker si pu\u00f2 giocare anche sfruttando i tavoli con denaro virtuale in modalit\u00e0 free to play, ed anche i classici freeroll che non prevedono ticket d\u2019ingresso."}
{"id": "1324187", "revid": "599013", "url": "https://it.wikipedia.org/wiki?curid=1324187", "title": "Eremo di Montespecchio", "text": "L'eremo di Montespecchio o pi\u00f9 correttamente eremo di Santa Maria di Montespecchio \u00e8 un edificio sacro che si trova nella localit\u00e0 omonima a Murlo.\nL'eremo \u00e8 ridotto a un rudere.\nStoria.\nIn questa zona, nel tardo XIII secolo si era ritirato a condurre vita eremitica un Giovanni al quale, nel 1189 venne donato un terreno da due contadini di Montepescini per edificarvi una chiesa. Nel 1228 la chiesa era gi\u00e0 stata costruita, dedicata alla Madonna di Rocamadour e vi era annesso un convento; il patrimonio venne accresciuto in seguito grazie alla donazione di altri terreni circostanti; nello stesso periodo i monaci presenti abbracciarono la regola agostiniana. \nIl convento godeva di buone entrate economiche grazie al commercio del marmo nero, cavato nei pressi, e usato nella costruzione della cattedrale senese. Il convento fu per molti secoli il pi\u00f9 importante centro di predicazione agostiniana e nel 1449 vi si svolse l'ultimo capitolo delle congregazioni di osservanza agostiniana, con la presenza di quelli che erano i principali personaggi dell'ordine che dovevano discutere le nuove regole dell'Osservanza Regolare.\nPoco dopo il convento entr\u00f2 a far parte della congregazione dell'eremo di Lecceto comprendente i monasteri che applicavano pi\u00f9 rigidamente la regola agostiniana. \nNel XVII secolo gli edifici davano segni di cedimento strutturale causata dalla instabilit\u00e0 geologica dell'area; nel 1687 venne effettuato una perizia da muratori di Vallerano che confermarono la pericolosit\u00e0 dell'edificio. La conseguenza fu l'abbandono del convento. Ma forse non fu l'unica causa; in una memoria del XVIII secolo redatta da un sacerdote di Casciano si trova scritto \nI monaci si trasferirono a Crevole e vi rimasero fino al 1782 quando il granduca Pietro Leopoldo soppresse tutti gli ordini religiosi.\nDescrizione.\nLa chiesa \u00e8 stata costruita internamente con il cosiddetto \"marmo dell'Orsa\" (dal nome di un podere nelle vicinanze) dal colore aranciato, l'esterno propone invece un paramento alternato costituito dalla pietra gi\u00e0 citata e da serpentinite, unico edificio religioso a carattere rurale della zona senese ad avere questa caratteristica; la serpentinite \u00e8 estremamente rara e in genere veniva usata solo per scopi decorativi.\nResta parte dei muri perimetrali interrotti da esili monofore con copertura ad arco a sesto ribassato; la volta, a botte, \u00e8 crollata; restano anche tracce delle lesene e dei capitelli che sorreggevano l'arco posto a met\u00e0 della navata.\nNel bosco adiacente sono visibili i pochi resti del convento; le mura perimetrali della chiesa presentano un'inclinazione superiore a quella della torre di Pisa."}
{"id": "1324192", "revid": "1522738", "url": "https://it.wikipedia.org/wiki?curid=1324192", "title": "Precenico", "text": "Precenico (anche \"Precenico di Comeno\", \"Pre\u010dnik\" in sloveno) \u00e8 una frazione del comune di Duino-Aurisina (TS), nel Friuli-Venezia Giulia.\nLa localit\u00e0 composta da due distinti agglomerati di piccole dimensioni (chiamati \"Precenico Inferiore\", in sloveno \"Dolnji Pre\u010dnik\", con 56 ab.; e \"Precenico Superiore\", in sloveno \"Gornji Pre\u010dnik\", con 48 ab.) posti su due vicine alture, a poche centinaia di metri dall'ex valico di confine italo-sloveno di San Pelagio. I due centri sono attraversati dalla strada provinciale che collega Malchina con San Pelagio. \u00c8 abitata prevalentemente da una popolazione di lingua slovena.\nA met\u00e0 fra i due abitati vi \u00e8 un monumento in memoria della lotta partigiana.\nIntorno al paese troviamo interessantissimi sentieri, tra i quali la Gemina, che ripercorre la strada, sulla quale correva la via Gemina, che al tempo degli antichi romani collegava Aquileia a Fiume. Ci sono anche molti sentieri, che collegano l'Italia e la Slovenia. Il bosco che circonda la cittadina presenta tipici tratti carsici.\nStoria.\nNominato per la prima volta nell'urbario di Duino del 1494. Nelle vicinanze troviamo anche una lastra di pietra, con l'incisione in latino, risalente al '600. Il paese fu sede del \"Comitato di Liberazione\" dopo il termine dell'occupazione tedesca."}
{"id": "1324194", "revid": "197778", "url": "https://it.wikipedia.org/wiki?curid=1324194", "title": "Omaha Poker", "text": ""}
{"id": "1324204", "revid": "1632387", "url": "https://it.wikipedia.org/wiki?curid=1324204", "title": "Sadist (album)", "text": "Sadist \u00e8 il quinto album dell'omonima band, pubblicato nel 2007, che si differenzia dal precedente fallimentale (Lego) con un ritorno alle sonorit\u00e0 pi\u00f9 vicine a \"Tribe\".\nVerr\u00e0 inoltre girato un video per \"Tearing Away\""}
{"id": "1324207", "revid": "57342", "url": "https://it.wikipedia.org/wiki?curid=1324207", "title": "Juno (film)", "text": "Juno \u00e8 un film del 2007 diretto da Jason Reitman con protagonista Ellen Page.\nLa pellicola \u00e8 stata presentata in anteprima il 26 ottobre 2007 al Festival Internazionale del Film di Roma, dove ha vinto il premio Marco Aurelio al miglior film.\nTrama.\nLa sedicenne del Minnesota Juno MacGuff, dopo una prima e unica esperienza sessuale con il suo migliore amico, Paulie Bleeker, rimane incinta. Dopo essersi confrontata con lui e con la migliore amica Leah, decide di abortire rapidamente senza far sapere nulla a nessun altro. Poco prima dell'operazione sente di non poterlo fare e decide di proseguire la gravidanza con l'intenzione di dare in adozione il nascituro ad una coppia che lei stessa ha per\u00f2 intenzione di scegliere.\nCercando una famiglia che possa andare bene tra gli annunci di un giornale, con Leah, Juno trova Mark e Vanessa Loring, \"belli, benestanti e chiari amanti dei bambini\". Dopo aver raccontato al padre ed alla matrigna (che dopo un iniziale stupore la sostengono) l'accaduto, la ragazza si reca a casa dei Loring per firmare i documenti. Qui fa subito amicizia con Mark, compositore e pubblicitario ed ex chitarrista, ma non instaura lo stesso tipo di rapporto con Vanessa, molto rigida a causa della paura per una possibile mancata adozione, ma in cui Juno vede subito un fortissimo desiderio di maternit\u00e0.\nA scuola, Juno si sente continuamente osservata e giudicata per la sua situazione, ma decide di non darci troppo peso. Si preoccupa invece di far capire a Paulie che nonostante la gravidanza, i due non stanno insieme. L'amicizia con Mark nel frattempo prosegue, nonostante questa cosa non sia vista di buon occhio da Bren, la matrigna di Juno, che non se ne preoccupa. Un giorno, al centro commerciale insieme a Leah, la ragazza vede Vanessa giocare con la figlia di un'amica, capendo sempre di pi\u00f9 quanto la donna abbia bisogno di un figlio. Il rapporto tra madre naturale ed adottiva si irrobustisce poco pi\u00f9 tardi, quando Juno fa sentire il bambino scalciare nella pancia a Vanessa.\nPoco dopo, la ragazza ha un litigio abbastanza acceso con Paulie, dopo aver scoperto che l'amico porter\u00e0 un'altra ragazza al ballo della scuola. Decide di far visita ai Loring, trovando solo Mark, ed arrivando addirittura a ballare un lento con lui, durante il quale l'uomo decide di rivelare la sua intenzione di divorziare da Vanessa, credendo che Juno sia d'accordo per poterlo frequentare ancora. Al contrario, Juno \u00e8 sconvolta e scoppia in lacrime, proprio al rincasare di Vanessa. Quando la donna chiede cosa sia successo, Mark le spiega le sue intenzioni, mentre Juno se ne va sbattendo la porta.\nDopo una conversazione con il padre, Juno si rende conto di amare Paulie, ma prima decide di tornare dai Loring per lasciare un biglietto indirizzato a Vanessa. La mattina dopo Juno rivela a Paulie di amarlo e i due ricominciano la loro relazione. Pochi giorni dopo, Juno partorisce ma decide, assieme a Paulie, di non voler vedere il bambino, non sentendolo loro. Il neonato viene infatti adottato da Vanessa, rimasta single, e il biglietto di Juno, dove la ragazza si dimostrava disposta a continuare se anche la donna avesse voluto, viene incorniciato ed appeso nella camera del bambino.\nAccoglienza.\nIncassi.\n\"Juno\" \u00e8 uscito nelle sale negli Stati Uniti il 14 dicembre 2007 e in quelle italiane il 4 aprile 2008.\nIl film ha incassato $ 143.495.265 negli Stati Uniti e $ 87.916.319 negli altri territori, per un incasso globale di $ 231.411.584."}
{"id": "1324211", "revid": "767487", "url": "https://it.wikipedia.org/wiki?curid=1324211", "title": "Robert Flint", "text": "Nacque nei pressi di Dumfries e frequent\u00f2 l'Universit\u00e0 di Glasgow. Dopo pochi anni di servizio pastorale, prima ad Aberdeen e poi a Kilconquhar (Fife), nel 1864 divenne professore di etica ed economia politica a St. Andrews.\nDal 1876 al 1903 fu professore di divinit\u00e0 presso l'Universit\u00e0 di Edimburgo.\nNel 1904 venne pubblicata \"Philosophy as Scientia Scientiarum\", in cui Flint afferma che la filosofia \u00e8 la scienza delle scienze, responsabile del discernimento delle relazioni razionali e naturali tra le scienze. Flint credeva che le scienze \"formano un sistema unitario, in cui ognuna di esse ha un posto appropriato...\"."}
{"id": "1324217", "revid": "115205600", "url": "https://it.wikipedia.org/wiki?curid=1324217", "title": "Prepotto (Duino-Aurisina)", "text": " Prepotto (\"Praprot\" in sloveno) \u00e8 un centro agricolo frazione del comune sparso di Duino-Aurisina (TS), nel Friuli-Venezia Giulia, abitato prevalentemente da una popolazione di lingua slovena. Il toponimo in sloveno significa felce.\nCostituita da un nucleo storico di costruzioni in stile carsico poste a poche centinaia di metri dalla localit\u00e0 di San Pelagio. Suddiviso in due distinti agglomerati chiamati \"Prepotto Inferiore\" e \"Superiore\". \u00c8 un importante centro vitivinicolo.\nLa localit\u00e0 viene citata per la prima volta nel 1316; nel 1494 viene indicata dall'urbario di Duino come frazione sottoposta a San Pelagio."}
{"id": "1324219", "revid": "121837", "url": "https://it.wikipedia.org/wiki?curid=1324219", "title": "Granulocito", "text": ""}
{"id": "1324220", "revid": "124292701", "url": "https://it.wikipedia.org/wiki?curid=1324220", "title": "Monte Pecoraro", "text": "Il monte Pecoraro (, \"Picuraru\" in dialetto calabrese) con i suoi 1423 metri \u00e8 il monte pi\u00f9 alto delle serre calabresi e della provincia di Vibo Valentia; si trova nel comune di Mongiana (VV).\nSu di esso nasce la fiumara Ancinale che sfocia nel golfo di Squillace.\nAttivit\u00e0 antropica.\nSul ciglio della ex strada statale 110 di Monte Cucco e Monte Pecoraro che attraversa il monte Pecoraro fu edificata, oggi abbandonata, la casa cantoniera di Monte Pecoraro.\nSulla sommit\u00e0 del monte vi \u00e8 la presenza di due ripetitori. Nel 1911 vi fu una installata una stazione pluviometrica, e una seconda nel 1923.\nDalla vecchia casa cantoniera parte uno sterrato che conduce alla Pietra del Caricatore, uno alla Pietra del Boaro e uno alla villa e al lago-diga di Ferdinandea.\nAlla fine di settembre del 2012 viene annunciata la scoperta da parte del \"Diving Center Punta Stilo\" dei resti di un antico complesso megalitico in localit\u00e0 Boario nei pressi del monte Pecoraro."}
{"id": "1324221", "revid": "57927", "url": "https://it.wikipedia.org/wiki?curid=1324221", "title": "Marasso", "text": ""}
{"id": "1324224", "revid": "547034", "url": "https://it.wikipedia.org/wiki?curid=1324224", "title": "Friday 13th EP", "text": "Friday 13th EP \u00e8 un EP del gruppo britannico The Damned, pubblicato nel 1981.\nL'EP \u00e8 il risultato di un contratto per una sola incisione fatto dal gruppo con la NEMS Records. Il primo pezzo dell'EP, \"Disco Man\", \u00e8 il pi\u00f9 noto dell'EP, ed \u00e8 stato successivamente inserito in diverse raccolte, oltre a essere diventato uno dei pezzi pi\u00f9 eseguiti dal vivo. Le due tracce successive, \"Billy Bad Breaks\" e \"Limit Club\", sono stati composti dal gruppo, mentre il quarto ed ultimo pezzo del disco \u00e8 una cover di \"Citadel\" dei Rolling Stones. L'EP \u00e8 stato pubblicato nel Regno Unito e si \u00e8 posizionato nella classifica top 75 dei singoli (che in quel periodo comprendeva anche gli EP) al numero 50. \u00c8 stato inoltre pubblicato come 7\" in vinile in Svezia e come 12\" sempre in vinile in Germania."}
{"id": "1324226", "revid": "767487", "url": "https://it.wikipedia.org/wiki?curid=1324226", "title": "Feed My Sleaze", "text": "Feed My Sleaze \u00e8 il secondo album in studio dei The Murder Junkies."}
{"id": "1324242", "revid": "1573940", "url": "https://it.wikipedia.org/wiki?curid=1324242", "title": "Chiesa di San Fortunato (Murlo)", "text": " \nLa chiesa di San Fortunato \u00e8 un edificio sacro che si trova a Murlo. Fino al 1778 aveva la dignit\u00e0 di \"cattedrale\" del Feudo vescovile, in quanto il vescovo di Siena vi officiava i riti religiosi quando soggiornava nel vicino palazzo.\nSe ne ha notizia dal XII secolo, ma la costruzione attuale risale alla fine del Cinquecento; nel XVII secolo furono eretti i due altari del transetto, in stucco, a imitazione di marmi policromi, con le tele sovrastanti di Astolfo Petrazzi (\"I santi Biagio, Domenico, Caterina da Siena e Sebastiano in adorazione della Madonna col Bambino\") e di Dionisio Montorselli (\"L'Assunta con san Biagio e un santo vescovo\").\nAnche il fonte battesimale risale alla fine del Seicento: nella vasca \u00e8 stato riscoperto un fonte pi\u00f9 antico, quattrocentesco, che reca scolpiti alcuni festoni, una fascia decorata a fogliame e il monogramma bernardiniano. Da notare anche due acquasantiere: una cinquecentesca e l'altra trecentesca. Il santo titolare della chiesa \u00e8 san Fortunato di Todi."}
{"id": "1324243", "revid": "44627", "url": "https://it.wikipedia.org/wiki?curid=1324243", "title": "N-pla", "text": ""}
{"id": "1324246", "revid": "1543377", "url": "https://it.wikipedia.org/wiki?curid=1324246", "title": "Ordine del Bagno", "text": "Il Molto Onorevole Ordine del Bagno (precedentemente fino al 1847 Molto Onorevole Militare Ordine del Bagno, \"Order of the Bath\" nell'originale inglese) \u00e8 un ordine cavalleresco britannico fondato da re Giorgio I il 18 maggio 1725. La sua istituzione originaria \u00e8 tuttavia attribuita a re Enrico IV nel 1399, anno della sua incoronazione ma re Giorgio I \"costitu\u00ec i Cavalieri del Bagno in un regolare Ordine militare\". Egli tuttavia non restaur\u00f2 l'Ordine del Bagno, poich\u00e9 in precedenza non fu mai costituito come un ordine vero e proprio, nel senso di un corpo di cavalieri governato da statuto e il cui numero era ripristinato nel caso in cui un posto fosse rimasto vacante.\nStoria.\nCavalieri del Bagno.\nNel Medioevo, il cavalierato veniva solitamente concesso con cerimonie elaborate. Tra queste, solitamente, si richiedeva che il cavaliere dovesse fare sostanzialmente un bagno (possibilmente in acqua santa, una purificazione spirituale) durante il quale egli riceveva di fatto il cavalierato e assumeva i diritti e i doveri verso gli altri cavalieri dell'Ordine. Egli successivamente veniva posto a letto per asciugarsi. Vestito con un'apposita cappa, egli veniva condotto a suon di musica alla cappella dove trascorreva la notte della vigilia prima della ricezione del cavalierato. Poi egli si confessava e assisteva alla messa, quindi si ritirava a letto a dormire sino a pieno giorno. Al momento della ricezione il re o il signore gli donava una cintura e concedeva il cavalierato ponendo la spada cerimoniale sulle spalle dell'aspirante cavaliere. Tale cerimonia era definita \"accolade\" che \u00e8 la cerimonia poi pi\u00f9 esemplificativa e popolare del cavalierato.\nDall'incoronazione di re Enrico IV nel 1339 la cerimonia completa venne riservata unicamente alle cariche di principe di Galles o dei duchi reali, o ai matrimoni reali, e i nuovi cavalieri creati ebbero il nome di Cavalieri del Bagno. I \"Knights Bachelor\" continuarono a ogni modo a essere nominati con la procedura ridotta. L'ultima occasione nella quale i Cavalieri del Bagno vennero creati con il rito tradizionale fu l'incoronazione di re Carlo II d'Inghilterra nel 1661.\nDal 1625, e forse gi\u00e0 dal regno di re Giacomo I d'Inghilterra, i Cavalieri del Bagno utilizzano il motto \"Tria iuncta in uno\" (Tre uniti in uno) Queste insegne vennero in seguito adottate dal vero e proprio Ordine cavalleresco del Bagno. Il significato della frase \u00e8 a oggi non completamente chiaro. Il \"tre in uno\" potrebbe essere riferito ai regni d'Inghilterra, di Scozia e d'Irlanda (o secondo alcuni Francia, in base alla pretesa medioevale della corona inglese su quella francese), come dimostrerebbero i tre simboli utilizzati in seguito (la rosa per l'Inghilterra, il cardo per la Scozia e il trifoglio per l'Irlanda). Altro significato del motto, secondo alcuni studi, sarebbe da ricondurre alla Santissima Trinit\u00e0.\nLa fondazione dell'Ordine.\nIl primo promotore della fondazione dell'Ordine fu John Anstis, Re d'Arme Principale della Giarrettiera, il pi\u00f9 alto ufficiale araldico inglese. Sir Anthony Wagner, un moderno detentore del medesimo incarico, scrisse sulla fondazione le seguenti parole:\nFu Martin Leake a proporre l'opinione che i problemi e le opposizioni che Anstis incontr\u00f2 nell'istituzione dell'Ordine del Bagno fu probabilmente dovuta all'uso politico che ne fece Sir Robert Walpole, primo ministro d'Inghilterra, come forma di patronato personale per espandere la propria influenza. \u00c8 probabile, infatti, che Anstis abbia ravvivato l'antica tradizione cavalleresca conservatrice per compiacere Walpole affinch\u00e9 lo favorisse nel suo operato.\nL'uso delle onorificenze nel XVIII secolo in Inghilterra differiva di molto dall'attuale sistema di onorificenze britannico dove centinaia di persone ogni anno hanno accesso agli ordini cavallereschi come segno di distinzione particolare per il loro operato. All'epoca l'unica onorificenza disponibile ed ereditaria (non \"a vita\" come nelle onorificenze cavalleresche) era la par\u00eca e la baronia, oltre ovviamente all'Ordine della Giarrettiera per gli inglesi e all'Ordine del Cardo per gli scozzesi, anche se nessuna di queste onorificenze veniva concessa in gran numero.\nL'attrazione incredibile che leg\u00f2 il ministro Walpole verso l'istituzione reale di un nuovo ordine cavalleresco fu dovuta al desiderio di acquisire sempre maggiore influenza politica. Re Giorgio I accett\u00f2 la proposta perorata da Walpole e Anstis ottenne la commissione di redigere lo statuto dell'Ordine del Bagno. Come gi\u00e0 esposto precedentemente, egli adott\u00f2 difatti le insegne e il motto dei precedenti Cavalieri del Bagno, cos\u00ec come il colore del mantello e la cerimonia per la creazione dei cavalieri stessi. Il resto dello statuto venne in gran parte basato su quello dell'Ordine della Giarrettiera gi\u00e0 esistente e che lui conosceva bene. L'Ordine venne ufficialmente istituito con la lettera patente del 18 maggio 1725 col grande sigillo reale e lo statuto venne pubblicato la settimana successiva.\nL'Ordine inizialmente comprendeva il Sovrano, un principe di sangue come cavaliere principale, un Gran Maestro e 35 cavalieri. Malgrado l'Ordine fosse stato presentato come ordine militare, almeno all'inizio furono pochi i militari che ricevettero questa onorificenza. I primi componenti dell'Ordine furono i seguenti\nLa maggior parte di questi primi cavalieri venne investita dal re durante la cerimonia del 27 maggio 1725. Anche se lo statuto prevedeva la cerimonia completa di tipo medioevale, questa non venne eseguita concedendo al Gran Maestro di dispensare i Cavalieri Compagni da questa incombenza. L'installazione venne per\u00f2 mantenuta ed ebbe luogo nella cappella dell'Ordine, la cappella di Enrico VII nell'Abbazia di Westminster, il 17 giugno di quello stesso anno. Questa cerimonia continu\u00f2 sino al 1812 quando venne sospesa per poi essere ripresa all'inizio del XX secolo. La cerimonia, a ogni modo, rimase come parte integrante dello statuto sino al 1847.\nGran parte delle nomine iniziali fu di natura essenzialmente politica e solo a partire dagli anni settanta del XVIII secolo le nomine aumentarono considerevolmente a favore di meriti acquisiti nell'esercito, nella marina o nella diplomazia. La Guerra Peninsulare produsse cos\u00ec tanti candidati per l'Ordine del Bagno che lo statuto dovette essere modificato con la possibilit\u00e0 di nominare dei cavalieri extra per il periodo di guerra, addizionali al numero imposto dallo statuto e con la particolarit\u00e0 di non essere soggetti ad alcuna restrizione. Altra modifica allo statuto venne fatta quasi 80 anni dopo, con la quale si richiedeva tassativamente agli aderenti di aver prestato servizio per almeno 42 giorni all'anno in servizio attivo per ogni anno trascorso nei propri impieghi militari. L'Ordine era capitanato da un Gran Maestro che disponeva di quattro trombettieri e otto militari al proprio servizio, norma quest'ultima che a ogni modo non venne mai applicata.\nLa riforma del 1815.\nNel 1815, con la fine delle guerre napoleoniche, il principe reggente (poi Giorgio IV del Regno Unito) estese l'Ordine del Bagno \"a quegli ufficiali che abbiano avuto l'opportunit\u00e0 di distinguersi grandemente col proprio servizio nell'ultima guerra\".\nL'Ordine si componeva ora di tre classi di benemerenza: Cavaliere di Gran Croce, Cavaliere Commendatore e Compagno. I gi\u00e0 esistenti Cavalieri Compagni (60 circa) vennero nominati automaticamente Cavalieri di Gran Croce; questa classe venne limitata unicamente a 72 membri, dei quali 12 potevano essere nominati per servizi civili o diplomatici. I membri di rango militare dovevano avere come minimo il grado di Maggiore-Generale o Contrammiraglio. I Cavalieri Comandanti vennero limitati a 180. I militari di questo rango dovevano aver ricevuto come minimo il rango di Luogotenente-Colonnello Capitano di Corvetta. Il numero dei Compagni non venne specificato ma era obbligatoria almeno una medaglia di benemerenza o la segnalazione in un dispaccio ufficiale. Successivamente venne pubblicata una lista con circa 500 aderenti a questa classe. Vennero quindi nominati due ufficiali, un \"Officer of arms attendant on the Knights Commanders and Companions\" ed un \"Secretary appertaining to the Knights Commanders and Companions\" L'aumento del numero delle concessioni port\u00f2 ad alcune contestazioni anche interne, dal momento che si riteneva che la troppa prodigalit\u00e0 avrebbe finito con lo sminuire la rilevanza dell'Ordine.\nL'era vittoriana.\nNel 1847 la regina Vittoria pubblic\u00f2 il nuovo statuto dell'Ordine che eliminava tutti i riferimenti all'esclusivit\u00e0 militare dell'Ordine. Rimuovendo la parola \"Militare\" dalla titolatura completa dell'Ordine, si dava accesso ai gradi di Cavaliere Commendatore e Compagno anche alle nomine di natura civile, fondando cos\u00ec un ramo militare e uno civile della decorazione. Vennero imposti nuovi limiti numerici per regolarizzare la situazione degenerata dopo il 1815. Lo statuto del 1847, dunque, abol\u00ec ogni rituale medioevale anche se introdusse la necessit\u00e0 di una formale cerimonia d'investitura condotta dal sovrano con la consegna del mantello e delle insegne dell'Ordine al candidato in presenza degli alti funzionari dell'Ordine.\nNel 1859 venne pubblicata una nuova edizione dello statuto con la quale si precisavano nuove norme circa le insegne: precedentemente, infatti, i paramenti dovevano fare ritorno al patrimonio dell'Ordine dopo la morte dell'insignito, con l'eccezione degli stranieri che avevano ottenuto l'onorificenza onoraria. Il nuovo statuto stabil\u00ec che gli aderenti avrebbero conservato unicamente le decorazioni a placca dell'Ordine, mentre i vari collari avrebbero dovuto tornare al patrimonio dell'Ordine del Bagno dopo la morte dell'insignito.\nL'Ordine nell'epoca moderna.\nNel 1910, dopo l'ascesa al trono di re Giorgio V, il sovrano ordin\u00f2 il ripristino della cerimonia d'investitura.\nLa prima nuova cerimonia d'investitura ebbe luogo il 22 luglio 1913 nella cappella di Enrico VII come da tradizione, e da allora tutte le investiture hanno avuto luogo l\u00ec.\nPrima dell'investitura del 1913 fu necessario adattare la cappella per accogliere un maggior numero di stalli per i vari cavalieri e venne fondata anche una commissione col compito di occuparsi dell'amministrazione del patrimonio dell'Ordine cavalleresco.\nUn'altra versione dello statuto venne stilata nel 1925, per consolidare le nuove riforme e quelle dei predecessori.\nLe donne vennero ammesse nell'Ordine nel 1971. Nel 1975 la principessa Alice, duchessa di Gloucester, zia della regina Elisabetta II divenne la prima donna a raggiungere il grado maggiore, quello di Dama di Gran Croce.\nComposizione.\nL'Ordine \u00e8 formato dal Sovrano, dal Gran Maestro (attualmente S.A.R. il Principe di Galles), e tre Classi di cavalieri:\nL'Ordine del Bagno \u00e8 il quarto Ordine cavalleresco britannico per antichit\u00e0, dopo il Molto Onorevole Ordine della Giarrettiera, il Molto Reverendo e Molto Nobile Ordine del Cardo, e il Molto Illustre Ordine di San Patrizio. L'ultimo degli ordini menzionati, relativo all'Irlanda, sebbene ancora esista, \u00e8 caduto in disuso dopo la costituzione dello Stato indipendente irlandese.\nMembri.\nSecondo lo statuto i membri dell'ordine sono cos\u00ec ripartiti nelle diverse classi:\nLa regolare appartenenza \u00e8 limitata ai cittadini del Regno Unito e degli altri paesi del Commonwealth, di cui la Regina \u00e8 Sovrano.\nI membri della divisione civile dell'Ordine devono \"aver conseguito meriti lodevoli con il loro personale servizio alla Corona in campo pubblico e civile\" Le nomine nella divisione militare sono limitate al campo militare e sono suddivise per grado militare. Le Gran Croci devono come minimo aver conseguito il grado di Contrammiraglio o Maggiore Generale o Vice Maresciallo dell'Aria. I Cavalieri Comandanti devono aver conseguito il grado di Capitano della marina militare o Colonnello nell'esercito, o capitano di flotta aerea nell'aviazione. I compagni devono aver ottenuto almeno il grado di Luogotenente Comandante, Maggiore o Capo Squadrone e devono essere stati menzionati nei dispacci almeno una volta in situazioni di guerra. Gli ufficiali non di linea (come ingegneri, medici, ecc.) possono ottenere la nomina solo per servizio meritevole in tempo di guerra.\nI cittadini del \"Commonwealth\" o cittadini stranieri possono entrare a far parte dell'ordine come membri onorari. La Regina Elisabetta II ha stabilito la tradizione di concedere l'onorificenza di Gran Croce visitando i capi di Stato e cos\u00ec ha fatto per esempio con Gustav Heinemann (1972), Ronald Reagan (1989), Lech Wa\u0142\u0119sa (1991), Dr. Censu Tabone, Presidente di Malta nel 1992, Fernando Henrique Cardoso, George H. W. Bush (1993), Nicolas Sarkozy nel marzo 2008, il presidente turco Abdullah G\u00fcl, il presidente sloveno Dr Danilo T\u00fcrk e recentemente il presidente messicano Felipe Calder\u00f3n. Solitamente anche i principali generali stranieri sono fatti membri onorari dell'ordine come ad esempio Georgy Zhukov, Dwight D. Eisenhower e Douglas MacArthur durante la seconda guerra mondiale, Norman Schwarzkopf e Colin Powell dopo la Guerra del Golfo. Alcuni nominati possono essere privati dell'onorificenza come nel caso di Robert Mugabe, revocato dall'ordine il 25 giugno 2008 per \"marcato sentimento alla rivoluzione e abuso sui diritti umani nel processo di democratizzazione dello Zimbabwe.\"\nDurante la visita ufficiale in Italia nell'ottobre 2000, Elisabetta II confer\u00ec l'onorificenza anche al Presidente della Repubblica Italiana Carlo Azeglio Ciampi.\nI membri onorari non rientrano nel conteggio dei membri effettivi dell'Ordine e possono essere di numero variabile. Inoltre lo statuto concede al sovrano di poter eccedere i numeri stabiliti per cause particolari come una guerra ove molti meriti vanno riconosciuti degnamente.\nCuriosit\u00e0.\nLa creazione di questo ordine cavalleresco venne criticata dallo scrittore irlandese Jonathan Swift, il quale, nel suo celebre racconto \"I viaggi di Gulliver\", descrisse in maniera satirica le gare di equilibrismo e acrobazie che erano la maniera dei lillipuziani per acquisire e mantenere le cariche istituzionali."}
{"id": "1324249", "revid": "1632387", "url": "https://it.wikipedia.org/wiki?curid=1324249", "title": "Lego (album)", "text": "Lego \u00e8 il quarto album dei Sadist, pubblicato nel 2000."}
{"id": "1324252", "revid": "287204", "url": "https://it.wikipedia.org/wiki?curid=1324252", "title": "Etoile du Sahel", "text": ""}
{"id": "1324258", "revid": "1522738", "url": "https://it.wikipedia.org/wiki?curid=1324258", "title": "Ternova", "text": "Ternova (\"Trnovca\" in sloveno) \u00e8 un centro agricolo del comune sparso di Duino-Aurisina, in Provincia di Trieste, nel Friuli-Venezia Giulia.\nIl toponimo deriva dalla parola slovena \"trn\", spina. \u00c8 abitata prevalentemente da sloveni.\nLa pi\u00f9 piccola localit\u00e0 del comune di Duino-Aurisina \u00e8 costituita da un nucleo di case in tipico stile carsico poste a poche centinaia di metri dal confine di stato con la Slovenia.\nLa zona chiamata Baita (\"Bajta\") \u00e8 formata da costruzioni pi\u00f9 recenti edificate lungo la strada provinciale che collega Prosecco con il valico confinario di San Pelagio."}
{"id": "1324262", "revid": "10840274", "url": "https://it.wikipedia.org/wiki?curid=1324262", "title": "Organino", "text": ""}
{"id": "1324263", "revid": "287204", "url": "https://it.wikipedia.org/wiki?curid=1324263", "title": "Algoritmo di Karatsuba", "text": "Lalgoritmo di Karatsuba (1960) \u00e8 un algoritmo di moltiplicazione rapida (subquadratica) per moltiplicare grandi numeri interi o polinomi. \u00c8 stata proposta da Anatolii Alexeevich Karatsuba in un articolo scritto insieme a Yuri Ofman nel 1962. La sua complessit\u00e0 \u00e8 \u0398formula_1, questo la rende pi\u00f9 rapida della moltiplicazione ingenua che ha complessit\u00e0 \u0398(\"n\"2) (formula_2).\nEnunciato.\nPer moltiplicare due numeri di \"n\" cifre, il metodo comune consiste nel moltiplicare ogni cifra del moltiplicatore per ogni cifra del moltiplicando. Ci\u00f2 implica dunque \"n\"2 prodotti di due cifre ciascuno ovvero, detto in termini pi\u00f9 rigorosi, la complessit\u00e0 dell'algoritmo \u00e8 O(\"n\"2).\nNel 1962, Karatsuba trov\u00f2 che il calcolo di (\"a\" \u00d7 10\"k\" + \"b\")(\"c\" \u00d7 10\"k\" + \"d\"), che sviluppando il polinomio in \"ac\" \u00d7 102\"k\" + (\"ad\" + \"bc\") \u00d7 10\"k\" + \"bd\" richiederebbe apparentemente i quattro prodotti \"ac\", \"ad\", \"bc\" e \"bd\", pu\u00f2 in effetti essere effettuato con i soli tre prodotti \"ac\", \"bd\" e (\"a\" \u2013 \"b\")(\"c\" \u2013 \"d\").\nInfatti, raggruppando i calcoli nel modo seguente, otteniamo:\n(\"a\" \u00d7 10\"k\" + \"b\")(\"c\" \u00d7 10\"k\" + d) = ac \u00d7 102\"k\" + (ac + \"bd\" \u2013 (\"a\" \u2013 \"b\")(\"c\" \u2013 \"d\")) \u00d7 10\"k\" + \"bd\"\nAd esempio, per calcolare 26 \u00d7 34, basta fare: \nIl risultato finale \u00e8 dunque 6 \u00d7 100 + (6 + 24 \u2013 4) \u00d7 10 + 24 = 600 + 260 + 24 = 884.\nLa moltiplicazione per la base di numerazione (normalmente 10, ma nel caso dei calcolatori 2), corrispondente al cambio di cifra, e le restanti addizioni sono relativamente poco costose in termini di tempo.\nPer quanto riguarda numeri pi\u00f9 grandi, il metodo per il calcolo di \"ac\", \"bd\" e (\"a\" \u2013 \"b\")(\"c\" \u2013 \"d\") pu\u00f2 essere reiterato separando a loro volta \"a\", \"b\", \"c\" e \"d\" in due ulteriori termini.\nAlgoritmo.\nQuesto algoritmo si ispira al paradigma di programmazione divide et impera, cio\u00e8 nella riduzione di un problema in altri di taglia minore. La velocit\u00e0 dell'algoritmo risiede dunque nel minor numero di sotto-moltiplicazioni rispetto all'algoritmo ingenuo a scapito di un maggior numero di operazioni di complessit\u00e0 lineari (somme, sottrazioni) rendendolo per\u00f2 asintoticamente pi\u00f9 veloce.\nSiano \"x\" e \"y\" due numeri a n cifre in base \"B\" (solitamente 2). Preso un numero \"m\" minore di \"n\", possiamo scrivere:\nformula_3\nformula_4\ncon \"x\"2 e \"y\"2 minori di \"B\"\"m\"; si vede facilmente che \u00e8 univocamente rappresentabile.\nLa moltiplicazione di formula_5 e formula_6 risulter\u00e0 dunque:\nformula_7\nL'algoritmo standard prevederebbe di effettuare le quattro moltiplicazioni separatamente, e sommare tra loro i risultati parziali dopo opportuni shift. La complessit\u00e0 diventa quindi O(n2) a causa delle quattro chiamate ricorsive per ognuna delle sotto-moltiplicazioni.\nIl metodo di Karatsuba riesce invece a diminuire a tre il numero delle moltiplicazioni necessarie. Poniamo quindi:\nformula_8\nformula_9\nformula_10\nNotiamo che per il calcolo del valore di formula_11 sia necessaria solamente una moltiplicazione, ma al fine del calcolo del risultato finale riesce a sostituirne due:\nformula_12\nformula_13\nPer calcolare queste tre moltiplicazioni di numeri di \"m\"-cifre, possiamo richiamare ricorsivamente l'algoritmo di Karatsuba. Da notare come addizioni e shift siano computabili in tempo lineare, e siano quindi trascurabili.\nLa moltiplicazione di Karatsuba lavora meglio con operandi di taglia simile; per ottenere il tempo ottimale occorre che i sottoprodotti siano bilanciati, e ci\u00f2 avviene scegliendo \"m\" pari a \"n/2\".\nEsempio.\nSupponiamo che si voglia calcolare il prodotto di 1234 e 5678. Scelto \"B\" = 10 e \"m\" = 2, otteniamo\nComplessit\u00e0.\nSia \"T\"(\"n\") il tempo necessario per moltiplicare due numeri a \"n\"-cifre con l'algoritmo di Karatsuba, allora possiamo scrivere\nper una qualche costante \"c\" e \"d\". Questa equazione di ricorsione pu\u00f2 esser risolta tramite il master theorem, ottenendo una complessit\u00e0 di \u0398(\"n\"log(3)/log(2)). La quantit\u00e0 log(3)/log(2) \u00e8 all'incirca 1.585, che implica che questo metodo \u00e8 significativamente pi\u00f9 veloce della moltiplicazione sequenziale per \"n\" grandi. \nA causa dell'overhead della ricorsione, la moltiplicazione di Karatsuba \u00e8 tipicamente lenta che la moltiplicazione lunga per piccoli valori di \"n\"; la tipica implementazione tuttavia passa alla moltiplicazione lunga se \"n\" \u00e8 al di sotto di una certa soglia nel calcolare i sottoprodotti.\nLe implementazioni differiscono grandemente su quale sia il punto in cui la moltiplicazione di Karatsuba si pi\u00f9 veloce dell'algoritmo classico, ma in generale per numeri superiori a 2320 Karatsuba diviene l'algoritmo di riferimento.\nLa moltiplicazione Toom-Cook \u00e8 la generalizzazione pi\u00f9 veloce dell'algoritmo di Karatsuba ed \u00e8 ulteriormente superata dall'algoritmo attualmente pi\u00f9 veloce, l'algoritmo di Sch\u00f6nhage-Strassen.\nToom e Cook migliorarono questo metodo dividendo i numeri in \"r\" blocchi (invece di 2). Il tempo di calcolo in O(\"n\"2) per il metodo normale diventa cos\u00ec O(\"n\"1+\u03b5) dove \u03b5 \u00e8 un reale positivo arbitrario.\nEsempio.\nCos\u00ec, 12378456 \u00d7 25874215 sar\u00e0 calcolato come segue :\nIl prodotto 1237 \u00d7 2587 sar\u00e0 calcolato come segue :\nIl prodotto 12 \u00d7 25 sar\u00e0 calcolato come:\nper ottenere 12 \u00d7 25 = 2 \u00d7 100 + (2 + 10 \u2013 3) \u00d7 10 + 10 = 300. Si otterr\u00e0 quindi :\nda cui 1237 \u00d7 2587 = 300 \u00d7 1002 + (300 + 3219 \u2013 1550) \u00d7 100 + 3219 = 3000000 + 196900 + 3219 = 3200119.\nSi proceder\u00e0 allo stesso modo per i prodotti 8456 \u00d7 4215 et 7219 \u00d7 1628, ottenendo finalmente :\nDa cui infine :\n12378456 \u00d7 25874215 = 3200119 \u00d7 100002 + (3200119 + 35642040 \u2013 11752532) \u00d7 10000 + 35652040\nIl calcolo completo richiede solo 27 prodotti a due cifre invece dei 64 del metodo normalmente usato. Ben compreso, questo metodo, fastidioso a mano, rivela tutta la sua potenza fatto da una macchina. Per \"n\" = 1000, formula_14 le operazioni sono nell'ordine di 50 000 mentre con \"n\"2 = 1 000 000."}
{"id": "1324264", "revid": "1632387", "url": "https://it.wikipedia.org/wiki?curid=1324264", "title": "Crust (Sadist)", "text": "Crust \u00e8 il terzo album dei Sadist, pubblicato nel 1997 per conto dell'etichetta Displeased Records."}
{"id": "1324267", "revid": "729019", "url": "https://it.wikipedia.org/wiki?curid=1324267", "title": "Antonio Cantore", "text": "Biografia.\nAntonio Tomaso Cantore nacque a San Pier d'Arena (oggi Sampierdarena, quartiere di Genova) nel 1860, figlio di Felice e Marianna Ferri. Dopo gli studi compiuti presso un istituto tecnico, nel 1878 entr\u00f2 nell'Accademia militare di Modena; sottotenente nel 1880 al 29\u00ba reggimento fanteria; capitano nel 1888 presso l'81\u00ba reggimento fanteria; maggiore nel 1898 al comando del battaglione alpini Gemona del 7\u00ba reggimento; tenente colonnello nel 1903 al comando del battaglione alpini Aosta del 4\u00ba reggimento; nel 1908 ci fu la sua promozione a colonnello, e Cantore fu assegnato al comando dell'88\u00ba reggimento di fanteria. Pochi mesi dopo, per\u00f2, rientr\u00f2 negli alpini, per assumere l'anno dopo il comando dell'8\u00ba alpini, di nuova formazione.\nIl 28 settembre 1912 Antonio Cantore fu imbarcato per la Libia. Al comando di quella nuova unit\u00e0, Cantore vi dedic\u00f2 molte energie, tanto da far s\u00ec che l'8\u00b0 venne denominato il \"reggimento Cantore\", con cui fu al comando dei battaglioni \"Gemona\", \"Tolmezzo\", \"Cividale\", cui si aggiunsero pi\u00f9 tardi il \"Vestone\" ed il \"Feltre\". Al suo ritorno in Italia nel 1914 divenne maggior generale e dal 1\u00ba febbraio fu posto al comando della brigata Pinerolo; dal 16 luglio al comando della [brigata] pochi mesi dopo, tuttavia, prefer\u00ec cambiare il proprio incarico con quello di comandante della 3\u00aa brigata Alpini (divenuta poi brigata alpina Julia dal 1926), divenne infine generale della 2\u00aa divisione di fanteria nel giugno 1915.\nLa prima guerra mondiale.\nAllo scoppio della Grande Guerra in Italia, il generale Cantore ebbe il controllo del settore Baldo-Lessini, alle dirette dipendenze del comando della fortezza di Verona, le cui truppe avevano il compito di agire tra la sponda orientale del lago di Garda e il passo della Lora. Fu voluto nella zona dolomitica dal Capo di stato maggiore in persona, il generale Luigi Cadorna, come sostituto del comandante Saverio Nasalli Rocca, accusato di essere troppo prudente e lento nelle manovre.\nCantore al contrario era apprezzato dai suoi colleghi ufficiali e spesso anche dalle sue stesse truppe; il generale sapeva farsi apprezzare dai subalterni per l'ardimento e la sagacia, e se da una parte si mostrava come il modello d'alpino per eccellenza, dall'altra, sapeva dimostrarsi anche ferreo e spietatamente duro, specialmente in tempo di guerra.\nTra la notte del 24 e il giorno 27 maggio, Cantore, sempre alla testa dei suoi uomini, strapp\u00f2 agli austro-ungarici Monte Altissimo, discese in Val d'Adige e infine conquist\u00f2 Ala. Avanzata fin oltre Serravalle, ai primi di giugno la 3\u00aa brigata alpini si trov\u00f2 di fronte alle trincee e ai reticolati austriaci, che ne frenarono l'avanzata.\nAlla fine del mese, fu promosso comandante di divisione e assunse il comando della 2\u00aa divisione che stava combattendo nella zona di Cortina d'Ampezzo. Qui i soldati italiani tentavano di sottrarre ai nemici l'intero gruppo delle Tofane, ma per conseguire questo obiettivo era necessario espugnare il \"Castelletto\", un torrione di roccia che dominava tra la Tofana di Rozes (in mano italiana) e il monte Lagazuoi (ancora sotto il controllo austriaco). Gi\u00e0 da tempo ormai i genieri e i \"Kaiserj\u00e4ger\" austro-ungarici resistevano strenuamente mantenendo la propria posizione, tanto che il Castelletto fin\u00ec per essere considerato praticamente inespugnabile. Fu proprio il generale Cantore a suggerire una nuova tattica per tentare di ottenere la capitolazione della roccaforte nemica: l'unica possibilit\u00e0 di successo poteva essere data da un attacco d'insieme, da parte dei due corpi d'armata schierati nella zona, all'intera linea nemica, dalla val d'Ansiei fino al Col di Lana.\nIl 7 luglio, quando giunse l'artiglieria pesante italiana, si diede inizio all'operazione e venne affidato a Cantore l'incarico. Nel frattempo, si mise a studiare un nuovo piano per assicurare la totale disfatta asburgica su quelle posizioni: si trattava di impadronirsi della \"Forcella di Fontana Negra\", anch'essa in mano nemica, per poi piombare dall'alto sui soldati austriaci asserragliati sul Castelletto. Si trattava certamente di un'operazione spericolata, che lasci\u00f2 perplessi, se non addirittura contrariati, molti ufficiali: gli austriaci erano infatti posizionati a circa 1800 m s.l.m., mentre gli italiani a soli 1300. Questi ultimi avrebbero quindi dovuto risalire per 500 m di quota il versante orientale, costruendo trincee e gallerie nella viva roccia, il tutto sotto l'accanito fuoco delle micidiali mitragliatrici nemiche. Il piano d'attacco, anche se avesse dato la vittoria a Cantore, avrebbe richiesto il sacrificio di centinaia e centinaia di vite umane.\nLa morte.\nPer mettere in atto questo suo secondo piano, Cantore decise di compiere un giro di ricognizione nell'area che sarebbe stata teatro della nuova operazione.\nSecondo la ricostruzione dello storico ampezzano Paolo Giacomel, la mattina del 20 luglio Cantore lasci\u00f2 di buon ora l\"'Hotel Posta\", nel centro di Cortina, per dirigersi verso il villaggio di Vervei, costruito sul massiccio delle Tofane dai militari italiani. Conclusa la riunione con gli ufficiali, Cantore part\u00ec accompagnato da alcuni commilitoni (non ci \u00e8 dato a sapere se fossero solamente due, un capitano di Stato maggiore e un sergente, oppure quattro. Verso sera, giunto ad un buon punto d'osservazione, il generale si appoggi\u00f2 ad un parapetto di roccia e cominci\u00f2 a studiare col binocolo le posizioni avversarie. Appena si sporse dal parapetto, un cecchino austriaco lo individu\u00f2 sparando due colpi: il primo and\u00f2 a vuoto, ma il secondo colp\u00ec il generale in fronte, fulminandolo. Mor\u00ec sul colpo.\nIl pittore austriaco Otmar Burtscher, che era ufficiale dei Kaiserjaeger in quel tratto di fronte, scrisse: \"Il Generale seguiva, dalle vicine posizioni italiane, le fasi dello scontro. Nemmeno il saettare dei proiettili pot\u00e9 smuoverlo dal suo posto. Ad un tratto egli, senza dir motto, lasci\u00f2 cadere il binocolo e si abbatt\u00e9 al suolo; una palla lo aveva colpito in piena fronte\".\nSecondo la testimonianza del pittore Edgardo Rossaro, volontario tra gli alpini sul fronte dolomitico, l'opinione pi\u00f9 comune fra le truppe italiane fu che il generale Cantore fu individuato con facilit\u00e0 dal cecchino austroungarico a causa dell'alta visibilit\u00e0 dei gradi sul berretto (un'ampia fascia rossa con vistose greche dorate e grande aquila), tanto \u00e8 vero che subito dopo l'uccisione del generale - riferisce Rossaro nel suo diario di guerra - il Regio Esercito decise di cambiare la foggia dei berretti per ridurne la visibilit\u00e0\nCantore fu il primo ufficiale generale italiano a morire colpito dal fuoco nemico durante la Grande Guerra, attirando l'attenzione della stampa che riport\u00f2 la notizia con grande enfasi, rendendolo immediatamente famoso in tutta la nazione. La sua popolarit\u00e0 lasci\u00f2 un segno nella toponomastica di numerose citt\u00e0 nelle quali gli furono intitolate vie o piazze.\nI funerali.\nI fanti che assistettero alla tragica morte di Antonio Cantore riportarono al campo il corpo esanime del loro comandante, che fu poi traslato nel centro di Cortina d'Ampezzo (l\u00e0 dove oggi sorge un monumento in suo onore), affinch\u00e9 le truppe potessero rendergli omaggio. Al termine del conflitto la salma fu inumata nel sacrario militare di Pocol assieme a quelle di quasi altri diecimila soldati.\nLa fine del \"Castelletto\".\nIl \"Castelletto\", alla fine, cadde in mano italiana. Dopo la morte di Cantore, entrambi i suoi piani d'attacco vennero trascurati. Ci volle pi\u00f9 di un anno e centinaia di morti prima che la postazione austriaca cedesse. Finalmente, l'11 luglio 1916 si diede il via a una nuova operazione: vista l'inespugnabilit\u00e0 del torrione di roccia, i genieri italiani scavarono un tunnel sotto la postazione e piazzarono una mina da 35 tonnellate di esplosivo che fecero brillare alle 3:30 di mattino. Il \"Castelletto\" salt\u00f2 letteralmente in aria e vennero uccisi in un solo istante 150 soldati austro-ungarici.\nMonumenti e dediche.\nNegli anni successivi al termine del conflitto, sorsero numerosi in tutta Italia i monumenti e le dediche alla figura di Antonio Cantore, entrato nell'immaginario collettivo nazionale - insieme a tanti altri eroi della Grande Guerra -, come esempio di coraggio, patriottismo e sprezzo del pericolo. Gli vennero dedicate numerose strade e vie, e furono eretti monumenti a suo ricordo. Tra questi, ricordiamo l'imponente obelisco di Cortina d'Ampezzo, che riporta: \nL'ottava galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome. A Piacenza \u00e8 intitolata a suo nome la caserma del 21\u00b0 rgt artiglieria. Anche a Tolmezzo (battaglione di cui Cantore fu comandante) vi \u00e8 una caserma a lui dedicata.\nA Sampierdarena (Genova), suo luogo natio, gli \u00e8 stata dedicata una strada di primaria importanza.\nA Carcoforo (VC), luogo di villeggiatura del suo nipote che portava il suo nome, sorge un giardinetto monumentale in parte alla strada principale del paese con imponente lapide dedicata a lui\nGabriele D'Annunzio lo ricord\u00f2 con versi memorabili nella \"Preghiera per i combattenti\".\nA San Candido (BZ) esiste la caserma generale Cantore, sede del battaglione alpini \"Bassano\" 6\u00ba Reggimento Alpini."}
{"id": "1324269", "revid": "1543377", "url": "https://it.wikipedia.org/wiki?curid=1324269", "title": "Grande marcia nel ghiaccio siberiano", "text": "La Grande marcia nel ghiaccio siberiano fu la ritirata invernale delle truppe dell'Armata Bianca di Vladimir Kappel' nel corso della Guerra civile russa, tra il gennaio e il febbraio del 1918.\nDopo che l'esercito Bianco, comandato dall'ammiraglio Aleksandr Vasil'evi\u010d Kol\u010dak, abbandon\u00f2 Tomsk e Omsk e fugg\u00ec verso est lungo la ferrovia Transiberiana, si stanzi\u00f2 sulle rive del Lago Bajkal, nei pressi di Irkutsk. Con l'Armata Rossa che l'incalzava, i Bianchi furono costretti a fuggire verso la Cina, attraversando il lago ghiacciato con temperature sottozero. All'incirca 30.000 soldati dell'Armata Bianca (met\u00e0 dei quali malati o feriti), le loro famiglie e tutto quello che possedevano, insieme all'oro dello zar che custodivano, si diressero allora sulla superficie ghiacciata verso la Transbajkalia.\nPoich\u00e9 i venti artici soffiavano ininterrottamente sopra il lago, molti dei soldati e delle loro famiglie morirono congelati. I loro corpi rimasero in tale stato per tutto l'inverno finch\u00e9, con l'avvento della primavera, scomparvero nelle profondit\u00e0 del Baikal. \nLa marcia non termin\u00f2 sul Bajkal e lo stesso generale Kappel' condusse i sopravvissuti verso Irkutsk. Nel vano tentativo di salvare dalla fucilazione l'ammiraglio Kol\u010dak, imprigionato a Irkutsk il 14 gennaio 1920, Kappel' tent\u00f2 la rischiosa attraversata del fiume Kan, il cui ghiaccio \u00e8 molto sottile in inverno a causa delle sorgenti d'acqua calda. In quell'occasione, il cavallo di Kappel' cadde nelle acque ghiacciate, trascinando il generale con lui. Riscosso dai suoi, Kappel' ebbe entrambe le gambe irrimediabilmente gelate e gli vengono amputati il piede sinistro e le dita della mano destra con un coltello. A seguito, contrasse la polmonite e mor\u00ec il 26 gennaio, dopo aver continuato la marcia alla testa delle sue truppe, legato al proprio cavallo per non cadere."}
{"id": "1324270", "revid": "4711", "url": "https://it.wikipedia.org/wiki?curid=1324270", "title": "SS Folgore/Falciano", "text": ""}
{"id": "1324271", "revid": "122166381", "url": "https://it.wikipedia.org/wiki?curid=1324271", "title": "TARDIS", "text": "Il TARDIS () \u00e8 la macchina del tempo e astronave utilizzata dal Dottore, dal Maestro e da altri Signori del Tempo, nella serie televisiva britannica di fantascienza \"Doctor Who\".\nIl TARDIS del Dottore ha le sembianze di una cabina del telefono blu usata dalla polizia britannica negli anni sessanta. Ormai il TARDIS \u00e8 entrato a far parte della cultura popolare, tanto che anche in patria la forma della cabina blu viene associata pi\u00f9 alla serie televisiva che all'oggetto reale da cui ha preso ispirazione.\nIl nome \"TARDIS\" \u00e8 un marchio registrato presso la British Broadcasting Corporation.\nOrigine del nome.\nIl significato attribuito al termine TARDIS \u00e8 \"Time And Relative Dimension In Space\" ovvero \"Tempo e Relativa Dimensione nello Spazio\", tradotto nel doppiaggio italiano del primo episodio come \"Tempo e Relativa Dimensione Interna allo Spazio\". Questa interpretazione gli \u00e8 stata attribuita dall'attrice britannica Carole Ann Ford, interprete del personaggio di Susan, nipote del Dottore che ha accompagnato il nonno nelle prime puntate della serie.\nEssendo una nave, nella versione originale spesso ci si riferisce ad esso al femminile (\"she\" o \"her\") anzich\u00e9 col neutro solitamente riservato agli oggetti (\"it\"). Nella versione italiana viene invece tradotto al maschile (\u00abil TARDIS\u00bb). Altri modi usati nella serie per riferirsi al TARDIS sono: \u00abla cabina blu\u00bb (\"the blue box\" lett. \"la scatola blu\"), \u00abl'astronave\u00bb (\"the ship\"), \u00abla capsula\u00bb (\"the capsule\") o \u00ab\"police box\"\u00bb.\nCaratteristiche.\nNel corso della serie televisiva dagli anni sessanta agli anni ottanta e poi nella nuova serie dal 2005, al TARDIS sono state attribuite diverse caratteristiche e propriet\u00e0. Tuttavia ci\u00f2 che caratterizza da sempre il veicolo, nonch\u00e9 abitazione del Dottore sono:\nSerie classica.\nAll'inizio della serie il TARDIS \u00e8 la macchina del tempo con la quale il Dottore e sua nipote Susan viaggiano di epoca in epoca e di pianeta in pianeta. Col procedere della serie viene fatta luce sulle origini del mezzo e del suo occupante: i TARDIS si rivelano essere la principale invenzione del popolo dei Signori del Tempo, civilt\u00e0 del pianeta Gallifrey, usati per viaggiare nel tempo e nello spazio.\nAnche altri Signori del Tempo, tanto alleati quanto nemici del Dottore come il Maestro, il Monaco e la Rani, viaggiano a bordo dei propri TARDIS.\nDurante il corso della serie si scopre che il Dottore lo ha \"preso in prestito\" sul pianeta Gallifrey e viene poi rivelato come si sia trattato di un vero e proprio furto da un museo, dove il TARDIS era abbandonato, essendo un modello vecchio e dismesso. Sarebbe per via dell'et\u00e0 della nave che avverrebbero continue deviazioni impreviste dall'itinerario, che di volta in volta portano in un luogo o in un tempo differenti da quelli voluti.\nNel film del 1996, con l'Ottavo Dottore, viene rivelato che l'Occhio dell'Armonia, un buco nero artificiale custodito dai Signori del Tempo che alimenta la tecnologia di tutta Gallifrey, \u00e8 la vitale fonte d'energia del TARDIS.\nNuova serie.\nDopo la distruzione di Gallifrey il Dottore utilizza l'ultimo TARDIS rimasto nell'universo.\nViene rivelato chiaramente come i TARDIS non siano semplici macchine: il Dottore dice infatti che i TARDIS venivano \"allevati\" dai Signori del Tempo. Inoltre nella parte finale della prima stagione della nuova serie si afferma che il TARDIS ha una \"propria volont\u00e0\": \u00e8 a questa \"coscienza\" della nave del Dottore che si possono attribuire le deviazioni impreviste e gli errori nell'itinerario. Nell'episodio della sesta stagione \"La moglie del Dottore\" si apprende come sia stato il TARDIS stesso a scegliere il Dottore come \"mezzo\" per esplorare l'Universo; inoltre prese le sembianze di una donna, il TARDIS dice all'Undicesimo Dottore che, anche se inaffidabile, lo ha sempre portato dove lui doveva essere. Il Dodicesimo Dottore durante una conversazione con Bill Potts le spiega che il TARDIS non puoi pilotarlo, ma ci si pu\u00f2 solo \"negoziare\" cercando un compromesso tra \"dove vuoi andare e dove devi andare\".\nIl TARDIS risulta provvisto anche di un'anima, il \"Cuore del TARDIS\", collegato direttamente al vortice del tempo. Nell'episodio \"Citt\u00e0 esplosiva\" il Dottore rivela che l'anima della macchina pu\u00f2 leggere i desideri delle persone: grazie a questa capacit\u00e0, sfruttando le infinite capacit\u00e0 del vortice del tempo, fa regredire uno Slitheen pentito al suo stadio di uovo, donandogli una nuova vita. In \"I padroni dell'universo (seconda parte)\" Rose Tyler riesce a legarsi al cuore del TARDIS, diventando un tutt'uno con il vortice del tempo. Purtroppo questa energia risulta essere letale e il Nono Dottore si sacrifica per salvare Rose, assorbendola dal corpo della ragazza e rigenerandosi nella decima incarnazione.\nIl Dottore, oltre ad essere il pilota del TARDIS, pare essere anche una sua fonte di energia e parte integrante del sistema. Altre fonti di energia da cui negli anni \u00e8 risultato dipendere sono: le \"particelle Huon\" (forma di materia primitiva, che pu\u00f2 risultare letale alle altre forme di vita) e la radiazione di fondo dell'Universo. Infatti una volta finito accidentalmente in un'altra dimensione il TARDIS smette di funzionare, privato dell'energia specifica del proprio universo d'origine.\nIl TARDIS ha la capacit\u00e0 di tradurre ogni lingua esistente direttamente nella mente del suo equipaggio in modo da rendere possibili le comunicazioni con altri popoli. Viene tradotta anche la scrittura, ma nel doppio episodio \"L'abisso di Satana\" il Dottore e Rose s'imbattono in simboli incredibilmente troppo antichi per essere tradotti, risultando poi una scrittura pi\u00f9 antica dell'universo conosciuto dai Signori del Tempo. Inoltre nell'episodio della sesta stagione \"Un uomo buono va in guerra\" i compagni del Dottore non riescono a leggere delle scritte nella lingua dei Signori del Tempo usata su Gallifrey, poich\u00e9 pare che il TARDIS non la traduca.\nIl TARDIS attorno a s\u00e9 pu\u00f2 generare una bolla d'aria che permette ai passeggeri di aprire la porta anche nello spazio aperto senza correre pericoli, inoltre in \"Ossigeno\" si vede che la bolla d'aria pu\u00f2 aumentare il suo raggio d'azione occupando un'intera astronave.\nNormalmente si pu\u00f2 accedere al TARDIS solo aprendo la porta della cabina blu con una chiave in possesso del Dottore; alcune copie di questa chiave sono a volte affidate a chi egli ritiene degno di fiducia. \u00c8 impossibile aprire la porta del TARDIS con qualsiasi altro mezzo: nonostante all'apparenza sembri fatta solo di semplice legno, in realt\u00e0 \u00e8 indistruttibile. Nella puntata della quarta stagione \"Le ombre assassine\" viene rivelato che il Dottore \u00e8 in grado di aprire le porte del TARDIS con uno schiocco di dita.\nUn altro modo per introdurre qualcuno o qualcosa all'interno del TARDIS \u00e8 che questo venga a trovarsi nell'area occupata dalla cabina blu al momento dell'\"atterraggio\"; la cabina vi si materializza intorno e l'individuo o l'oggetto si ritrova nella sala comandi.\nNell'episodio finale della quarta stagione, \"La fine del viaggio\", viene rivelato dal Dottore il fatto che il TARDIS \u00e8 stato inizialmente concepito per essere pilotato da un equipaggio di 6 persone, quindi lui \u00e8 solitamente costretto a correre da un lato all'altro della \"console\"; solo in questo episodio viene pilotato da un equipaggio appropriato.\nNella produzione successiva il personaggio di River Song si rivela l'unica altra persona in grado di pilotare completamente il TARDIS, anche meglio dello stesso Undicesimo Dottore, dato che riesce sia a evitare scossoni e turbolenze sia a eliminare il \"rumore\" tipico del TARDIS. La stessa River afferma che il caratteristico suono del TARDIS in movimento sarebbe in realt\u00e0 causato dal \"freno a mano\" dell'astronave che il Dottore lascerebbe \"inserito\".\nUna volta il Dottore parlando della capienza interna del TARDIS ha affermato che esso \u00e8 infinito. Nell'episodio della settima stagione \"Il nome del Dottore\" si scopre che il TARDIS diventer\u00e0 la tomba del Dottore nei campi di Trenzalore, dove il Dottore \u00e8 destinato a morire e a essere seppellito; sempre nei campi di Trenzalore si notano sparse ovunque le parti interne del TARDIS, infatti il Dottore rivela che quando un TARDIS muore tutto quello che c'\u00e8 di pi\u00f9 grande al suo interno fuoriesce all'esterno. Nello stesso episodio, uno degli eco di Clara Oswald, convincer\u00e0 il primo dottore a prendere quella cabina rispetto alle altre in riparazione, perch\u00e9 ha il navigatore che non funziona ma si divertir\u00e0.\nNegli episodi \"Il giorno del Dottore\" e \"La ragazza che ha aspettato\" viene messo in evidenza come il TARDIS non sopporti i paradossi temporali. In queste occasioni. quando a bordo sono presenti diverse incarnazioni dalla stessa persona dovute a deviazioni della linea temporale, il TARDIS viene meno al suo funzionamento. Nello speciale \"Il ritorno del dottor Mysterio\" e nel corso della decima stagione, si scopre che anche Nardole \u00e8 capace di guidare il TARDIS. Nell'episodio \"La caduta del Dottore\" si scopre che anche il Maestro, fuggito da Gallifrey, possiede ancora un suo TARDIS, bloccato su una nave coloniale mondasiana a causa della rottura del circuito di smaterializzazione, poi successivamente riparato.\nL'interno del TARDIS.\nLa sala comandi \u00e8 l'ambiente principale del TARDIS e la stanza dentro la quale ci si trova una volta oltrepassata la porta della cabina blu. Nonostante i diversi mutamenti nei dettagli, la sua struttura \u00e8 sempre stata caratterizzata dalla \"console\" dei comandi, posta al centro.\nSerie classica.\nNella serie classica, la \"console\" \u00e8 sempre stata di colore metallico e sormontata al centro da un cilindro trasparente che si attiva con lo spostamento del TARDIS, muovendosi e/o illuminandosi, accompagnato dal tipico suono. Intorno alla console erano presenti mura bianche a tema rotondeggiante; la sala della console era separata dal resto della nave tramite porte, vetri o tende.\nNel film del 1996, il design interno del TARDIS perde le tonalit\u00e0 metalliche e acquisisce uno stile color legno e dettagli d'ottone. La sala comandi appare come un ampio ambiente ottocentesco in legno con tappeti, mobili e candelabri e con un'impalcatura metallica nel centro a incorniciare la \"console\".\nNuova serie.\nNella nuova serie, i cambiamenti interni della nave acquistano le caratteristiche di vere e proprie ristrutturazioni, che trasformano l'architettura e lo stile interno al pari delle rigenerazioni del Dottore, ma non sempre in corrispondenza con queste.\nStagioni 1-4.\nIl TARDIS con cui viaggia il Nono Dottore sin dal primo episodio, \"Rose\", si presenta come un'ampia cupola con colonne a forma di corallo e cavi pendenti disordinatamente dall'alto, mentre il cilindro della \"console\" sale fino al soffitto. Il pavimento \u00e8 costituito da una serie di grate che possono essere aperte per individuare e riparare eventuali guasti. Sotto ad una delle grate il Dottore conserva tutta una serie di cimeli delle sue avventure.\nUna porta conduce ad un camerino dove il Dottore tiene una serie di vestiti adatti ad ogni epoca, a seconda della necessit\u00e0. Per esempio, nella puntata \"I morti inquieti\", Rose ne esce indossando un abito ottocentesco. Nell'episodio \"L'invasione di Natale\", il Decimo Dottore, ripresosi da poco dalla recente rigenerazione, vi entra per scegliersi i capi del suo nuovo abito.\nNel breve episodio di beneficenza \"Time Crash\", inedito in Italia, il Quinto Dottore fa irruzione nel TARDIS del Decimo. In quest'occasione lo stile interno della sala comandi viene chiamato \"coral theme\" (\"tema corallo\").\nDurante la prima stagione appaiono delle imbottiture improvvisate sulle ringhiere metalliche intorno alla \"console\", tenute da del nastro adesivo.\nStagioni 5-7.\nCon l'inizio della quinta stagione, nell'episodio \"L'undicesima ora\", appena avvenuta la decima rigenerazione del Dottore nel finale di \"La fine del tempo\", il TARDIS comincia autonomamente una procedura di riparazione che si conclude con una totale ristrutturazione interna.\nScompaiono le colonne simili a corallo, e appaiono scale metalliche che portano ad altre aree della nave e al nuovo ambiente sotto alla \"console\", \u201cpiano inferiore\u201d ora visitabile dai personaggi dove il Dottore esegue generalmente le riparazioni alla nave.\nLa \"console\" assume un aspetto composito, miscellanea degli oggetti pi\u00f9 svariati tra cui stantuffi, una leva \"apriporta\", un freno a mano che blocca lo spostamento del TARDIS, una tastiera da computer, una macchina da scrivere.\nStagione 7.\nNell'episodio di Natale a met\u00e0 della settima stagione, \"I pupazzi di neve\", il TARDIS appare con un nuovo ambiente interno: una stanza circolare dai toni metallici.\nLa colonna della \"console\" l'attraversa da terra fino al soffitto, dove \u00e8 circondata da simboli gallifreyani. La \"console\" recupera un design semplice, simile a quelle della serie classica, ma appaiono nuovi comandi: infatti, oltre a quelli intorno alla colonna centrale, \u00e8 presente una \"console\" aggiuntiva, dislocata sulla ringhiera della passerella.\nStagioni 8-10.\nIl Dodicesimo Dottore attua una piccola ristrutturazione al TARDIS a partire dal primo episodio dell'ottava stagione, \"Un respiro profondo\". Lasciando invariato il design della \"console\", il Dottore cambia il colore del rotore del tempo da un verde acqua ad arancione e aggiunge tre librerie e una poltrona sui corridoi superiori e delle lavagne con scritte varie formule in quelli inferiori. Inoltre, dalla nona stagione, nelle pareti sotto il corridoio superiore compaiono dei motivi rotondi luminosi simili a quelli visti nella serie classica.\nDalla stagione 11.\nNel secondo episodio dell'undicesima stagione, il TARDIS appare con un nuovo ambiente interno. La console acquista un design organico, con il rotore temporale formato da un grande cristallo illuminato di giallo. Nella console non sono presenti tastiere, ma solamente tasti e leve. Il tutto \u00e8 circondato da quattro cristalli che emanano luce gialla, con intorno figure esagonali e simboli gallifreyani. I colori predominanti di questo ambiente interno sono il giallo e il marrone.\nIl TARDIS del Maestro.\nCos\u00ec come il Dottore, anche il suo antagonista, il Maestro, viaggia nel tempo e nello spazio utilizzando un TARDIS. Nel corso delle due serie televisive, il Maestro ha posseduto TARDIS, che, al contrario di quello del Dottore, hanno presentato le pi\u00f9 disparate fogge.\nSerie classica.\nNella serie classica, il Maestro possiede un TARDIS i cui circuiti camaleontici funzionano perfettamente, apparendo cos\u00ec con varie forme, compreso un box per cavalli, un'astronave, un abete, un computer, un orologio da parete, una Vergine di Norimberga, un caminetto, un jet della British Airways, un cottage e una colonna triangolare. Delle versioni del TARDIS del Maestro che appaiono nell'avventura \"The Keeper of Traken\", della diciottesima stagione della serie classica, una appare come una versione calcificata, in grado di muoversi e parlare, di Melkur, mentre le altre appaiono come un orologio da parete. La versione Melkur del TARDIS viene distrutta. A un certo punto dell'avventura \"Logopolis\", sempre della diciottesima stagione, il TARDIS del Maestro appare anch'esso come una cabina della polizia britannica, similmente al TARDIS del Dottore.\nNuova serie.\nQuando il Maestro riappare in versione femminile come Missy nell'episodio \"Morte in Paradiso\" dell'ottava stagione della nuova serie, il Dottore riflette sul fatto che Missy deve aver acquisito un TARDIS per portare a termine il proprio piano. In \"La caduta del Dottore\" della decima stagione, il Maestro acquisisce un TARDIS prima di lasciare Gallifrey, ma distrugge i circuiti di dematerializzazione mentre tenta di sfuggire da un buco nero troppo rapidamente. La futura incarnazione del Maestro, Missy, gli fornisce una scorta e il Maestro \u00e8 in grado di riparare il suo TARDIS e partire. Nell'episodio \"Spyfall - Parte prima\", della dodicesima stagione, il Maestro possiede un TARDIS con circuito camaleonte funzionante; il Tredicesimo Dottore si appropria del TARDIS del Maestro cos\u00ec da poter tornare al presente dopo essere stata intrappolata nel passato senza il proprio TARDIS."}
{"id": "1324273", "revid": "4711", "url": "https://it.wikipedia.org/wiki?curid=1324273", "title": "SS Cosmos", "text": ""}
{"id": "1324274", "revid": "1573940", "url": "https://it.wikipedia.org/wiki?curid=1324274", "title": "Cappella di Santa Maria a Piantasala", "text": "La cappella di Santa Maria a Piantasala o cappella della Tagliata \u00e8 un edificio di culto situato a Casciano, nel territorio comunale di Murlo, in provincia di Siena.\nLa cappella fu luogo di grande devozione per la presenza dell'affresco di Andrea di Niccol\u00f2, oggi trasferito nella parrocchiale, cui la popolazione tribut\u00f2 testimonianze di fede, come dimostrano gli ex voto raccolti nelle eleganti teche ottocentesche. Per riquadrare l'immagine centrale della \"Madonna col Bambino\", nel Seicento fu dipinta una tela con una finestrella al centro racchiusa in una sottile cornice sagomata.\nDell'affresco quattrocentesco rimane la sinopia, sulla parete destra, dove l'opera era stata collocata agli inizi del XX secolo, dopo l'intervento di stacco a massello che aveva consentito lo spostamento della parete dipinta dall'altare maggiore alla nuova ubicazione."}
{"id": "1324275", "revid": "339392", "url": "https://it.wikipedia.org/wiki?curid=1324275", "title": "KVC Westerlo", "text": ""}
{"id": "1324279", "revid": "158286", "url": "https://it.wikipedia.org/wiki?curid=1324279", "title": "Cappella della Tagliata", "text": ""}
{"id": "1324281", "revid": "647919", "url": "https://it.wikipedia.org/wiki?curid=1324281", "title": "Odd Grenland BK", "text": ""}
{"id": "1324282", "revid": "4711", "url": "https://it.wikipedia.org/wiki?curid=1324282", "title": "FC Domagnano", "text": ""}
{"id": "1324283", "revid": "247222", "url": "https://it.wikipedia.org/wiki?curid=1324283", "title": "Vincenzo Santoruvo", "text": "Carriera.\nInizia la carriera nell'A.S.D. Olimpia, societ\u00e0 giovanile di Bitonto per poi passare nel 1993 nel in Serie C2 e successivamente in Serie D collezionando 23 presenze e un gol. Nel 1996 fu acquistato dalla Fidelis Andria in Serie C1. Nella stagione 1997/1998 viene girato in prestito in serie D al Rutigliano.\nNel 1998 viene dato in prestito all' in Serie C1 e colleziona quattordici presenze ma nessun gol. Nel 1999 ritorna alla Fidelis Andria e ci resta fino al 2001, collezionando 29 presenze e 3 gol. A quel punto l'Andria lo cede alla Viterbese sempre in Serie C1 dove in 3 anni colleziona 100 presenze e 19 gol.\nNel 2004 viene acquistato dal Bari e, come prima punta, segna 39 reti in 142 incontri. Con l'arrivo di Antonio Conte termina la sua parentesi barese, in quanto dopo dissidi con l'allenatore viene messo fuori rosa.\nViene acquistato dal Frosinone per la stagione 2008-2009. Con la maglia canarina, nel suo primo anno, colleziona 17 presenze mettendo a segno due marcature (contro Parma e Livorno). Nella stagione successiva giunge in doppia cifra contribuendo alla salvezza frusinate, segnando anche un gol contro il . Il 28 giugno 2013 rescinde con la squadra gialloazzurra.\nA seguito della squalifica legato allo scandalo del calcioscommesse si ritira dal calcio e inizia i corsi per diventare osservatore\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC.\nIl 1\u00ba giugno il procuratore federale Stefano Palazzi richiede per lui tre anni di squalifica.\nIl 18 giugno in primo grado la Commissione Disciplinare della FIGC lo condanna a una squalifica di 6 giornate effettive di gara da scontarsi nella stagione agonistica 2012/2013 per violazione dell'art. 1, comma 1, CGS, cos\u00ec qualificati i fatti a lui addebitati in relazione alla gara Frosinone-Grosseto del 15 maggio 2010.\nAg agosto viene iscritto, insieme ad altri suoi ex compagni del , nel registro degli indagati dalla Procura di Bari per frode sportiva in riguardo ad alcune partite del Bari truccate in passato.\nIl 16 luglio 2013, il calciatore viene condannato in primo grado dalla Commissione Disciplinare Nazionale della FIGC a 3 anni e 6 mesi di squalifica, confermati, poi, anche in appello.\nIl 3 luglio 2014, il TNAS gli conferma la squalifica di 3 anni e 6 mesi.\nIl 30 maggio 2016, in relazione alla partita Bari-Treviso 0-1 del 2007-2008, viene condannato a 8 mesi di reclusione e 8.000 euro di multa con pena sospesa nel processo penale a Bari perch\u00e9 insieme ad altri 7 compagni avrebbe intascato soldi per perdere la partita.\nStatistiche.\nPresenze e reti nei club.\n\"Statistiche aggiornate al 28 aprile 2013.\""}
{"id": "1324284", "revid": "158286", "url": "https://it.wikipedia.org/wiki?curid=1324284", "title": "Cappella di Santa Maria", "text": ""}
{"id": "1324286", "revid": "307923", "url": "https://it.wikipedia.org/wiki?curid=1324286", "title": "Dunfermline Athletic FC", "text": ""}
{"id": "1324288", "revid": "307923", "url": "https://it.wikipedia.org/wiki?curid=1324288", "title": "Dunfermline Athletic", "text": ""}
{"id": "1324290", "revid": "1573940", "url": "https://it.wikipedia.org/wiki?curid=1324290", "title": "Chiesa di Santa Maria in Canonica", "text": "La chiesa di Santa Maria in Canonica \u00e8 un luogo di culto cattolico che si trova nel centro storico di Colle di Val d'Elsa, in provincia di Siena, all'interno dell'arcidiocesi di Siena-Colle di Val d'Elsa-Montalcino.\nStoria.\nNonostante alcune ipotesi di origini notevolmente pi\u00f9 antiche, addirittura paleocristiane, la chiesa appare documentata per la prima volta il 27 novembre 1183 quando viene confermata da papa Lucio III a Mauro abate dell'Abbazia di Spugna; un certo Mercadante, chierico dell'abbazia, era rettore e cappellano alla data 9 dicembre 1218.\nPoco tempo dopo, nel 1224, \u00abin ecclesia S. Marie de Colle\u00bb venne rogato un atto di pace tra il Comune e l\u2019arciprete di Colle \u00abcoram sacerdote Bono priore dicte ecclesie\u00bb, mentre nel 1225 venne fusa la campana, collocata nella torre adiacente alla chiesa, pi\u00f9 antica e adattata a campanile, che reca l\u2019iscrizione: \u00abIldibrandinus senensis fecit hoc opus MCCXXV tempore prioris Bono\u00bb; si pu\u00f2 ritenere che anche Bono, come gi\u00e0 Mercatante, fosse un benedettino dell\u2019abbazia di Spugna.\nNel 1231 un contratto con l\u2019abate di Spugna quale parte contraente venne redatto \u00abColle in claustro Canonice S. Marie\u00bb.\nL\u2019identificazione con la chiesa di S. Maria in Canonica piuttosto che con l\u2019omonima chiesa del borgo di Spugna appare certa, sebbene fino ad epoca recente si sia fatta confusione attribuendo i documenti sopra citati ad entrambe le chiese: sembra rilevante che questa \u00e8 sempre definita come \u00abS. Maria de Colle\u00bb o comunque specificando che si trova a Colle, mentre l'altra \u00e8 sempre indicata nei documenti medievali come \u00abS. Maria de Spongia\u00bb.\nSecondo la tradizione, Arnolfo di Cambio sarebbe nato intorno al 1245 nella casa-torre che da lui prende il nome, distante appunto poche decine di metri dalla Canonica, della quale sarebbe stato parrocchiano. Nella chiesa sono evidenti le varie fasi costruttive ma entro la prima met\u00e0 del XIII secolo doveva aver gi\u00e0 assunto l'aspetto attuale.\nIl 18 ottobre 1232 Gottifredo de' Prefetti, cappellano e delegato papale, vi lesse forse la sentenza di scomunica contro i fiorentini; le nascenti magistrature comunali vi tennero talvolta le proprie assemblee: cos\u00ec nel 1234, allorquando il podest\u00e0 ed i consiglieri del Comune di Colle, radunati \u00abin Canonica S. Marie Castri Abbatis\u00bb, deliberarono circa il pagamento di un prestito; altra testimonianza importante sui primi anni di vita \u00e8 quella del 24 febbraio 1239 quando vi venne redatto l'atto di concessione di autonomia consegnato dal vicario imperiale Pandolfo di Fasianella al comune di Colle.\nLa festa titolare di S. Maria si celebrava nel mese di settembre gi\u00e0 dall\u2019anno 1333. Da un documento del 5 agosto 1335 apprendiamo, inoltre, che il camerlengo del Comune di Colle stanziava annualmente tre lire \u00abCanonice de Colle in festo S. [Marie] de mense septembris\u00bb per l\u2019offerta pubblica di un quantitativo di cera da parte del podest\u00e0, del capitano del popolo e dell\u2019ufficio dei Dodici. Le magistrature comunali colligiane vi partecipavano al completo in veste ufficiale ed eleggevano un loro rappresentante, addetto all\u2019offerta di \u00abunum cereum sive torchium grossum, pictum armis Communis\u00bb, \u00abquod cereum teneatur in tali ecclesia et accendatur quando elevatur corpus Domini Nostri Yeshu Christi donec ipsum cereum durabit ad ipsius reverentiam in celebratione Missarum\u00bb.\nFin dai primi documenti compare con il nome attuale come \"canonica S. Marie\" e nelle decime del 1298-1299 viene indicata anche come \"canonica S. Marie castri Alberti de Colle\". Tuttavia i monaci dell'abbazia di Spugna continuarono a provvedere all'officiatura della chiesa, direttamente o con cappellani esterni, fino a tutto il XIV secolo.\nGrazie al fatto di essere inserita all'interno del castello di Colle, la chiesa godette di buone rendite sempre comprese tra le 3 e le 6 lire annue tra il 1275 e il 1356, oltretutto esentasse. La situazione economica miglior\u00f2 ancora nel corso del XIV secolo, periodo in cui ricevette diverse donazioni testamentarie che furono usate per realizzare delle modifiche architettoniche; ad esempio il 25 febbraio 1396 con i soldi ricavati dalla donazione di Piero di Luca venne costruita la cappella di santa Maria mentre con i soldi di Piero Capocchi da Colle il 19 gennaio 1400 venne fondata una cappella dedicata alla Santissima Annunziata.\nNel corso del XV secolo divenne anche l'oratorio del Comune e vi fu collocata la campana detta \"la Martinella\", fusa nel 1351 e strappata dai Senesi in battaglia. Nella prima met\u00e0 del XV secolo fu dato incarico a Pier Francesco Fiorentino di realizzare un affresco da farsi sulla parete destra e raffigurante \"Dio Padre benedicente\". Nel 1551 aveva il titolo di prioria e nel suo popolo vivevano 104 abitanti che aumentarono nei secoli seguenti. Dopo l'elevazione di Colle a citt\u00e0 e conseguente istituzione della diocesi, il rettore della chiesa Don Cheluzzo Fani fece restaurare l'interno: venne realizzato un soffitto a stuoia, furono fatti degli stucchi e aperte nuove finestre, tutti i lavori erano conclusi il 3 maggio 1603 quando il vescovo Usimbardo Usimbardi la consacr\u00f2. Pochi anni dopo, nel 1607, il campanile fu arricchito da una terza campana.\nNel 1937 venne iniziata una campagna di restauri diretta dal professor Ferdinando Silva che portarono alla rimozione di ogni intervento barocco. Altri restauri all'interno sono stati fatti nel 1994.\nArchitettura e patrimonio artistico.\nLa chiesa \u00e8 situata a Colle alta in via del Castello e consiste in un edificio ad aula unica coperto a tetto.\nEsterno.\nLa chiesa presenta un paramento murario in travertino, arenaria e calcare spugnoso i cui conci sono disposti su corsi orizzontali e paralleli, alcune volte alternati a corsi di mattoni.\nLa facciata, rivolta a oriente, \u00e8 a capanna e oltre al portale presenta una rosone posto tra il portale stesso e la cuspide; la facciata \u00e8 visibilmente divisa in due parti grazie all'uso di materiali diversi che le danno un aspetto diacronico. La parte inferiore \u00e8 la pi\u00f9 antica ed \u00e8 stata realizzata con conci di arenaria. In questa parte si apre il portale architravato con lunetta monolitica; l'archivolto con estradosso leggermente rialzato secondo lo stile pisano- volterrano presenta una ghiera in mattoni e pietra modanata. Nella parte superiore il paramento murario \u00e8 bicromo e realizzato mediante l'alternanza tra una fila di conci di travertino e tre file di mattoni, il tutto inquadrato tra due lesene. Nel mezzo si apre il rosone a ruota di carro i cui raggi sono in marmo e la ghiera \u00e8 costituita da mattoni e travertino. Il coronamento \u00e8 fatto mediante una serie di archetti disposti simmetricamente, questa parte \u00e8 stata realizzata negli anni trenta del XX secolo.\nNella fiancata visibile dalla piazza le due fasi costruttive sono ancora pi\u00f9 evidenti. La pi\u00f9 antica \u00e8 quelle corrispondente al basamento e alla parte destra. Questa parte \u00e8 realizzata mediante l'uso di arenaria dorata e qui si apriva un portale di cui \u00e8 visibile solo la parte superiore con l'architrave in travertino sostenente una lunetta monolitica e un arco a tutto sesto, questa porta risale al XIV secolo e serviva per accedere dalla cappella sotterranea. La parte pi\u00f9 vicina alla facciata \u00e8 pi\u00f9 tarda ed \u00e8 bicroma. \u00c8 aperta da una monofora a doppio sguancio con archivolto in cotto. Una finestra simile si trova pi\u00f9 a destra ed \u00e8 frutto del restauro novecentesco. Nel fianco meridionale si aprono due monofore identiche a quelle del fianco opposto e un portale che d\u00e0 accesso all'orto.\nLa tribuna \u00e8 la parte pi\u00f9 antica e in origine era usata come abitazione collegata alla torre. La torre \u00e8 stata trasformata in campanile entro il primo quarto del XIII secolo ed \u00e8 realizzata con arenaria al piano terra e con travertino spugnoso nei piani superiori. Al piano terreno era aperta da due portali ad arco crescente; in seguito la torre fu aperta da una bifora in cotto. A destra della torre si trova un basso edificio dotato di un ampio portale con arco estradossato riferibile al XII secolo.\nInterno.\nL'interno \u00e8 coperto a capriate lignee. Qui si ripete la stessa muratura visibile di fuori.\nAll'interno, la grande pala quattrocentesca a edicola dell'altare maggiore con al centro la \"Madonna col Bambino e i santi Giovanni Battista, Lorenzo, Marco e Nicola\", di Pier Francesco Fiorentino (XV secolo).\nVi si osservano anche tracce di affreschi molto deteriorati."}
{"id": "1324291", "revid": "307923", "url": "https://it.wikipedia.org/wiki?curid=1324291", "title": "Dunfermline F.C.", "text": ""}
{"id": "1324293", "revid": "1573940", "url": "https://it.wikipedia.org/wiki?curid=1324293", "title": "Pieve di Santa Maria a Carli", "text": "La pieve di Santa Maria a Carli \u00e8 un edificio sacro che si trova nel territorio comunale di Murlo, in localit\u00e0 Pieve a Carli.\nStoria e descrizione.\nDenominata \"pieve vecchia\" per distinguerla da quella di San Fortunato, mantenne a lungo la devozione dei fedeli per l'immagine della Madonna col Bambino e santi di Andrea di Niccol\u00f2. La tavola, menomata dei due santi laterali e della parte inferiore del pannello centrale, \u00e8 oggi esposta nella chiesa di Vescovado. A testimonianza della grande venerazione di popolo rimane una complessa macchina processionale in legno, intagliata nel Settecento, che conteneva il dipinto nelle sue uscite per le campagne circostanti. L'edificio \u00e8 preceduto da un atrio a tre arcate in mattoni; l'interno, a pianta unica, conserva i tre altari settecenteschi di stucco bianco, ornati da sculture dell'Arrighetti."}
{"id": "1324295", "revid": "339392", "url": "https://it.wikipedia.org/wiki?curid=1324295", "title": "F.C. Utrecht", "text": ""}
{"id": "1324297", "revid": "580197", "url": "https://it.wikipedia.org/wiki?curid=1324297", "title": "DOS Utrecht", "text": ""}
{"id": "1324298", "revid": "580197", "url": "https://it.wikipedia.org/wiki?curid=1324298", "title": "Door Oefening Sterk", "text": ""}
{"id": "1324303", "revid": "110157", "url": "https://it.wikipedia.org/wiki?curid=1324303", "title": "Chiesa di San Pietro (Colle di Val d'Elsa)", "text": "La chiesa di San Pietro \u00e8 un luogo di culto cattolico che si trova a Colle di Val d'Elsa, in provincia di Siena, all'interno dell'arcidiocesi di Siena-Colle di Val d'Elsa-Montalcino.\nStoria e descrizione.\nCon l'annesso monastero delle Oblate agostiniane fu edificata da Pietro Usimbardi, vescovo di Arezzo e fratello di Usimbardo, primo vescovo di Colle, su progetto di Giorgio Vasari il giovane.\nNel 1606 venne terminato il monastero e nel 1610 la chiesa.\nLa facciata della chiesa presenta un portale in bugnato liscio con timpano spezzato, un occhio semicircolare e nella parte alta lo stemma Usimbardi. \nL'architrave reca la seguente iscrizione: \u201cB PETRO AP.LORUM PRINC RDNO PETRUS USIMBARD. ARETII EPS D.\u201d ed ai lati: Anno Domini MDCX.\nI tre altari che ornano la semplice aula conservano le tele originali: all'altar maggiore, la seicentesca \"\"Assunzione della Madonna\" \u00e8 attribuita a Pier Dandini; l'immagine seicentesca di \"San Nicola di Bari\" sull'altare sinistro deriva probabilmente da un'antica icona; al senese Annibale Mazzuoli va riferita la tela seicentesca dedicata a \"San Carlo\"\"."}
{"id": "1324306", "revid": "339392", "url": "https://it.wikipedia.org/wiki?curid=1324306", "title": "EfB Esbjerg", "text": ""}
{"id": "1324307", "revid": "122696786", "url": "https://it.wikipedia.org/wiki?curid=1324307", "title": "Labid", "text": "Nacque infatti negli ultimi decenni del secolo VI e in parte nell'et\u00e0 in cui ormai l'Islam si andava sempre pi\u00f9 affermando, morendo nel 660 in et\u00e0 avanzata. \nSappiamo che, ancor giovane, si rec\u00f2 con una delegazione della sua trib\u00f9 ad al-H\u012bra per patrocinare le ragioni della sua trib\u00f9, i Ban\u016b \u02bf\u0100mir b. \u1e62a\u02bf\u1e63a\u02bfa, davanti al re Ab\u016b Q\u0101b\u016bs al-Nu\u02bfm\u0101n (m. 602) al cui cospetto recit\u00f2 un rajaz satirico, poesia che convinse il sovrano delle regioni dei contribuli di Lab\u012bd. \nLa conversione all'Islam sarebbe avvenuta nel 630 circa quando, sempre con una delegazione, si rec\u00f2 a Medina per stringere un'alleanza con il profeta Maometto, incontro che segn\u00f2 la sua vita. Infatti si convert\u00ec all'Islam e, secondo alcune tradizioni, smise di comporre versi, notizia messa in dubbio da alcuni studiosi come Carl Brockelmann, dato che in molti suoi versi si riscontrano tracce di motivi coranici. Comunque in punto di morte, avvenuta a Kufa dove si era da tempo ritirato, indirizz\u00f2 alle figlie alcuni versi in cui le sollecitava a non piangerlo, ma a ricordare le sue virt\u00f9. \nIl suo \"d\u012bw\u0101n\" comprende 55 poesie e numerosi frammenti per un totale di versi. Si tratta in gran parte, come \u00e8 evidente anche nella sua \"mu\u02bfallaqa\" di poesia in cui il poeta celebra le lodi della sua trib\u00f9. \nBibliografia.\nLa fonte principale per le vicende della sua vita \u00e8, come al solito, il \"Kit\u0101b al-Aghan\u012b\", vol. XIV. pp. 90-98."}
{"id": "1324309", "revid": "486946", "url": "https://it.wikipedia.org/wiki?curid=1324309", "title": "NS\u00cd Runavik", "text": ""}
{"id": "1324311", "revid": "1031941", "url": "https://it.wikipedia.org/wiki?curid=1324311", "title": "Above the Light", "text": "Above the Light \u00e8 l'album di debutto del gruppo musicale death metal italiano Sadist, pubblicato nel 1993."}
{"id": "1324312", "revid": "600229", "url": "https://it.wikipedia.org/wiki?curid=1324312", "title": "Scala cinese", "text": ""}
{"id": "1324313", "revid": "320578", "url": "https://it.wikipedia.org/wiki?curid=1324313", "title": "FC Copenhagen", "text": ""}
{"id": "1324321", "revid": "599013", "url": "https://it.wikipedia.org/wiki?curid=1324321", "title": "Chiesa di Sant'Agostino (Colle di Val d'Elsa)", "text": "La chiesa di Sant'Agostino \u00e8 un luogo di culto cattolico che si trova a Colle di Val d'Elsa, in provincia di Siena, all'interno dell'arcidiocesi di Siena-Colle di Val d'Elsa-Montalcino.\nStoria.\nEdificata nel 1305, fu trasformata a partire dal 1531, sulla base di disegni di Antonio da Sangallo il Vecchio, che ridusse in tre navate lo spazio unitario medievale.\nDescrizione.\nEsterno.\nEsternamente sono evidenti resti della costruzione medievale, soprattutto nella facciata e nell'area absidale. La facciata, rimasta incompiuta all'altezza dell'architrave del portale gotico, presenta una struttura a salienti e, nella parte inferiore, un paramento murario in blocchi di pietra chiara. Al centro, si trova il portale, leggermente strombato, con tracce della prevista lunetta ogivale; al di sopra di essa, vi \u00e8 il piccolo rosone circolare.\nLungo il fianco sinistro della chiesa, si trova il campanile, costruito nel XX secolo su progetto di Antonio Salvetti; \u00e8 in stile neogotico e presenta tre ordini di finestre: monofore in quello inferiore, bifore in quello mediano e trifore in quello superiore. Sulla parte posteriore dell'abside, \u00e8 visibile un'alta bifora gotica murata.\nInterno.\nL'interno della chiesa \u00e8 frutto dei restauri del XVI secolo ad opera di Antonio da Sangallo il Vecchio e si presenta in stile rinascimentale, con pianta a croce latina.\nIl piedicroce \u00e8 diviso in tre navate da archi a tutto sesto poggianti su colonne tuscaniche. La navata centrale \u00e8 coperta con volta a botte lunettata ed \u00e8 priva di scansione in campate; invece, ciascuna delle due navate laterali, \u00e8 composta da sette campate coperte con volta a botte trasversale e divise da archi a tutto sesto a ridosso dei quali si appoggiano le colonne. Oltre il transetto, in corrispondenza della navata centrale, si trova l'abside quadrangolare, con volta a padiglione e stalli lignei del coro. Alla sua destra vi \u00e8 la cappella Bertini, con apparato decorativo marmoreo e volta con stucchi.\nAll'interno, la quattrocentesca \"Madonna col Bambino\" di Taddeo di Bartolo, la \"Deposizione e santi\" di Ridolfo del Ghirlandaio (1519), il \"Martirio di santa Caterina d'Alessandria\" di Giovan Battista Pozzo, una \"Piet\u00e0 e santi\" del Cigoli, l'edicola in marmo di Baccio da Montelupo, che contiene un affresco quattrocentesco con la \"Madonna in trono\".\nBibliografia.\n\"Il Chianti e la Valdelsa senese\", collana \"I Luoghi della Fede\", Milano, Mondadori, 1999, pp.\u00a071 \u2013 73. ISBN 88-04-46794-0"}
{"id": "1324323", "revid": "281294", "url": "https://it.wikipedia.org/wiki?curid=1324323", "title": "Brann", "text": ""}
{"id": "1324324", "revid": "287204", "url": "https://it.wikipedia.org/wiki?curid=1324324", "title": "Dnipro (disambigua)", "text": ""}
{"id": "1324327", "revid": "110157", "url": "https://it.wikipedia.org/wiki?curid=1324327", "title": "Chiesa di Santa Caterina (Colle di Val d'Elsa)", "text": "La chiesa di Santa Caterina \u00e8 un luogo di culto cattolico che si trova a Colle di Val d'Elsa, in provincia di Siena, all'interno dell'arcidiocesi di Siena-Colle di Val d'Elsa-Montalcino.\nDocumentata dalla fine del XIII secolo, \u00e8 stata successivamente trasformata nel XVIII secolo.\nDescrizione.\nDella struttura romanica resta un portale laterale, interessante per la tipologia dell'architrave, realizzato da conci di arenaria incastrati a formare una decorazione. La facciata \u00e8 a capanna ed ha il portale in bugnato con il timpano triangolare e una finestra semicircolare.\nL'interno \u00e8 un'aula rettangolare con volte a crociera, l'area presbiteriale \u00e8 leggermente rialzata e preceduta da una trabeazione sostenuta da due imponenti colonne tuscaniche. Di grande interesse \u00e8 il gruppo scultoreo in terracotta policromata nell'attiguo oratorio della Compagnia della Croce, raffigurante il \"Compianto sul Cristo morto\" di Zaccaria Zacchi (inizio XVI secolo)."}
{"id": "1324329", "revid": "767487", "url": "https://it.wikipedia.org/wiki?curid=1324329", "title": "Karl Alvarez", "text": "\u00c8 il bassista dei Descendents e degli ALL, la band che nacque dopo il secondo scioglimento dei Descendents, nel 1989. Alvarez si un\u00ec ai Descendents dopo la pubblicazione del loro disco Enjoy!, lasciando la sua precedente band, i The Massacre Guys. Ha suonato in tutti gli album degli ALL e su \"ALL\", \"Everything Sucks\" e \"Cool to Be You\" dei Descendents. Suona il basso senza plettro e fa da seconda voce nei live (raramente anche la prima come in \"Cause\"). Da quando \u00e8 entrato a far parte dei Descendents \u00e8 diventato uno dei principali songwriter della band. Nell'estate del 2006 si un\u00ec ai Gogol Bordello per il Vans Varped Tour e per il Festival di Reading e Leeds ed alla fine dello stesso anno suon\u00f2 nel disco di ritorno dei Lemonheads. L'11 agosto del 2007 venne colpito da un attacco cardiaco ed \u00e8 stato ricoverato in attesa di continuare il tour alla fine del 2007"}
{"id": "1324330", "revid": "339392", "url": "https://it.wikipedia.org/wiki?curid=1324330", "title": "\u00c5tvidaberg FF", "text": ""}
{"id": "1324334", "revid": "125879162", "url": "https://it.wikipedia.org/wiki?curid=1324334", "title": "L'isola dei famosi (quarta edizione)", "text": "La quarta edizione del reality show L'isola dei famosi \u00e8 andata in onda dal 13 settembre all'8 novembre 2006 in prima serata su Rai 2, sempre con la conduzione di Simona Ventura per il quarto anno consecutivo, affiancata in studio da vari opinionisti per ogni puntata e con la partecipazione dell'inviato Paolo Brosio. \u00c8 durata 57 giorni, ha avuto 19 naufraghi e 9 puntate e si \u00e8 tenuta presso Cayos Cochinos (Honduras). \nIl luogo in cui i novelli naufraghi dovranno vivere \u00e8 il gruppo insulare Cayos Cochinos situati a circa 30 km a nord-est di La Ceiba sulla costa settentrionale dell'Honduras.\nL'edizione si \u00e8 conclusa con la vittoria di Luca Calvani, che si \u00e8 aggiudicato il montepremi di 200\u00a0000 \u20ac.\nLa nuova Location.\n\"Cayo Paloma\".\n\u00c8 una piccola isola nella cui parte centrale c'\u00e8 una \"mini selva\" dove ci sono soltanto palme. Quest'isola \u00e8 circolare, per cui si pu\u00f2 fare il giro completo camminando per soli 5 minuti o meno. C'\u00e8 carenza di cibo perch\u00e9 non si possono raccogliere le noci di cocco delle palme a meno che si trovino sul suolo, infatti quest'isola \u00e8 una riserva naturale protetta dal governo dell'Honduras e pertanto l'unico modo per mangiare \u00e8 pescare. Uno dei vantaggi posseduti \u00e8 l'esiguit\u00e0 di zanzare ed animali.\n\"Playa Uva\".\nSpiaggia ostile dove i concorrenti dovettero alloggiare quasi alla fine del programma. Deve il nome ai frutti degli alberi della sua riva.\n\"Palafitta\".\nLa palafitta \u00e8 una piattaforma di legno di circa 25 metri quadrati con una piccola capannina. In essa doveva alloggiare uno dei concorrenti per una settimana isolato dal resto del gruppo. Quella che in principio era una dura prova, si trasform\u00f2 in un luogo dove liberarsi dalla terribile convivenza, dalla ripartizione del cibo e dalla nomination perch\u00e9 il leader mai nominava e mandava alla palafitta la stessa persona nella stessa settimana. I finalisti vissero riuniti in essa durante le due ultime settimane.\nI naufraghi.\nL'et\u00e0 dei concorrenti si riferisce al momento dello sbarco sull'isola.\nTabella delle nomination e dello svolgimento del programma.\nLegenda\nNota 1: Il giorno 25 settembre Domiziana Giordano si ritira dal gioco per problemi di relazione con gli altri membri, al suo posto entra in gioco Den Harrow.\nNota 1.1: Il giorno 27 settembre Kris &amp; Kris si ritirano dal gioco per un'incomprensione con gli autori vengono sostituite da Marina Occhiena.\nNota 2: Il giorno 13 ottobre Den Harrow si ritira dal gioco per continue liti con gli altri concorrenti, viene sostituito da Linda Santaguida.\nNota 3: Il giorno 18 ottobre Massimo Ceccherini viene squalificato dal gioco per aver bestemmiato in diretta televisiva. Viene sostituito da Leone Di Lernia.\nNota 4: Dopo l'eliminazione di Leone Di Lernia, i concorrenti sono tenuti a fare due nomi, i 3 pi\u00f9 votati andranno al televoto, dopo che uno sar\u00e0 eliminato il giorno stesso gli altri due rimangono al televoto per la settimana successiva.\nNota 5: Il voto del pubblico non \u00e8 pi\u00f9 per \"chi vuoi eliminare\" ma per \"chi vuoi che vinca\".\nLa palafitta e la serie di ritiri.\nA sorpresa, nel corso della prima puntata dello show, viene annunciata la presenza di un altro \"concorrente\". Si tratta del cantante Giuseppe Cionfoli, ma che in realt\u00e0 non \u00e8 un vero e proprio concorrente quanto piuttosto una \"riserva\", destinata ad entrare in gioco solo nel caso in cui uno dei partecipanti al reality si ritiri. Nel frattempo il suo luogo di permanenza \u00e8 una palafitta sul mare, a pochi metri dalla spiaggia (questo per evitare che arrivino naufraghi \"in forma\"), novit\u00e0 in questa edizione. Allo scadere delle due prime settimane di permanenza, la riserva sar\u00e0 sfidata da un'altra per la permanenza sulla palafitta. Ma nella puntata del 20 settembre 2006, Giuseppe Cionfoli si ritira dalla palafitta (dopo un solo giorno di permanenza) ed entra al suo posto la star della discomusic degli anni ottanta Den Harrow; da allora ci sar\u00e0 una lunga serie di ritiri che si aggiunge alle eliminazioni decise dal televoto.\nIl 25 settembre, Domiziana Giordano, dichiarando di subire pressioni psicologiche da Ceccherini che l'ha aggredita prima dell'inizio del programma (episodio confermato da Fernanda Lessa e Kris &amp; Kris nonostante l'incredulit\u00e0 della conduttrice, ma smentito da Paolo Brosio e da altri concorrenti, non si conosce perci\u00f2 la verit\u00e0), prende la decisione di ritirarsi, e viene sostituita due giorni dopo da Harrow, che raggiunge l'isola. Lo stesso 27 settembre arriva la nuova riserva Marina Occhiena, e anche per lei la permanenza \u00e8 brevissima: difatti Kris &amp; Kris, a seguito del rocambolesco esito della \"prova leader\" della settimana (dove la statunitense Kristen Grove, arrivata prima, si \u00e8 fermata all'ultimo momento lasciando via libera a Luca Calvani e provocando le polemiche degli altri naufraghi e l'annullamento della prova), riconoscono il proprio errore e, dichiarando di aver sottovalutato la parte \"televisiva\" del programma e di averne sopravvalutato quella avventurosa, decidono di ritirarsi, e 2 ore dopo arriva al loro posto l'ex cantante dei Ricchi e poveri.\nIl 4 ottobre successivo arriva sulla palafitta la quarta riserva: si tratta di Simona Tagli che si ritira dopo 2 giorni per problemi di salute. Al suo posto entrano due riserve: il comico Sergio Vastano e Linda Santaguida, ex schedina di Quelli che il calcio. Il 13 ottobre, dopo numerose discussioni con i compagni di avventura, si ritira dal gioco anche Den Harrow. Il 18 ottobre, dopo l'eliminazione della Pierelli col televoto, dalla palafitta sulla spiaggia arriva la Santaguida.\nLo stesso giorno arriva il settimo inquilino sulla palafitta: il cantante Leone Di Lernia che fa compagnia a Vastano. In seguito ad una presunta bestemmia pronunciata in diretta (ma mai udita chiaramente in trasmissione) viene espulso Massimo Ceccherini e sulla spiaggia arrivano i due reduci della palafitta, in prova per il posto di concorrente. Nella puntata del 25 ottobre il pubblico decide di far rimanere sull'isola Leone Di Lernia, Ceccherini chiede pubblicamente scusa per la bestemmia della puntata precedente che ne ha causato la squalifica. In seguito il reality non vivr\u00e0 altri momenti particolari."}
{"id": "1324335", "revid": "123213676", "url": "https://it.wikipedia.org/wiki?curid=1324335", "title": "Le tre campane", "text": "Le tre campane \u00e8 il secondo album della Schola Cantorum, pubblicato nell'autunno del 1975.\nL'album.\nIl gruppo era reduce dal grande successo del 45 giri \"Le tre campane\", cover di \"Wenn die Abendglocken l\u00e4uten\", colonna sonora dell'omonimo film del 1951 composta da Willy Schmidt-Genter, gi\u00e0 interpretata in francese da \u00c9dith Piaf col titolo di \"Les trois cloches\" e in inglese dai The Browns col titolo di \"Three Bells\" e gi\u00e0 incisa nel 1968 dagli Hoods in italiano con un testo differente; il testo ripreso dalla Schola Cantorum racconta la storia della vita di un uomo attraverso il suono delle campane del villaggio, che rintoccano nelle occasioni principali (la nascita, il matrimonio e la morte).\nIl secondo album del gruppo prende il titolo da questa canzone e riscuote successo come il precedente; sono da citare una cover di \"Annie's song\" di John Denver (tradotta in italiano da De Angelis, diventa \"Caterina\") e \"L'aquilone\", una canzone scritta da Marco Luberti.\nPer la prima volta compaiono anche alcune canzoni scritte da componenti del gruppo oltre a De Angelis, e cio\u00e8 Alberto Cheli e Aldo Donati.\nGli arrangiamenti sono di Sergio Rendine e la produzione di Paolo Dossena, collaboratore di Lilly Greco e proprietario della \"Delta\", casa di produzione musicale.\nQuesto disco \u00e8 stato ristampato in cd nel 2002.\nFormazione.\nCome nell'album precedente, anche in quest'album la formazione della \"Schola Cantorum\" \u00e8 costituita da:"}
{"id": "1324336", "revid": "20973", "url": "https://it.wikipedia.org/wiki?curid=1324336", "title": "Qu\u00e9bec City", "text": ""}
{"id": "1324338", "revid": "773636", "url": "https://it.wikipedia.org/wiki?curid=1324338", "title": "Convento di San Francesco (Colle di Val d'Elsa)", "text": "Il convento di San Francesco si trova a Colle Val d'Elsa.\nStoria e descrizione.\nNel 1229 fu concesso al Beato colligiano Pietro Gargalini, francescano, il permesso di costruire un oratorio. In quell'anno, con apposita Bolla, papa Gregorio IX delegava il Padre Priore dei Domenicani di Siena di benedire la posa della prima pietra. Fu pertanto uno dei primi insediamenti francescani in Toscana.\nLo stile della chiesa rispettava i canoni francescani, che volevano le chiese essenziali e severe, con pareti spoglie e tetto a vista. La \u201cchiesa fienile\u201d o \u201ca capanna\u201d trovava nella Chiesa di San Francesco un esempio fedele. \nQuattro monofore ogivali si aprivano su ciascuna parete, mentre una, pi\u00f9 grande, si trovava sopra il portale di ingresso.\nLa volta del coro, secondo alcuni documenti del 1336, doveva essere affrescata.\nOtto capriate costituivano la copertura lignea del tetto che doveva essere coperto da un tavolato decorato.\nIl Convento doveva essere dotato di due chiostri.\nNel 1338 fu ultimata la costruzione del ponte, a nove arcate, che collega il convento alla citt\u00e0.\nDanneggiata durante l'assedio di Colle da parte delle truppe del Duca Alfonso di Calabria del 1479, fu nuovamente consacrata nel 1485.\nVersando in stato di degrado, nel corso del Settecento sub\u00ec necessari lavori di restauro, con i tamponamenti delle finestre laterali e la loro sostituzione con finestroni rettangolari e la realizzazione di una volta.\nAlcune delle vetrate che ornavano la chiesa furono tolte ed utilizzate per altre chiese: la vetrata con Santa Caterina, tolta nel 1736, \u00e8 ora presso la Chiesa di Santa Caterina in Colle Alta, mentre le vetrate raffiguranti San Lodovico e San Biagio si trovano ora presso il Duomo di Siena.\nIl ciclo pittorico presente sulle pareti \u00e8 stato, nel corso del tempo, coperto da imbiancature.\nRisale al 1740 il monumento funebre del musicista ed organista del Convento Antonio Giacobbi.\nNel periodo dal 1767 al 1809 il Convento ha svolto anche la funzione di Ospedale pubblico ed il chiostro fu utilizzato per la sepoltura dei morti.\nNel 1866 il Convento fu soppresso e le sue opere d'arte rimosse: \"San Ludovico di Tolosa\" e \"San Francesco\" da un polittico di Lippo Memmi, la \"Madonna con Bambino\" di Sano di Pietro e la \"Madonna con Bambino con i Santi Domenico e Francesco\" di Pier Francesco Fiorentino si trovano ora presso la Pinacoteca Nazionale di Siena. Fino al 1883 \u00e8 stato utilizzato anche come caserma militare subendo notevoli danni. Nello stesso anno il Convento fu nuovamente restaurato e per breve tempo destinato a sede delle Missioni estere dei PP.MM.CC. di San Francesco.\nLa destinazione a Seminario Vescovile risale al 1940 per volere del Vescovo di Colle di Val d'Elsa Francesco Niccoli, che nel 1937 acquis\u00ec i locali ed inizi\u00f2 una nuova ristrutturazione.\nUn ultimo restauro \u00e8 avvenuto nel 1992 ed ha consentito di riscoprire parte degli originari affreschi attribuibili a Cennino Cennini, a Giovanni Maria Tolosani ed a Pier Francesco Fiorentino."}
{"id": "1324343", "revid": "767487", "url": "https://it.wikipedia.org/wiki?curid=1324343", "title": "Convenzione matrimoniale", "text": "Nell'ordinamento giuridico italiano la convenzione matrimoniale \u00e8 il contratto con il quale i coniugi stabiliscono un regime patrimoniale coniugale diverso dalla comunione legale, e cio\u00e8 il regime di separazione dei beni o di comunione convenzionale.\n\u00c8 disciplinata negli articoli 162-166 del Codice civile. Deve essere stipulata in forma di atto pubblico. Pu\u00f2 essere stipulata prima del matrimonio, all'atto del matrimonio o durante lo svolgimento del matrimonio."}
{"id": "1324347", "revid": "773636", "url": "https://it.wikipedia.org/wiki?curid=1324347", "title": "Santuario della Madonna delle Grazie (Colle di Val d'Elsa)", "text": "Il Santuario della Madonna delle Grazie \u00e8 un luogo di culto cattolico che si trova lungo la via Volterrana nella frazione Le Grazie, nel comune di Colle Val d'Elsa, in provincia di Siena, all'interno del territorio dell'arcidiocesi di Siena-Colle di Val d'Elsa-Montalcino.\nStoria.\nIn origine il santuario fu un oratorio fatto costruire dai fratelli Iacopo (o Jacopo Luci) e Luparello Luci nel XV secolo, forse su una preesistente struttura del XIV secolo. Nel XV secolo, Alberto di Gregorio Luci fece costruire l'Altare maggiore intagliato di legno. L'oratorio fu ampliato e trasformato in un convento nel 1501 dal nipote di Luparello, Giovanni Luci di Antonio.\nFino al 1570 il convento ospit\u00f2 l'ordine mendicante dei padri Amedeisti (Minori Osservanti di San Francesco), e quando quell'ordine fu soppresso per volont\u00e0 di papa Pio V, pass\u00f2 per decisione del comune di Colle ai padri leccetani (Padri Agostiniani della congregazione di Lecceto, vicino a Siena). I leccetani mantennero il controllo del convento fino al 1783, anno delle soppressioni leopoldine.\nIn occasione delle soppressioni leopoldine, il convento di Santa Maria delle Grazie fu degradato a parrocchia, aggregando al titolo di \"Santa Maria delle Grazie\" quello di \"Sant'Andrea a Strada\", antica chiesa sotto il patronato della famiglia Luci nella vicina frazione di Sant'Andrea, menzionata in alcune bolle pontificie indirizzate agli ecclesiastici di Colle, tra i quali nel 1112 Teuzzone, arciprete di Colle e pievano d'Elsa. San'Andrea a Strada venne soppressa e parzialmente demolita, e ricostruita in seguito.\nDescrizione.\nLa facciata della chiesa \u00e8 a capanna, con paramento murario in laterizio. Al centro, si trova il portale con cornice in pietra e lunetta semicircolare, sormontato da un piccolo rosone circolare cinto da una ghirlanda in ceramica di scuola robbiana, risale al periodo rinascimentale.\nAll'interno vi \u00e8 un ciclo di affreschi di scuola fiorentina del XVI secolo; una \"Madonna con Bambino e santa Caterina d'Alessandria, san Giorgio e santa Caterina d'Alessandria, i santi Sebastiano e Rocco\", ed una \"Madonna con Bambino con sant' Antonio Abate\". Tra le pitture degli altari, una \"Madonna con Bambino ed i santi Agostino e Monica\" del XVII - XVIII secolo. All'interno della chiesa vi sono inoltre affreschi del colligiano Giovanni Maria Tolosani (XVI secolo). Sopra l'altare maggiore si trova l'affresco con la \"Madonna delle Grazie\" del XVII secolo.\nTra la chiesa e la canonica si trova il semplice ma elegante chiostro rinascimentale in cotto, in seguito rimaneggiato."}
{"id": "1324374", "revid": "590", "url": "https://it.wikipedia.org/wiki?curid=1324374", "title": "Torino Rebaudengo", "text": ""}
{"id": "1324379", "revid": "15756", "url": "https://it.wikipedia.org/wiki?curid=1324379", "title": "Pieve di Coriano", "text": "Pieve di Coriano (\"La P\u00e9f\" in dialetto basso mantovano) \u00e8 una frazione geografica di Borgo Mantovano in provincia di Mantova. L'originaria denominazione di Pieve fu trasformata nell'attuale nel 1867.\nStoria.\nA seguito della fusione dei comuni dal 1\u00ba gennaio 2018 \u00e8 parte del Comune di Borgo Mantovano. L'unificazione mette fine ad una divisione da Revere voluta dai governanti tedeschi dell\u2019allora Regno Lombardo-Veneto il 12 febbraio 1816.\nIl 22 ottobre 2017, in concomitanza con il referendum regionale sull'autonomia, si svolse un referendum per la fusione tra i tre comuni mantovani (Revere, Pieve di Coriano e Villa Poma) a cui si espresse favorevolmente il 56,58% dei votanti. In occasione del referendum gli elettori scelsero anche la denominazione del nuovo comune, scegliendo fra le diverse proposte di Borgo Mantovano, Borgoltrep\u00f2 oppure Riva Mantovana.\nSimboli.\nLo stemma del comune di Pieve di Coriano, concesso con decreto del presidente della Repubblica dell'11 aprile 1986, si blasonava:\nGeografia fisica.\nPieve di Coriano sorge sulla destra del Po, la sua estensione territoriale \u00e8 di e fa parte del consorzio Oltrep\u00f2 Mantovano.\nMonumenti e luoghi d'interesse.\nChiesa di Santa Maria Assunta.\nLa chiesa romanica di Pieve venne costruita attorno al 1100, tradizionalmente attribuita alla volont\u00e0 di Matilde di Canossa.\nChiesa di San Martino di Regnara.\nAltra chiesa presente sul territorio di Pieve \u00e8 San Martino di Regnara risalente al 1700, situata nei pressi dell'argine del fiume Po.\nPiazze.\nNel paese si trovano tre piazze: piazza Antonio Gramsci, ove sono situati il municipio e la chiesa, piazza Aldo Moro dove si trovano le scuole e l'oratorio.\nIstruzione.\nNel paese sono presenti la scuola primaria \"Giovanni Pascoli\", la nuova scuola dell'infanzia e l'asilo nido comunale \"C'era una volta\", gestito dalla cooperativa sociale \"Ai Confini\" onlus.\nBiblioteca \"Giovanni Falcone e Paolo Borsellino\".\nLa biblioteca \u00e8 stata inaugurata nel 2006; vi si trovano: una sezione per bambini, una sala computer e una sala studio. Questa \u00e8 collegata con la rete delle biblioteche mantovane. Ai lettori \u00e8 anche riservata una sezione online per ottenere il prestito di libri e controllare la propria situazione di lettore.\nSport.\nCentro sportivo.\nIl centro sportivo \"Oprando Formigoni\" \u00e8 composto da una palestra, due campi da calcio e un campo da basket. Nell'area davanti alla palestra si trova un campo da tennis e da calcetto.\nL'attracco sul Fiume Po.\nIn localit\u00e0 Paleotta, seguendo l'argine maestro est si trova l'attracco fluviale di Pieve. L'opera \u00e8 stata inaugurata nel 2005 ed \u00e8 attrezzata con area camper, parcheggio e ampia area verde. La gestione \u00e8 affidata all'associazione di volontariato pievese \"Il Cormorano\".\nOspedale Carlo Poma.\nPieve ospita l'ospedale \"Carlo Poma\" che copre il bacino d'utenza del destra Secchia. Fu inaugurato nel 1997 a seguito della soppressione degli ospedali dei comuni vicini."}
{"id": "1324384", "revid": "773636", "url": "https://it.wikipedia.org/wiki?curid=1324384", "title": "Abbazia di Santa Maria Assunta (Colle di Val d'Elsa)", "text": "Labbazia di Santa Maria Assunta \u00e8 un luogo di culto cattolico che si trova in localit\u00e0 Coneo, nel comune di Colle di Val d'Elsa, in provincia di Siena, nel territorio dell'arcidiocesi di Siena-Colle di Val d'Elsa-Montalcino.\nStoria.\nSituata nei pressi dell'incrocio tra il tracciato collinare della via Francigena e la via Volterrana, venne fondata intorno all'anno 1000 e subito adott\u00f2 la regola benedettina. Il pi\u00f9 antico documento riguardante l'abbazia \u00e8 il suo registro necrologico dal quale \u00e8 possibile estrarre delle informazioni sulla vita interna del monastero. In data 15 maggio di un anno imprecisato dell'XI secolo qui mor\u00ec il vescovo di Firenze Lamberto che nel 1032 vi era entrato come semplice monaco, inoltre sappiano che a quel tempo l'organizzazione del cenobio era affidata ad un abate, come Giovanni morto il 19 marzo, ed era in funzione un ospedale il cui custode era il converso Erito morto un 23 aprile, ed anche un mulino guidato dal converso Azzo deceduto un 24 aprile; caso del tutto eccezionale e prova di una precocissima penetrazione nella Valdelsa della pittura \u00e8 la presenza nell'abbazia di un tale \"Bonitio pictor\" deceduto un 31 maggio.\nL'aggregazione alla riforma vallombrosana avvenne tra il 1073 e il 1076; nei capitoli dell'ordine convocati nel 1095 e nel 1100 il priore dell'eremo di Con\u00e8o era presente e nel registro necrologico risulta che il 15 gennaio 1086 qui morirono Pietro monaco vallombrosano e vescovo di Pistoia e suo fratello Placido. Dopo il passaggio all'ordine vallombrosano si decise di innalzare una nuova chiesa abbaziale, chiesa la cui costruzione inizi\u00f2 sicuramente dopo il 5 maggio 1108 e che venne intitolata a Santa Maria e consacrata nel 1124 alla presenza dei vescovi di Volterra, di Anagni e di Acqui. Il vescovo di Volterra era anche il proprietario del monastero e sappiamo che alla met\u00e0 del XII secolo era retto da un abate di nome Ugo che venne confermato nel suo ruolo il 23 aprile 1179 da papa Alessandro III e nel 1195 l'abate si chiamava Ildebrando.\nNel periodo a cavallo tra il XII e il XIII secolo l'abate di Con\u00e8o ricopr\u00ec spesso ruoli di grande importanza nella societ\u00e0 colligiana e da essa ricevette spesso delle donazioni: il 25 giugno 1197 l'abate Bonato ricevette in dono dei beni posti a Montegabbro e Circiniano da un ricco colligiano e da sua moglie alla presenza di Buoninsegna console del comune di Colle; ancora nel 1224 l'abate di Con\u00e8o venne chiamato a far da giudice e paciere in una contesa che vedeva contrapposti il frate minore Paolo e l'arciprete Zanghello per stabilire chi dovesse predicare nelle chiese colligiane. Nel 1254 per ripianare i debiti contratti dal vescovo volterrano nei confronti dei banchieri senesi l'abbazia di Con\u00e8o fu costretta a dare in pegno a questi ultimi i suoi beni ma nonostante ci\u00f2 alla fine del XIII secolo le rendite dell'abbazia erano ingenti del tutto paragonabili ad altri ricchi monasteri valdelsani come dimostrano le decime pagate nel 1276 che ammontarono a 23 lire e 7 soldi, cifra salita a 35 lire l'anno successivo mentre tra il 1296 e il 1303 pagarono ogni anno quasi 35 lire\nPer tutta la prima met\u00e0 del XIII secolo il cenobio fu sottoposto ai Signori di Picchena, che il 14 dicembre 1324 fecero nominare il nuovo abate che ricevette un giuramento di fedelt\u00e0 da parte dei rettori delle chiese di Santa Margherita a Dometaio, San Pietro a Montegabbro, dei Santi Giusto e Andrea a Picchena e dal priore della Badia del Sale, tutte chiese dipendenti da Con\u00e8o. In seguito i rapporti con i Signori di Picchena si fecero difficili e l'abbazia chiese aiuto alla Repubblica fiorentina, che interessata ad espandersi nella zona fu ben felice di intervenire. Un primo intervento lo fece il 22 gennaio 1354 ammonendo i Picchena per le offese fatte al cenobio visto che ma i Picchena non dovettero dare ascolto ai consigli visto che il 10 agosto 1355 gli uomini di Con\u00e8o si rivolsero ai fiorentini segnalando che \nTra il XIV e XV secolo l'abbazia inizi\u00f2 a decadere e fu data in commenda ma non fu un'ottima scelta visto che nel 1427 risulta Nel XVI secolo la commenda pass\u00f2 anche al cardinale Alessandro Farnese futuro papa Paolo III e agli umanisti Paolo Cortesi e Aonio Paleario.\nNel 1576 la vecchia badia era diventata una parrocchia da cui dipendevano 30 famiglie per circa 150 abitanti e possedeva dei beni per 400 ducati e i cui patroni furono prima Giovanni Francesco Lottini vescovo di Conversano poi a Giuliano Marucelli parente del cardinale Farnese e infine all'abate pistoiese Lelio Tolomei. Dopo la creazione della diocesi di Colle Val d'Elsa la chiesa ne divenne una dipendenza e fu elevata a pieve con 7 chiese suffraganee.\nGli abitanti della parrocchia di Coneo erano in costante aumento tanto che alla met\u00e0 del XVIII secolo si ritenne necessario effettuare dei lavori di adeguamento che interessarono sia l'interno che l'esterno.\nLa chiesa venne totalmente restaurata tra il 1920 e il 1922, in quell'occasione col contributo economico del comune di Colle vennero rimosse tutte integrazioni barocche e l'edificio fu riportato allo stile romanico. Oggi, a causa dello spopolamento delle campagne e per una diminuita pratica religiosa, la chiesa \u00e8 quasi sempre chiusa e perci\u00f2 poterla visitare all'interno \u00e8 molto difficile.\nArchitettura e patrimonio artistico.\nAll'edificio della chiesa, consistente in una navata rettangolare con transetto absidato coperto a volta con una cupola sulla crociera, sono affiancati gli edifici del monastero. Tutto il complesso \u00e8 il risultato di un'unica fase costruttiva e presenta una muratura realizzata a corsi paralleli e orizzontali di conci in travertino e arenaria.\nEsterno.\nLa facciata presenta un portale architravato con arco a tutto sesto con la ghiera decorata a rosette e cordone inserito in una finta galleria pensile composta da cinque arcate poggianti su colonne concluse da capitelli decorati con figure antropomorfe e da mensole scolpite con figure zoomorfe. Ai margini della facciata sono collocate due semicolonne concluse da capitelli ungulati. L'ordine superiore della facciata \u00e8 stato profondamente alterato con gli ultimi restauri visto che prima vi si apriva una bifora sovrastata da un campanile a vela\nDall'esterno l'unico fianco perfettamente visibile \u00e8 quello settentrionale in cui si aprono tre monofore con archivolto in bicromia poste a distanza regolare. In alto la fiancata \u00e8 coronata da una serie di archetti monolitici decorati a foglie di palma sostenuti da mensole decorate a figure antropomorfe quali teste maschili collegate da festoni, sopra la quale \u00e8 posta la cornice decorata con foglie e racemi che \u00e8 sta definita Questa decorazione \u00e8 paragonabile quella del Duomo di Volterra e a quella della Badia di Montepiano e corre per tutta la fiancata, per il tiburio e si interrompe all'altezza del braccio del transetto sinistro dove era previsto l'innalzamento del campanile poi mai completato.\nAl transetto sinistro, a cui in un'epoca imprecisata venne addossata una costruzione oggi ridotta a rudere, presenta una monofora a colonnine con arco bicromico e davanzale scolpito a rosette inquadrata tra due lesene, la monofora \u00e8 molto simile a quelle presenti nella chiesa di Cellole e nella chiesa di Cedda.\nLa zona della tribuna ha un aspetto molto simile a quello della cattedrale di Sovana o di altre abbazie maremmane ed \u00e8 caratterizzata dal volume dell'abside centrale e dalla bassa struttura che contiene quelle laterali come nella pieve di Mensano. Il coronamento della curva absidale \u00e8 simile a quello delle fiancate ma qui \u00e8 arricchito da una serie di testine poste sotto gli archetti e da rosette e intrecci viminei nella cornice. In corrispondenza di ognuna delle tre navate si aprono altrettante monofore con archivolto monolitico a doppio sguancio. Il paramento murario della parte bassa della zona absidale \u00e8 realizzata a bozze di pietra e probabilmente appartiene ad un edificio preesistente.\nTutto l'edificio \u00e8 sovrastato dal tiburio ottagonale che contiene la cupola coperta con un tetto a piramide, presenta una sola apertura ad occhio molto stretta ed \u00e8 decorato da racemi e archetti pensili poggianti su mensole antropomorfe alternate a piccole colonne\nInterno.\nL'interno della chiesa \u00e8 a croce latina sul tipico modella della chiese vallombrosane e in questo causo \u00e8 simile a quello della Badia a Coltibuono e alla Badia Berardenga. Lo spazio tra l'aula e il presbiterio con i transetti e separato da un arcone a risega poggiante su semicolonne pensili, motivo tipico delle chiese vallombrosane fiorentine.\nLa zona del presbiterio \u00e8 suddivisa in tre sezioni ben distinte: le due sezioni laterali formate dai bracci dei transetti che presentano una volta a botte e l'abside profondamente incassata nella muratura a sacco; e la sezione formata dalla crociera, separata dalle navate minori da arconi ricassati poggianti su semicolonne, conclusa da una cupola a spicchi.\nL'aula ecclesiale \u00e8 coperta a capriate in bella vista. Sulla parte destra \u00e8 posto il portale che d\u00e0 accesso al monastero e te monofore molto simili ma disassate rispetto a quelle sulla sinistra. Addossate alle pareti laterali vi sono delle semicolonne che presentano dei capitelli con pulvini molto sporgenti come nella Pieve di Scola. Una volta entrati in chiesa i primi due che si incontrano sono quelli che decorano le semicolonne al centro della navata e mostrano entrambi due figure di oranti o forse di cariatidi divise da una colonna e vestite con tuniche di diversa foggia; le figure di sinistra rappresentano due monaci minacciati da un serpente. I capitelli posti per sostenere l'arcone centrale presentano una decorazione a fogliame ma hanno i pulvini decorati a racemi e fiori a cinque punte come gli abachi della pieve di Coiano. Tutti gli altri capitelli presentano una semplice decorazione a fogliami.\nMonastero.\nI locali del monastero sono addossati alla parete meridionale e sono interamente raccolti intorno ad un chiostro a cui si pu\u00f2 accedere da un arco retto da due capitelli posto alla destra del portale di accesso.\nI capitelli sono interessanti: quello di sinistra \u00e8 scolpito con le figure di due palmizi con al centro un volatile su un albero mentre quello di destra presente Adamo ed Eva ai lati dell'albero della vita, elementi \"scolpiti con plastica consistenza, che torna nei capitelli della vicina pieve di sant'Ippolito\".\nPiviere nel 1592.\nDopo l'elevazione a pieve di libera collazione della diocesi colligiana dalla Abbazia di Con\u00e8o dipendevano 7 chiese suffraganee:"}
{"id": "1324401", "revid": "1272592", "url": "https://it.wikipedia.org/wiki?curid=1324401", "title": "Pieve dei Santi Ippolito e Cassiano (Colle di Val d'Elsa)", "text": "La pieve dei Santi Ippolito e Cassiano \u00e8 un luogo di culto cattolico che si trova in localit\u00e0 Coneo, nel comune di Colle di Val d'Elsa, in provincia di Siena, nel territorio dell'arcidiocesi di Siena-Colle di Val d'Elsa-Montalcino.\nStoria.\nLe prime testimonianze storiche risalgono al 972 quando \u00e8 nominata in un atto di vendita tra una sua chiesa suffraganea e il marchese Ugo di Toscana. Altre testimonianze indirette risalgono all'XI secolo, epoca in cui la pieve \u00e8 nominata nei registri della vicina Badia a Coneo; da quei documenti risulta inoltre che, presso la pieve, esisteva una comunit\u00e0 di sacerdoti che avevano il compito di officiare le chiese suffraganee.\nIl ruolo della chiesa crebbe notevolmente nel corso del XII secolo. In quel tempo i pievani avevano anche la funzione di notai e in loro presenza venivano stipulati atti di notevole importanza. Di tali atti sono da ricordare quello stipulato l'11 ottobre 1152 in seguito ad una controversia con tale Marco proposto di Casole d'Elsa, quello datato 20 dicembre 1174 quando il pievano di Coneo presenzi\u00f2 ad una sentenza contro la Badia di Marturi ed infine quello del 22 settembre 1186 quando, nella pieve di Coneo e alla presenza del pievano, i membri della famiglie feudale dei Soarzi di Strove giurarono fedelt\u00e0 all'abate di Isola. La pieve apparteneva alla diocesi di Volterra, possesso confermato dalle bolle di papa Alessandro III datate 29 dicembre 1171 e 23 aprile 1179 ma, verso la fine del secolo XII, la chiesa pass\u00f2 sotto l'influenza del vicino comune di Colle Val d'Elsa.\nI pievani mantennero la loro indipendenza anche durante tutto il XIII secolo. Le testimonianze sulla vita della pieve nel XIII secolo riportano che, il 24 gennaio 1230, il pievano Fidanza fosse insieme al vescovo di Volterra Pagano Pannocchieschi all'interno del castello di Gambassi, in quel momento assediato dai Sangimignanesi i quali, una volta preso il castello, incaricarono il pievano di raccogliere il giuramento di fedelt\u00e0 degli abitanti; il 1\u00ba dicembre 1265 risulta che il pievano Bertoldo fosse stato nominato rappresentante di diverse pievi e chiese durante un sinodo diocesano a Volterra.\nLe rendite economiche della chiesa erano buone, grazie soprattutto alle fiere del bestiame che si tenevano nella valle sottostante che divide la pieve di Coneo dall'abbazia di Coneo, ma molto instabili, anche a causa della scarsa popolazione che abitava il suo territorio che non garantiva entrate stabili in occasione della decime; ad esempio in occasione della decima del 1356 l'intero territorio raccolse solo 197 lire e 10 soldi. Negli anni precedenti la raccolta aveva fruttato: nel 1275 6 lire e 3 soldi; nel 1276 8 lire e 2 soldi; nel 1296 4 lire e 2 soldi; nel 1298 9 lire; nel 1302 5 lire.\nNel corso del XV secolo la chiesa venne progressivamente abbandonata al suo destino tanto che, in occasione della visita pastorale del 6 dicembre 1413, risulta che la chiesa fosse: e nel 1576 ancora \nTra il XVII e il XVIII secolo il patronato della pieve pass\u00f2 ai signori di Picchena i quali non si occuparono minimamente di restaurare il complesso e la conseguenza fu che il 12 aprile 1719 il fonte battesimale fu trasferito nella badia a Coneo, che assunse anche le funzioni parrocchiali.\nUn primo restauro fu effettuato nel 1741, di cui resta un'iscrizione, ma solo nel 1982, grazie ad un finanziamento del Monte dei Paschi di Siena, si \u00e8 provveduto a consolidare tutto l'edificio.\nDescrizione.\nL'edificio sorge, completamente isolato, ai bordi di un piano naturale in splendida posizione. Si tratta di un edificio in origine a tre navate concluso con tre absidi, che attualmente si presenta incompleto nella parte sinistra.\nL'edificio si presenta composto da diverse murature sia per lavorazione, per materiali e per disposizione realizzati nel corso del medioevo. La datazione della struttura si pu\u00f2 far risalire alla met\u00e0 del XII secolo e il completamento, che dovrebbe corrispondere alla bicromia presente in facciata e diffusa ampiamente nel territorio senese-volterrano, dovrebbe essere stata realizzata tra la fine del XII e l'inizio del XIII secolo.\nEsterno.\nLa facciata, originariamente a salienti, mostra la parte superiore rivestita da un vivace paramento bicromo. La parte inferiore \u00e8 composta da conci di calcare disposti orizzontalmente mentre al centro si apre il portale, che \u00e8 coronato da un architrave di arenaria dalla tonalit\u00e0 dorata; sopra l'architrave \u00e8 collocato un arco con archivolto bicromo (bianco-rosso) e una ghiera decorata con losanghe in cotto. Nella lunetta si apre una finestrella quadrata.\nLa parte superiore presenta un rivestimento bicromo (bianco-rosso) realizzato con una fila di pietre bianche alterante a due file di mattoni rossi. Sulla parte destra della facciata, in origine, era posto il campanile, che deve essere crollato o forse lasciato incompiuto; del campanile resta oggi, inglobato nella facciata, solo un occhio incassato realizzato in cotto.\nNella parte alta della facciata \u00e8 posta una galleria cieca realizzata da semicolonne inserita all'interno di una cornice marcapiano; al centro della galleria si apre una bifora con la cornice modanata simile a quella della Pieve dei Santi Pietro e Paolo a Coiano mentre gli archetti pensili presentano denti di risega, come nella pieve di Monterappoli e si appoggiano ad una colonnina conclusa da un capitello cubico.\nIl motivo bicromo prosegue anche nel fianco destro, dove si avvertono almeno quattro fasi distinte di costruzione. La parte pi\u00f9 antica \u00e8 da riconoscere nella zona all'estrema destra, vicino alla tribuna, che presenta una struttura composta da file orizzontali e parallele di pietre in calcare locale. \u00c8 visibile un portale, oggi murato, sormontato da una lunetta monolitica e con archivolto decorato con un motivo bicromo frutto dell'alternanza tra pietre in arenaria con altre di panchina. Proseguendo verso la facciata si pu\u00f2 individuare una seconda fase, frutto di un primo ampliamento della chiesa. In questa seconda fase le mura sono state realizzate da piccole pietre in arenaria spianate e squadrate disposte su file orizzontali e parallele. Una terza fase \u00e8 riscontrabile nel paramento irregolare, e di colore pi\u00f9 scuro, posto appena a destra della precedente. In questa sezione venne posta una apertura realizzata attraverso un'ampia monofora in cotto con la cornice realizzata con pietre e mattoni. L'ultima fase \u00e8 quella posta vicino alla facciata, della quale sembra un prolungamento. Infatti il motivo bicromo in facciata qui continua. Questa parte corrisponde all'originario campanile e, come in facciata, anche qui \u00e8 posta un'apertura realizzata tramite una stretta monofora a doppio sguancio. Nel fianco sinistro, all'estremo spigolo a sud-est, \u00e8 posto il campanile a vela che in una prima fase realizzativa doveva essere collocato su una torre ma in seguito si ripieg\u00f2 appoggiandosi al volume dell'abside.\nIl fianco sinistro \u00e8 andato quasi completamente distrutto ma sono visibili le tracce della prima fase della costruzione e rimane la parte terminale con l'absidiola.\nLa tribuna in origine doveva mostrare solamente il vano semicilindrico dell'abside centrale, come nella Pieve di San Giovanni Battista a Mensano o nella vicina badia a Coneo; le absidi laterali non mostrano all'esterno la curvatura perch\u00e9 \u00e8 inserita all'interno della spessa muratura; le absidi minori presentavano entrambe una monofora a doppio strombo che, in quella di destra, oggi appare tamponata mentre di quella di sinistra rimangono le tracce nella muratura.\nInterno.\nIn origine l'interno si presentava diviso in tre navate terminanti in altrettante absidi. Le pareti interne sono ancora in parte coperte con un intonaco realizzato in epoca barocca. Della struttura originaria rimangono i quattro archi che separano la navata centrale da quella di destra ma soltanto la campata vicina al presbiterio, rialzato di due gradini, si pu\u00f2 far risalire alla primissima versione della pieve di Coneo. Partendo dall'ingresso, la prima campata \u00e8 voltata a botte e si appoggia ad una semicolonna, la seconda campata ha semicolonne molto simili alla precedente ed \u00e8 coronata da capitelli scolpiti; il primo capitello presenta una decorazione a motivi vegetali quali grandi foglie ricurve e festoni mentre il secondo presenta della cariatidi togate, un motivo presente anche in altre pievi valdelsane.\nDella navata di sinistra, murata, si possono veder, dall'esterno, le strutture dei pilastri"}
{"id": "1324405", "revid": "339392", "url": "https://it.wikipedia.org/wiki?curid=1324405", "title": "TJ Skoda Pilzen", "text": ""}
{"id": "1324406", "revid": "55935", "url": "https://it.wikipedia.org/wiki?curid=1324406", "title": "Ciste", "text": ""}
{"id": "1324410", "revid": "297031", "url": "https://it.wikipedia.org/wiki?curid=1324410", "title": "Fusako Yusaki", "text": "Biografia.\nStudi.\nNata nella citt\u00e0 di Moji, una delle cinque municipalit\u00e0 unite negli anni sessanta per formare l'odierna Kitaky\u016bsh\u016b, si laurea nel 1960 in disegno creativo alla Facolt\u00e0 di architettura degli interni dell'Universit\u00e0 Joshibi di Arte e Disegno di Tokyo, realizzando per la tesi una play sculpture per il giardino comunale di Setagaya. Le sue passioni sono per\u00f2 la scultura, per la quale si impegna negli anni successivi con sculture tridimensionali per i parchi-giochi per l'infanzia, e l'Italia, affascinata dalla bellezza di Siena e dai capolavori rinascimentali. Nel 1964 vince una borsa di studio per studiare scultura all'Accademia di Belle Arti di Brera a Milano, dove si trasferisce quello stesso anno e dove vivr\u00e0 per tutti gli anni della carriera. Specializzata in grandi sculture in cemento per esterni tendenti all'Astrattismo, a Milano sceglie come relatore universitario Luciano Minguzzi, uno dei pochi scultori a quel tempo in citt\u00e0 di quel movimento. Subito si rende conto che questo tipo di arte in Italia non \u00e8 possibile e abbandona quasi del tutto la scultura. \nCarriera artistica.\nLa svolta professionale avviene con la conoscenza del coetaneo Ro Marcenaro, pioniere dell'animazione televisiva italiana, che la spinge a cimentarsi con l'animazione. Si propone quindi per la creazione degli spot pubblicitari del liquore Fernet Branca con l'utilizzo della \"claymation\", tecnica cinematografica con cui plastilina modellata in varie forme viene riprodotta in animazione a passo uno dando l'impressione di essere in metamorfosi e in movimento. La tecnica a quel tempo non era utilizzata in Italia e la creativit\u00e0 di Yusaki convince l'agenzia incaricata, che le affida il progetto lasciandole totale autonomia per quanto riguarda l'animazione. Gli spot vengono trasmessi a partire dal 1968 all'interno di Carosello e ne verranno trasmessi 56 episodi diversi fino al 1978, inizialmente in bianco e nero e poi a colori. Il grande successo che ottiene il suo lavoro per questo spot le valgono nel 1971 il Bagatto d'Oro, premio per i migliori filmati pubblicitari televisivi italiani, e il Leone di Bronzo al Festival internazionale della pubblicit\u00e0 di Cannes nel 1972.\nAlla fine della campagna pubblicitaria del Fernet Branca, Yusaki attraversa un periodo difficile, la \"claymation\" in Italia \u00e8 ormai associata al liquore e nessuno vuole confrontarsi con la popolarit\u00e0 che ha raggiunto. Per un periodo fa illustrazioni, ceramiche, disegni per piastrelle ecc. ed alcuni film didattici per il Consiglio Nazionale delle Ricerche sull'origine dei terremoti, realizzando nel frattempo a titolo personale animazioni che presenta in alcuni festival. Nel 1985 per la prima e unica volta realizza un cartone animato tradizionale con il cortometraggio \"L'incredibile Usil\". Ritorna in TV all'animazione per bambini con la plastilina negli anni a cavallo del 1990 con delle serie per la Televisione svizzera e l'NHK giapponese, per le quali per la prima volta propone dei personaggi fissi, mentre nelle pubblicit\u00e0 per la Branca dava sfogo alla sua creativit\u00e0 senza limitazioni. Da una coproduzione fra i due enti nasce il suo personaggio \"Toki Doki\", ma il nuovo successo arriva con \"Talpy\" per la TV giapponese, un personaggio che si trasforma in ogni cosa e che verr\u00e0 riproposto in 60 episodi.\nAnche negli anni successivi \u00e8 impegnata soprattutto con la TV svizzera e giapponesi, per le quali crea rispettivamente Peo, un piccolo cane blu per il quale realizza diverse serie in onda nel programma \"Colazione con Peo\", e \"Nacho &amp; Tom\", personaggi rosso e blu inseriti in svariate serie nella trasmissione per bambini . I lavori di animazione per la Rai si limitano alle sigle dei programmi \"Glu Glu\", in onda dal 1999, e \"L'albero azzurro\", dal 2001, nel quale compare di persona in alcune puntate nel personaggio della zia Fusako. Lavora nel proprio studio di Corsico, lo , dove personalmente riesce a produrre quattro secondi al giorno di animazione con la plastilina. Viene occasionalmente affiancata da un numero variabile di artisti del settore a seconda del carico lavorativo.\n\u00c8 stata membro di giuria dei pi\u00f9 prestigiosi festival di cinema d'animazione: nel 1989 ad Annecy in Francia, nel 1990 ad Hiroshima in Giappone, nel 2000 a Zagabria in Croazia, nel 2002 ad Espinho in Portogallo e nel 2003 a Wissembourg in Francia. Nel 2004 vince il premio alla carriera al Festival Internazionale Del Cinema D'Arte di Bergamo. Nel 1989 le viene assegnato il riconoscimento come Donna artista dell'anno dalla Fondazione culturale Avon. Tra le varie attivit\u00e0, tiene lezioni su illustrazioni tridimensionali e sul passo uno all'Istituto Europeo di Design di Milano, con il quale collabora per molti anni anche nella realizzazione dei propri film. Il Museo Hara di arte contemporanea di Tokyo ospita la serie completa dei suoi filmati.\nFilmografia.\nLa filmografia che segue comprende tutti i lavori realizzati da Yusaki fino al 2005 e alcuni di quelli realizzati negli anni successivi."}
{"id": "1324414", "revid": "423521", "url": "https://it.wikipedia.org/wiki?curid=1324414", "title": "ASK Inter Bratislava", "text": ""}
{"id": "1324415", "revid": "461603", "url": "https://it.wikipedia.org/wiki?curid=1324415", "title": "OFI FC", "text": ""}
{"id": "1324416", "revid": "289247", "url": "https://it.wikipedia.org/wiki?curid=1324416", "title": "R.F.C. de Li\u00e8ge", "text": ""}
{"id": "1324417", "revid": "15756", "url": "https://it.wikipedia.org/wiki?curid=1324417", "title": "Alessandro Roccati", "text": "Biografia.\nDopo la laurea in Lettere conseguita a Roma nel 1963, ha studiato egittologia a Oxford (1964), Bonn (1965) e Parigi (1966-67).\nNel 1968-1969 prende parte alle missioni archeologiche in Egitto dell'Universit\u00e0 di Roma, del Museo Arqueol\u00f3gico di Madrid e dell'Institut fran\u00e7ais d'Arch\u00e9ologie Orientale. Nel 1972 \u00e8 assunto dalla Soprintendenza al Museo delle antichit\u00e0 egizie di Torino, e nel 1973 vi diviene ispettore.\nDocente universitario dal 1972, ha insegnato con contratti temporanei nelle Universit\u00e0 degli Studi di Genova, Torino e Milano, \u00e8 stato chiamato come professore visitatore dall'Universit\u00e0 di Ginevra, dall'\u00c9cole pratique des hautes \u00e9tudes di Parigi e dall'Universit\u00e0 Jagellonica di Cracovia.\nDal 1987 al 2005 \u00e8 stato professore ordinario di Egittologia a Roma.\nDal 1991 ha diretto la missione archeologica in Egitto e Sudan della Sapienza - Universit\u00e0 di Roma.\nDal 2000 \u00e8 direttore della rivista scientifica on-line \"Archaeogate - Il portale italiano di archeologia\".\nDal 2005 al 2011 \u00e8 stato professore ordinario di Egittologia presso l'Universit\u00e0 degli Studi di Torino e direttore della scuola di specializzazione in Archeologia dello stesso ateneo.\nNel 2006 \u00e8 nominato Socio corrispondente e nel 2019 Socio nazionale residente dell'Accademia delle Scienze di Torino. Nel 2018 \u00e8 nominato Socio corrispondente della Deputazione subalpina di storia patria.\nDal 2007 al 2011 \u00e8 stato presidente dell'Istituto Italiano per la Civilt\u00e0 Egizia (I.I.C.E.).\nDal 2009 al 2011 \u00e8 stato presidente del Comitato scientifico della Fondazione del Museo Egizio di Torino.\nDal 2011 \u00e8 professore emerito di egittologia dell'Universit\u00e0 di Torino.\nBibliografia.\nI lavori scientifici (dal 1962 al 2014) sono elencati nel fascicolo 83/1 della rivista \"Orientalia,\" pp. 7-21.\nI) VOLUMI:\n1)*A. Roccati, \"Papiro ieratico n. 54003. Estratti magici e rituali del primo Medio Regno\", Torino 1970\n2)*A. Roccati, (con M. Tosi)\" Stele e altre epigrafi di Deir el Medina\", Torino 1972\n3)*A. Roccati, \"Restauri nel Museo Egizio di Torino\", Torino 1974\n4)*A. Roccati, \"Museo egizio di Torino\", Roma 1974-2003\n5)*A. Roccati,(con altri) \"Occhio di Ra\", Torino 1977\n6)*A. Roccati,(con M. Tosi) \"Il mondo reale e immaginario degli antichi Egizi\", Genova 1978\n7)*A. Roccati, (con M. Tosi) \"Reale ed eterno degli antichi Egizi\", Torino 1979\n8)*A. Roccati, (con A. Giammarusti) \"File. Storia e vita di un santuario egizio\", Novara 1980\n9)*A. Roccati, \"Karnak e Luxor\", Novara 1981, 2\u00aa ed. 1985\n10)*A. Roccati, \"La riscoperta dell'Egitto nel secolo XIX. I primi fotografi\", Torino 1981\n11)*A. Roccati, \"La litt\u00e9rature historique sous l'Ancien Empire \u00e9gyptien\", Parigi 1982\n12)*A. Roccati, \"Elementi di lingua egizia\", Milano 1982- (nuova edizione) Torino 2002\n13)*A. Roccati, \"Tesori dei faraoni\", Venezia 1984\n14)*A. Roccati, (curatore con L. K\u00e1kosy) \"La magia in Egitto al tempo dei faraoni\" (Atti del convegno a Milano), Verona 1987\n15)*A. Roccati, \"Sapienza egizia. La letteratura educativa in Egitto nel II millennio a.C.\", Brescia 1994\n16)*A. Roccati, (curatore) \"Napata e Meroe. Templi d'oro sul Nilo\", Milano 1999\n17)*A. Roccati, (curatore con G. Capriotti Vittozzi) \"Tra le palme del Piceno: Egitto, terra del Nilo\" (catalogo della mostra a San Benedetto del Tronto), Poggibonsi 2002\n18)*A. Roccati, \"L'area tebana\", Roma 2004\n19)*A. Roccati, \"I templi di File\", Roma 2005\n20)*A. Roccati, (curatore) \"Egittologia\", Roma 2005\n21)*A. Roccati, curatore con I. Caneva) \"Acta Nubica\", Roma 2006\n22)*A. Roccati,\"Introduzione allo studio dell'egiziano\", Roma 2008\n23)*A. Roccati,\"Magica Taurinensia\" (Analecta Orientalia 56), Roma 2011\nII) ARTICOLI:\n1. I tempi narrativi nella biografia di Wnj: RSO 37 (1962) 33-38\n2. La scrittura del formante tw del passivo nel Medio Regno: RSO 39 (1964) 173-179\n3. Gebelein nelle lotte feudali: RSO 42 (1967) 65-74\n4. Due lettere ai morti: RSO 42 (1967) 323-328\n5. Sulla tradizione dei \u201csarcofagi\u201d: Or.Ant. 6 (1967) 169-180\n6. Una lettera inedita dell'Antico Regno: JEA 54 (1968) 14-22\n7. Nuovi paralleli torinesi di testi magici ramessidi: Aegyptus 49 (1969) 5-11\n8. Remarque sur le graph\u00e8me au Moyen Empire: RdE 21 (1969) 151-153\n9. Un'epigrafe di recente accessione nell'Universit\u00e0 di Roma: RSO 44 (1970) 255-258\n10. Origine di forme verbali egizie: AION 30 (1970) 384-387\n11. Una tabella lignea inscritta da Gebelein: RSO 45 (1971) 1-10\n12. Coniugazioni derivate dell'egiziano: Atti dell'Accademia delle Scienze di Torino 105 (1970-1971) 45-60\n13. Invito a Deir el Medina: BSPABA 25-26 (1971-1972) 5-12\n14. L'edizione dei testi del Museo Egizio di Torino: Textes et langages de l'\u00c9gypte pharaonique, Cairo 1972, 141-150\n15. Une l\u00e9gende \u00e9gyptienne d'Anat: RdE 24 (1972) 154-159\n16. Le iscrizioni della scala: Or.Ant. 12 (1973) 23-37\n17. se lit wHm: RdE 25 (1973) 254-255\n18. Lavori sui Testi dei Sarcofagi: GM 7 (1973) 25-28\n19. I Testi dei Sarcofagi di Eracleopoli: Or.Ant. 13 (1974) 161-197\n20. Una tomba dimenticata di Asiut: Or.Ant. 13 (1974) 41-52\n21. Note lessicali sulle biografie egiziane: RSO 47 (1974) 149-159\n22. L'egittologia in Italia: GM 11 (1974) 11-15\n23. Ritorno a Gebelein: BSPABA 27-29 (1973-1975) 26-33\n24. Tra i papiri torinesi: Or.Ant. 14 (1975) 243-253\n25. Scambio delle preposizioni n/r in egiziano: AION 35 (1975) 245-247\n26. Note di ortografia egizia: Or. 44 (1975) 186-192\n27. Il Libro dei Morti di \u0160e\u0161onq: Or.Ant. 15 (1976) 233-250\n28. Proc\u00e9d\u00e9s employ\u00e9s dans l'assemblage des papyrus de Turin: Proceedings of the First International Congress of Egyptologists, Cairo 1976, 553-556\n29. Aspetti di dio nella civilt\u00e0 egizia: Dio nella Bibbia e nelle civilt\u00e0 ad essa contemporanee e connesse, Torino 1977, 218-231\n30. L'iscrizione sulla kotyle di Pontecagnano, in B. D'Agostino, Tombe \u201cprincipesche\u201d dell'orientalizzante antico da Pontecagnano, Roma 1977, 35-36\n31. Graffiti nel tempio della piramide di Isesi, in C. Rinaldi e V. Maragioglio, L'architettura delle piramidi menfite, VIII, Rapallo 1977, 108-117\n32. L'offerta di Geb: Atti del 1\u00ba Convegno Italiano sul Vicino Oriente Antico, Roma 1978, 101-108\n33. Le origini del medioegiziano: Atti del secondo congresso internazionale di linguistica camito-semitica, Firenze 1978, 287-289\n34. Nuove epigrafi greche e latine da File: Hommages \u00e0 Vermaseren, Leiden 1978, 988-996\n35. Abgeleitete Konstruktionen des \u00c4gyptischen: GM 36 (1979) 39-49\n36. Per un \u201ccapace spirito di Ra\u201d: Hommages \u00e0 Sauneron, Cairo 1979, 281-283\n37. Il bilinguismo interno dell'Egitto: Vic.Or. 3 (1980) 77-84\n38. Recherches italiennes r\u00e9centes sur l'\u00c9gypte pharaonique: Revue des \u00c9tudes Anciennes 83 (1981) 17-18\n39. Nuovi orientamenti sulla lingua egizia: ASGM XXI (1981) 18-20\n40. Iscrizioni greche da File: Scritti in onore di Orsolina Montevecchi, Bologna 1981, 323-333\n41. Alcune iscrizioni greche da File di et\u00e0 imperiale: BIFAO 81 (1981) 437-442\n42. L'aventure des temples de Philae: BSEG 5 (1981) 73-74\n43. Su un passo di Hardjedef: JEA 68 (1982) 16-19\n44. Un nuovo rotolo magico diviso tra le raccolte di Ginevra e Torino: BSEG 7 (1982) 91-94\n45. La signification du sDm.n.f: L'\u00c9gyptologie en 1979, Proceedings of the Second International Congress of Egyptologists, Paris 1982, 57-59\n46. Una statua cubo dell'Et\u00e0 tarda: Or.Ant. 21 (1982) 217-219\n47. La riscoperta dell'Egitto nel secolo XIX. I primi fotografi: Musei e Gallerie d'Italia NS 1 (1982) XXVI-73, 82-84\n48. Les antiquit\u00e9s \u00e9gyptiennes \u00e0 Rome: BSEG 8 (1983) 89-90\n49. Conservativit\u00e0 dell'egiziano: Atti della terza giornata di studi camito-semitici e indoeuropei, Roma 1984, 107-115\n50. Magia e letteratura nell'Egitto del II millennio a.C.: M\u00e9langes Gutbub, Montpellier 1984, 201-210\n51. Les papyrus de Turin: BSFE 99 (1984) 9-27\n52. Lessico meteorologico, Studien zu Sprache und Religion \u00c4gyptens (Fs. Westendorf), G\u00f6ttingen 1984, 343-354\n53. Il quotidiano degli Egizi attraverso i papiri di Torino: Egitto e Societ\u00e0 antica, Milano 1985, 41-46\n54. Unit\u00e0 e pluralit\u00e0 come termini della civilt\u00e0 egizia: Hommages \u00e0 Daumas, Montpellier 1986, 559-566\n55. L'egiziano e le lingue semitiche, ASGM XXVI (1986) 42-49\n56. La stele di un falegname, RANL serie VIII, vol. XL (1986) 225-233\n57. \u201cTuriner K\u00f6nigspapyrus\u201d, L\u00c4 VI (1986) 809-810\n58. \u201c\u00dcbersetzung\u201d: L\u00c4 VI (1986) 833-838\n59. \u201cUni\u201d: L\u00c4 VI (1986) 851-852\n60. Magia e scienza nell'antico Egitto, La magia in Egitto al tempo dei faraoni, Verona 1987, 111-120\n61. Verb System in Early Egyptian, Crossroads I, Copenaghen 1987, 289-295\n62. Variet\u00e0 linguistica e registro umile nella letteratura egizia tarda, ASGM 28 (1987) 49-56\n63. Ricerche sulla scrittura egizia II \u2013 L'alfabeto e la scrittura egizia, Or.Ant. 26 (1987) 73-87\n64. Arte e tecnica della scrittura, in La civilt\u00e0 degli Egizi I (a cura di A.M. Donadoni Roveri), Milano 1987, 20-45\n65. Concezioni rituali e terminologia sociale nell'antico Egitto, Stato Economia Lavoro nel Vicino Oriente Antico (Atti di Convegno), Milano 1988, 73-78\n66. Scritture ellittiche in egiziano, Vic.Or. 7 (1988) 35-38\n67. Ricerche sulla scrittura egizia III - La notazione vocalica nella scrittura geroglifica: Or.Ant. 27 (1988) 115-126\n68. Postille alla \u201cbilingue\u201d sulla statua di Dario a Susa: Bilinguismo e biculturalismo nel mondo antico, Pisa 1988, 145-150\n69. Testi religiosi e funerari del II millennio a.C.: in La civilt\u00e0 degli Egizi II (a cura di A.M. Donadoni Roveri), Milano 1988, 128-145\n70. Scrittura e rappresentazione, in Il Museo Egizio di Torino, Guida alla lettura di una civilt\u00e0, Novara 1988, 2 ed. 1993, 150-200\n71. (con E. Leospo), Libro e \u201clingua\u201d nell'antico Egitto, in \u201cCharta. Dal papiro al computer\u201d, Milano 1988, 28-29\n72. La comunicazione nell'Egitto faraonico, in La comunicazione nella storia I, Pomezia 1989, 155-185\n73. Museo Egizio ed Egitto blu, in Les \u00c9gypte-bleu d'Henri Maccheroni au Mus\u00e9e Egyptien de Turin, Parigi 1989, 20-26\n74. La conception rituelle du d\u00e9sert chez les anciens \u00c9gyptiens: in Le d\u00e9sert: Image et R\u00e9alit\u00e9 (Les Cahiers du CEPOA 3), Ginevra 1990, 127-129\n75. La pens\u00e9e historique des anciens \u00c9gyptiens: in Histoire et conscience historique dans les civilisations du Proche-Orient ancien (Les Cahiers du CEPOA 5), Ginevra 1990, 75-80\n76. Lo scriba, in \u201cL'uomo egiziano\u201d (a cura di S. Donadoni), Bari 1990, 63-88\n77. La riscoperta continua dell'Egitto. \u201cPreistoria\u201d delle collezioni torinesi: L'Egitto fuori dell'Egitto. Dalla riscoperta all'Egittologia, Bologna 1991, 357-366\n78. Scrittura e testo nell'antico Egitto: Scrittura e Civilt\u00e0 XV (1991) 307-316\n79. Ambientazione egiziana delle storie di Giuseppe e racconti romanzati paralleli: Giuseppe o l'uomo dai doppi destini. Biblia: Atti del Seminario invernale, Firenze 1991, 143-151\n80. La polionimia nella civilt\u00e0 egizia: SEL 8 (1991) 171-174\n81. Ricerche sulla scrittura egizia IV - I vocaboli allogeni nella lingua egizia: SEAP 9 (1991) 13-18\n82. Un villaggio racconta: Archeo 79 (settembre 1991) 90-98\n83. Writing Egyptian: Scripts and Speeches at the End of Pharaonic Civilisation: Living in a Multicultural Society: Egypt from Cambyses to Constantine and beyond (SAOC 51), Chicago 1992, 291-294\n84. A proposito di bipedi e quadrupedi: RSO 65 (1992) 339-340\n85. Plaidoyer pour le Paysan plaideur: Individu, Soci\u00e9t\u00e9 et Spiritualit\u00e9 dans l'\u00c9gypte pharaonique et copte (M\u00e9langes Th\u00e9odorid\u00e8s), Brusselle 1993, 253-256\n86. La lingua diffusa. Politica e lingua nell'Egitto ramesside: PdP 268 (1993) 26-37\n87. Reminiscenze delle tombe di Asiut nel monumento di Sheshonq: Vic.Or. 9 (1993) 55-69\n88. Quelle histoire de l'art \u00e9gyptien?, in K. Michalowski, L'art de l'\u00c9gypte, Parigi 1994 (nuova edizione), 23-31\n89. Smw sxnw, in Hommages \u00e0 Jean Leclant, Cairo 1994, vol. I, 493-497\n90. Per l'origine di egiziano \u201caltro\u201d, in Sem Cam Iafet (Atti della 7\u00aa giornata di studi camito-semitici e indoeuropei, Milano 1\u00ba giugno 1993), Milano 1994, 183-185\n91. Liste alimentari nella tradizione di testi religiosi egizi, in Drinking in Ancient Societies (HANE VI), Padova 1994, 441-469\n92. Riflessioni su spazio e tempo nella cultura dell'Egitto tardo (alla luce dei documenti scritti): Acta Demotica (Acts of Fifth International Conference for Demotists), Pisa 1994, 275-278\n93. Osservazioni circa la \u201ccivilt\u00e0 urbana\u201d in Egitto: Nuove fondazioni nel Vicino Oriente antico: realt\u00e0 e ideologia, Pisa 1994, 385-386\n94. R\u00fcckgriff auf \u00e4ltere Traditionen im Dekorationsprogramm von TT 27: Thebanische Beamtennekropolen (SAGA 12), Heidelberg 1994, 81-84\n95. Le temple \u00e9gyptien en tant que centre de la civilisation pharaonique au cours des trois mill\u00e9naires de son histoire, in Le temple lieu de conflit (Les Cahiers du CEPOA 7), Actes du Colloque de Cartigny 1991, Lovanio 1994, 73-75\n96. I numerali nell'egiziano antico: AION 17 (1995) 359-361\n97. Zoomorfismo delle divinit\u00e0 egizie: Bestie o dei? L'animale nel simbolismo religioso, Torino 1996, 97-99\n98. Il palazzo dei leoni a Napata, Atti del II Convegno Nazionale di Egittologia e Papirologia, Siracusa 1996, 173-178\n99. A Ghost Tomb and a Torn Papyrus with Coffin Texts at Turin: The World of the Coffin Texts, Leida 1996, 109-113\n100. Nota alle antichit\u00e0 faraoniche in Cirenaica: Studi Miscellanei 29 (1996) 265-268\n101. Note letterarie I. La datazione di opere letterarie egizie: Vic.Or. 10 (1996) 261-265\n102. Iside nella letteratura e nelle fonti: Iside. Il mito, il mistero, la magia, Milano 1997, 678-686\n103. Registri di espressione nella pittura tebana del Nuovo Regno: La peinture \u00e9gyptienne ancienne (Monumenta Aegyptiaca VII), Brusselle 1997, 17-20\n104. La lingua perfetta nella tradizione dell'Egitto faraonico: Bandhu (scritti in onore di Carlo Della Casa), Alessandria 1997, 845-855\n105. L'\u00c9gypte des Ve et VIe dynasties: \u00c9gypte (Afrique &amp; Orient) 7 (novembre 1997) 2-9\n106. Missione archeologica a Tebe e al Gebel Barkal: Missioni Archeologiche Italiane, Roma 1997, 49-54\n107. Excavating the Palace of Natakamani at Napata: the Entrances: Kush 17 (1997) 12-18\n108. Il riconoscimento della cultura umile durante l'et\u00e0 ramesside: L'Impero Ramesside (Vic.Or.Quad.1), Roma 1997, 151-161\n109. Studi Tipologici I \u2013 Sull'ergativit\u00e0 dell'egiziano: Afroasiatica Neapolitana, Contributi presentati all'8\u00ba Incontro di Linguistica Afroasiatica (Camito-Semitica), Napoli, 25-26 gennaio 1996. Istituto Universitario Orientale, Studi Africanistici, Serie Etiopica 6, Napoli 1997, 113-119\n110. The Activities of the Italian Archaeological Mission in Egypt. University of Rome \u201cLa Sapienza\u201d. Report 1996: Memnonia 8 (1997) 241-244\n111. Conf\u00e9rence: Annuaire EPHE, Section sciences r\u00e9ligieuses, 106 (1997-1998) 195-198\n112. La nascita della scrittura (IV e III millennio): Kemet. Alle sorgenti del tempo, Milano 1998, 53-60\n113. Lessico dinamico nell'egiziano antico: The Two Faces of Graeco-Roman Egypt. Greek and Demotic and Greek-Demotic Texts and Studies Presented to P.W. Pestman (A.M.F.W. Verhoogt e S.P. Vleeming ed.), Papyrologica Lugduno Batava 30, Leida 1998, 87-92\n114. La preghiera nell'antico Egitto: Le preghiere del mondo (a cura di M. Piantelli), Milano 1998, 283-292\n115. Egitto e Italia al tempo dell'impero romano: modi e problemi di un confronto culturale: Egitto e Italia dall'Antichit\u00e0 al Medioevo (Atti del III Congresso Internazionale italo-egiziano), Roma 1998, 491-496\n116. De goden van Sjesjonk / Gli dei di Sheshonq: Egyptian Religion, The Last Thousand Years, Studies dedicated to the memory of Jan Quaegebeur (OLA 84), Lovanio 1998, 691-698\n117. La letteratura effimera nell'antico Egitto: Sesh, Milano 1999, 47-54\n118. La lingua di Nefertari: Geo-archeologia 1999/1, 61-65\n119. (con G. Bergamini) Scavi a Napata: Studien zum antiken Sudan (Akten der 7. Internationalen Tagung f\u00fcr meroitistische Forschungen vom 14. bis 19. September 1992 in Gosen/bei Berlin, Wenig ed.), Meroitica 15 (1999) 633-642\n120. La funzione del morfema iw in medioegiziano: Afroasiatica Tergestina. Contributi presentati al 9\u00ba Incontro di Linguistica Afroasiatica (Camito-Semitica), Trieste, 23-24 aprile 1998, Padova 1999, 265-268\n121. Sistemi culturali significativi nel mondo faraonico, in Literatur und Politik im Pharaonischen und Ptolem\u00e4ischen \u00c4gypten, IFAO Bd\u00c9 127, Cairo 1999, 53-60\n122. Dinamicit\u00e0 e staticit\u00e0 del tempo nella concezione degli antichi Egizi: Il Giubileo prima del Giubileo, Atti del convegno internazionale, Milano 2000, 67-71\n123. Studi tipologici II - Sul carattere linguistico del neoegizio: Atti del IV Convegno Nazionale di Egittologia e Papirologia (Siracusa, 8-10 dicembre 1998), Siracusa 2000, 7-12\n124. La scrittura dell'egiziano: Alfabeti, preistoria e storia del linguaggio scritto, Verona 2000, 60-82\n125. R\u00e9flexions sur la Satire des M\u00e9tiers: BSFE 148 (2000) 5-17\n126. Una stele di Firenze recentemente ricomposta: Atti del V Convegno Nazionale di Egittologia e Papirologia (Firenze, 10-12 dicembre 1999), Firenze 2000, 213-215\n127. Hieroglyphs. Concerning royal and private texts: JEOL 35/36 (1997-2000) 25-31\n128. Ricerche sulla scrittura egizia V - Aporie della notazione linguistica egizia nel III e II millennio a.C.: RSO 74 (2000) 1-7\n129. Un inno al Sole levante: \u2026 ir a buscar le\u00f1a (Studi Lopez), Barcellona 2001, 169-173\n130. La missione archeologica in Egitto dell'Universit\u00e0 di Roma \u201cLa Sapienza\u201d: Cento anni in Egitto. Percorsi dell'archeologia italiana, Milano 2001, 56-65\n131. Tra preistoria e storia, periferia e centro. Alcune riflessioni suggerite dalle fonti egizie dell'Antico Regno: The Culture of the Oasis from the Antiquity to the Modern Age (IV Italo-Egyptian Forum, El Kharga, 22-27 October 1998), Cairo 2001, 17-20\n132. La quarta pagina del papiro Budapest Inv. N\u00b0 51.1961: M\u00e9langes offerts \u00e0 E. Varga, Bulletin du Mus\u00e9e Hongrois des Beaux-Arts, Suppl\u00e9ment 2001, Budapest, 419-421\n133. Naissance de l'\u00e9cole: \u00c9gypte (Afrique &amp; Orient) 26 (luglio 2002) 3-8\n134. La parola e il segno: Parole, parola. Alle origini della comunicazione, Atti del Convegno internazionale CSVO, Milano 2002, 81-89\n135. L'\u00c9gypte au pied des Alpes: L'espace alpin et la modernit\u00e9, bilans et perspectives au tournant du si\u00e8cle (Actes du colloque), Grenoble 2002, 405-409\n136. Il contesto culturale: La Battaglia di Qadesh. Ramesse II contro gli Ittiti per la conquista della Siria (catalogo a cura di M.C. Guidotti e F. Pecchioli Daddi), Livorno 2002, 176-181\n137. L'Antico Regno: I Faraoni (catalogo a cura di C. Ziegler), Milano 2002, 29-39\n138. Lingue e cultura dell'antico Egitto: Babele, Babil (Atti dei convegni 1998, 1999, 2000), Padova 2002, 3, 3-10\n139. Qu'est-ce que le texte magique dans l'\u00c9gypte ancienne? en qu\u00eate d'une d\u00e9finition: La magie en \u00c9gypte, Actes du colloque, Parigi 2002, 69-79\n140. Il viaggio come mito nel pi\u00f9 antico Egitto: Andata e ritorno dall'antico Oriente (Atti del Convegno internazionale CSVO, Milano, 16 marzo 2002), Milano 2002, 49-56\n141. L'Egitto e il Levante nel II millennio a.C.: Da Pyrgi a Mozia. Studi sull'archeologia del Mediterraneo in memoria di Antonia Ciasca (VicOr Quad 3/2), Roma 2002, 441-446\n142. A stone fragment inscribed with names of Sesostris I discovered at Qatna: AA.VV., Excavating Qatna I (1999-2000), Damasco 2002, 173-174\n143. L'ambiente culturale a Deir el-Medina: Gli artisti del Faraone. Deir el-Medina e le Valli dei Re e delle Regine (catalogo a cura di C. Ziegler e A.M. Donadoni Roveri), Milano 2003, 57-61\n144. Les mutations culturelles \u00e0 Deir el-M\u00e9dineh sous les Rams\u00e8s: Deir el-M\u00e9dineh et la Vall\u00e9e des Rois, Actes du colloque, Parigi 2003, 197-207\n145. Dibattito: Per una storia del denaro nel Vicino Oriente antico, Roma 2003, 160-163\n146. Totenbuch und Grabarchitektur: der Fall TT 27: Es werde niedergelegt als Schriftst\u00fcck (Fs. Altenm\u00fcller), Amburgo 2003, 347-350\n147. Dalla scrittura al testo: Philosophers and Hieroglyphs, Torino 2003, 181-195\n148. Ricerche sulla scrittura egizia VI - Traduzioni grafiche in egiziano: Faraoni come dei, Tolemei come faraoni (Atti del V Congresso Internazionale italo-egiziano), Torino-Palermo 2003, 40-43\n149. Frammenti di un racconto mitologico: Hommages \u00e0 Fayza Haikal (Bd\u00c9 138), Cairo 2003, 231-233\n150. Napata, the destroyed city. A method for plundering: Arid Lands in Roman Times (papers from the International Conference: Rome, July, 9th-10th 2001), Firenze 2003, 59-64\n151. Quattro stele del Medio Regno: Discovering Egypt from the Neva. The Egyptological Legacy of Oleg D. Berlev, Berlino 2003, 111-121\n152. Response (to J. Baines, Research on Egyptian Literature: Background, Definitions, Prospects): Egyptology at the Dawn of the Twenty-first Century. Proceedings of the Eighth International Congress of Egyptologists, Cairo 2000, Volume 3 \u2013 Language, Conservation, Museology (Zahi Hawass ed.), Cairo \u2013 New York 2003, 38-44\n153. Omofoni: Egyptian and Semito-Hamitic (Afro-Asiatic) Studies in memoriam W. Vycichl, Leida 2004, 134-136\n154. Hellenism at Napata: Nubian Studies 1998 (T. Kendall ed.), Proceedings of the Ninth Conference of the International Society of Nubian Studies, August 21-26, 1998, Boston 2004, 384-388\n155. Ebla: Uno sguardo dall'Egitto, Von Sumer nach Ebla und zur\u00fcck (Fs. Pettinato: Heidelberger Studien zum Alten Orient, 9), Heidelberg 2004, 227-230\n156. Il senso dell'architettura templare in Egitto: La casa del dio, Atti del convegno internazionale CSVO, Milano 2005, 53-64\n157. Guerra e pace al tempo di Ramesse: Narrare gli eventi, Atti del convegno degli egittologi e degli orientalisti italiani in margine alla mostra \u201cLa battaglia di Qadesh\u201d (Studia Asiana, 3), Roma 2005, 313-315\n158. L'Egitto antico e l'Italia dall'unit\u00e0 ad oggi, Teatro Regio, Stagione d'opera 2005-2006, I Libretti: \u201cAida\u201d, Torino 2005, 24-39\n159. Note letterarie II. Imparare a memoria nell'et\u00e0 menfita: Z\u00c4S 132 (2005) 161-165\n160. La pronuncia di alcuni numerali dell'egiziano: Studi afroasiatici. XI Incontro Italiano di Linguistica Camitosemitica (a cura di A. Mengozzi) (Bergamo, 2-7 giugno 2003), Milano 2005, 67-68\n161. Una nuova cattedra per lo studio dell'Antico Egitto: Minerva 1/4 (2005) 60-62\n162. Il \u201csacro\u201d e il \u201ctesto\u201d nell'antico Egitto: Testo Sacro e Religioni. Ermeneutiche a confronto (Atti di convegno), Roma 2006, 55-68\n163. A chi servivano i papiri di Gebelein?: L'Ufficio e il Documento, Atti delle giornate di studio degli egittologi e degli orientalisti italiani, Milano 2006, 87-91\n164. Lingua e testo (nell'antico Egitto): Pier Giorgio Borbone, Alessandro Mengozzi, Mauro Tosco (a cura di/edited by/redaktis), \"Loquentes linguis. Studi linguistici e orientali in onore di/ Linguistic and Oriental Studies in Honour of/ Lingvistikaj kaj orientaj studoj honore al Fabrizio A. Pennacchietti\", Wiesbaden 2006, 605-611\n165. La Missione archeologica in Egitto e Sudan dell'Universit\u00e0 di Roma \u201cLa Sapienza\u201d: Atti del IX Convegno Internazionale di Egittologia e Papirologia, Annali della Facolt\u00e0 di Lettere e Filosofia dell'Universit\u00e0 di Palermo (Studi e Ricerche 48), Palermo 2006, 219-224 e 289-290\n166. Hic sunt leones: A. e A. Castiglioni, Nubia, magica terra millenaria, Firenze 2006, 210-213\n167. Le Piramidi e la Mole: Minerva 2/3 (2006) 81-83\n168. Napata nell'et\u00e0 meroitica: relazione tenuta a Berlino in onore del Prof. Steffen Wenig: Neueste Feldforschungen im Sudan und in Eritrea. Akten des Symposiums vom 13. bis 14. Oktober 1999 in Berlin: Meroitica 21 (Wiesbaden 2004), p. VII: A. Roccati, Rom: Excavations of the University \u201cLa Sapienza\u201d Rome at Gebel Barkal: Serekh 3, 2006, 29-33\n169. Die aktiv/passiven Verbalformen des \u00c4gyptischen: LingAeg 14 (2006) 135-138\n170. The Hieroglyphic Inscription on Bowl n\u00ba 615, in I. Vincentelli, Hillat el-Arab. The Joint Sudanese-Italian Expedition in the Napatan Region, Sudan, Londra 2006, 179-181\n171. Il museo (egizio) che vorrei, BSPABA NS LVII-LVIII (2006-2007) 7-16\n172. Ernesto Schiaparelli l'egittologo: Rivista Biellese 11,4 (2007) 5-11\n173. Arpenter le d\u00e9sert autrefois et aujourd'hui: BSFE 169-170 (2007) 51-58\n174. Un drago egiziano, XII Incontro Italiano di Linguistica Camito-semitica (Afroasiatica), Ragusa 2007, 321-322\n175. The alphabet(s) at a turning point: a view from Egypt: Moving across Borders. Foreign Relations, Religion and Cultural Interaction in the Ancient Mediterranean (ed. P. Kousoulis e K. Magliveras) (OLA 159), Lovanio 2007, 327-335\n176. The Inscription of Hezi Revisited: LingAeg 15 (2007) 137-141\n177. Note letterarie IV. Le temps diff\u00e9r\u00e9 dans les r\u00e9cits \u00e9gyptiens, Hommages Goyon, (BdE 143) Cairo 2008, 341-343\n178. The Italian Archaeological Expedition to Jebel Barkal/Napata: Between the Cataracts. Proceedings of the 11th Conference for Nubian Studies, Warsaw University, 27 August \u2013 2 September 2006, PAM Supplement Series volume 2 part 1, Varsavia 2008, 249-261\n179. Egiziano regionale: (G. Tak\u00e1cs ed.) Semito-hamitic Festschrift for A.B. Dolgopolsky and H. Jungraythmayr, Berlino 2008, 262-264\n180. Comunit\u00e0 linguistica e comunit\u00e0 testuale nella tradizione dell'egiziano: Il mio cuore \u00e8 a oriente, Studi di linguistica storica, filologia e cultura ebraica dedicati a Maria Luisa Mayer Modena (Quaderni di Acme 101), Milano 2008, 101-108\n181. A Fragmentary Mummy Bandage inscribed with three Isis Spells in the Book of the Dead: Egypt and Beyond. Essays Presented to Leonard H. Lesko, Brown University 2008, 315-317\n182. La sapienza di Amennakhte &amp; di Baki: Sc 569/70 (2008) 489-493\n183. Dopo Schiaparelli: uno sguardo retrospettivo: (a cura di Moiso) Ernesto Schiaparelli e la tomba di Kha, Torino 2008, 83-98\n184. L'acqua: elemento primordiale per la civilt\u00e0 egizia: Anima dell'acqua, Milano 2008, 60-75\n185. L'enigma dei geroglifici: I mercoled\u00ec dell'Accademia, XIII \u2013 Quaderni, 17 (2008) 77-84\n186. Ricerche sulla scrittura egizia \u2013 VII. Il sillabario e la scrittura egizia, Atti dell'Accademia delle Scienze di Torino 142 (2008) 55-65\n187. Egittologia e Papirologia oggi: problemi e proposte (Torino, 28-29 maggio 2009): Aegyptus 88 (2008) 351-353\n188. Logografia e scrittura: La scrittura nel Vicino Oriente antico, Atti del convegno internazionale CSVO, Milano 2009, 29-35\n189. Percorsi dell'egittologia piemontese, Egitto nascosto. Collezioni e collezionisti dai musei piemontesi, Milano 2009, 28-31\n190. Le fonti dell'astronomia egizia: Galileo. Immagini dell'universo dall'antichit\u00e0 al telescopio, Firenze 2009, 29-33\n191. Il \u201csomatocentrismo\u201d dell'antico Egitto, Corpo e religione (ed. Gaspare Mura e Roberto Cipriani), Roma 2009, 184-188\n192. Un'iscrizione \u201cfirmata\u201d della XXVI dinastia: Scripta manent. Recueil d'\u00e9tudes d\u00e9di\u00e9es \u00e0 D. Meeks (CENiM 4), Montpellier 2009, 401-404\n193. Il modello egizio tra sfarzo e rito, Iside come simbolo del lusso, Luxus, il piacere della vita nella Roma imperiale, Roma 2009, 132-139\n194. Due \u201carchivi\u201d coevi a confronto: Deir el-Medina e Ugarit, Egyptian Archives (ed. P. Piacentini e Ch. Orsenigo), Quaderni di Acme 111, Milano 2009, 115-125\n195. Appunti sulle funzioni e finalit\u00e0 scientifiche di un museo d'egittologia e sui modi di perseguirle:,L'archeologia e il suo pubblico, Firenze 2009, 57-70\n196. Riches of written documents in the Egyptian Museum of Turi, Abgadiyat 4 (2009) 45-50\n197. Fama &amp; facondia nell'antico Egitto, Sc 590 (2010) 244-248\n198. L'hell\u00e9nisme dans l'architecture et la d\u00e9coration des palais de Napata, in M\u00e9ro\u00e9. Un empire sur le Nil, Parigi 2010, 95-96\n199. Il fuoco nell'antico Egitto, L'anima del fuoco, Milano 2010, 112-123\n200. La scoperta dell'antico Egitto: Acad\u00e8mia, Atti del convegno di Cosenza 31-10-2009, Bologna 2010, 83-86\n201. Sono dei Re quelli specificati per nome (\u1e25q\u021cw pw mtrw rnw), (ed. Fales &amp; Grassi) Camsemud 2007, Proceedings of the 13th Italian Meeting of Afro-Asiatic Linguistics, Held in Udine, May 21st\u201224th, 2007 (HANE X), Padova 2010, 271-273\n202. Le Djebel Barkal et ses fouilles, Dossiers d'arch\u00e9ologie, M\u00e9ro\u00e9 au Louvre, n.s. n\u00ba 18, Parigi 2010, 56-61\n203. Su e gi\u00f9 per il Nilo al tempo dei faraoni: La bisaccia del pellegrino (a cura di A. Barbero e S. Piano), Atti del Convegno internazionale: Torino, Moncalvo, Casale Monferrato, 2-6 ottobre 2007, Savigliano 2010, 29-36\n204. Vino \u201cbuono buono\u201d nell'Egitto antico (prima parte): Vinum nostrum. Arte scienza e miti nelle civilt\u00e0 del Mediterraneo antico (a cura di G. Di Pasquale), Firenze 2010, 34-36\n205. In memoriam. Presenza di Luisa Terzi: Sc 596 (2010) 687-688\n206. Faraoni non Tiranni, Acad\u00e8mia. Sanctorum Quattuor Coronatorum Tabularia, Bologna 2010, 245-255\n207. La religione del libro, in Egitto, Acta Pontificii Instituti Biblici, volumen undecimum, num. 6 (2010) 748-760\n208. Un sincronismo approssimativo tra File e Napata: Atti dell'Accademia delle Scienze di Torino 144 (2011) 161-170\n209. La strana storia del naos maledetto: Sc 599 (2011) 35-38\n210. Da Cheope a Mubarak: Sc 602 (2011) 288-290\n211. Orizzonti culturali di Napata, Un impaziente desiderio di scorrere il mondo (Studi Invernizzi), Monografie di Mesopotamia XIV, Firenze 2011, 61-71\n212. Nuove frontiere della civilt\u00e0 dell'Egitto Faraonico, La cultura egizia ed i suoi rapporti con i popoli del Mediterraneo durante il I millennio a.C. (Atti del convegno internazionale, Viterbo 6-7 novembre 2008), 13-16\n213. Il Libro dei Vivi, L'Egitto in et\u00e0 ramesside (Atti del Convegno, Chianciano Terme 17-18 dicembre 2009), Siena 2011, 67-71\n214. Demons as reflection of human society: Ancient Egyptian Demonology (ed. Kousoulis), OLA 175, Leuven 2011, 89-96\n215. Lo sviluppo dell'egittologia come disciplina scientifica nell'Italia unita: Acad\u00e8mia. Sanctorum Quattuor Coronatorum Tabularia, Bologna 2011, 281-299\n216. \"Buono da gettar gi\u00f9 per far calce\", Viaggio in Egitto. L'Ottocento riscopre la terra dei faraoni (a cura di S. Einaudi), Torino 2011, 37-42\n217. The Inscription of Hezi Once More, Times, Signs and Pyramids (Studies Verner), Praga 2011, 207-212\n218. \u201cCuando estaba vivo sobre mis pies\u201d. Sem\u00e1ntica de una civilizaci\u00f3n, Moda y belleza en el antiguo Egipto, Barcelona 2011, 51-55\n219. Aspetti della cultura egiziana nel periodo dell'affermazione dell'egemonia di Roma, Tanti affetti in tal momento (Studi Garbarino), Alessandria 2011, 769-778\n220. Note Letterarie V. Sinuhe come prototipo di Marco Polo: Et in Aegypto et ad Aegyptum. Recueil d'\u00e9tudes d\u00e9di\u00e9es \u00e0 J.Cl. Grenier (CENiM 5), vol. IV, Montpellier 2012, 661-666\n221. In quest of the land of the Tjemeh: Sahara 23 (2012) 125-126\n222. Light Making in Ancient Egypt, G.B. Lanfranchi, D. Morandi Bonacossi,\nC. Pappi, S. Ponchia [eds.], Leggo! Studies Presented to Frederick Mario Fales on the\nOccasion of His 65th Birthday, Leipziger Altorientalistische Studien II, Wiesbaden 2012, 81-86\n223. Ricordo del Prof. Pieter Willem Pestman: Acc. Sc. Torino Memorie Sc. Mor. 35-36 (2012) 89-92\n224. L'immagine dell'Egitto antico attraverso le collezioni, in Frammenti d'Egitto. Progetti di catalogazione, provenienza, studio e valorizzazione delle antichit\u00e0 egizie ed egittizzanti (a cura di Paola Zanovello ed Emanuele M. Ciampini), Padova 2012, 23-29\n225. Il deciframento dell'egiziano, Acad\u00e8mia. Sanctorum Quattuor Coronatorum Tabularia, Bologna 2012, 285-298\n226. Faraoni alla ricerca del turchese, Archeologia Viva 156 (2012) 58-65\n227. Diventare egittologo alla fine dell'Ottocento, L'Egitto di Francesco Ballerini. Un egittologo comasco agli inizi del Novecento, Atti della giornata di studi, Como 2012, 31-35\n228. La scrittura testuale nell'Egitto del II millennio a.C. e la datazione dei testi, \u201cParcourir l'\u00e9ternit\u00e9\u201d Hommages \u00e0 Jean Yoyotte, Lovanio 2012, 939-946\n229. Attraverso l'egittologia italiana del secolo XX, Mummie egizie in Piemonte. Storia ed attualit\u00e0 in ambito egittologico ed antropologico (a cura di R. Boano e E. Rabino Massa), Torino 2012. 9-11\n230. 229. Dugurasu = Rw-HAwt, Atti dell'Accademia delle Scienze di Torino 146 (2012) 37-42\n230. Una miniera di turchese di epoca faraonica nel deserto occidentale egiziano, Atti dell'Accademia delle Scienze di Torino 146 (2012) 43-55\n231. Faraoni alla ricerca del turchese, Archeologia Viva 156 (2012) 58-65\n232. Les \u201cailleurs\u201d de Soleb, Soleb VI, Cairo 2013, 125-127\n233. Der k\u00f6nigliche Bezirk von Napata in meroitischer Zeit, Die Kulturen Nubiens \u2013 ein afrikanisches Verm\u00e4chtnis (a cura di Steffen Wenig e Karola Zibelius Chen), Dettelbach 2013, 245-259\n234. Carlo Vidua, egittologo italiano, Talking along the Nile. Ippolito Rosellini, travellers and scholars of the 19th century in Egypt, Atti del convegno internazionale, Pisa 14-16 giugno 2012, Pisa 2013, 211-214\n235. Egitto immaginato, Egitto reale e \u201cricercato\u201d, Egitto in Veneto (a cura di P. Zanovello e E.M. Ciampini), Padova 2013, 17-25\n236. Principi e fantasmi, Acad\u00e8mia. Sanctorum Quattuor Coronatorum Tabularia, Bologna 2013, 255-269\nIII) RECENSIONI:\n1. Castellino, The Akkadian Personal Pronouns: Bibbia e Oriente (1967) 229-230\n2. Schenkel, Memphis, Herakleopolis, Theben: Rd\u00c9 20 (1968) 189-192\n3. Satzinger, Die negativen Konstruktionen: Bi.Or. 26 (1969) 202\n4. Englund, Introduction \u00e0 l'\u00e9gyptien pharaonique: Bi.Or. 27 (1970) 337\n5. Polotsky, Egyptian Tenses: Rd\u00c9 22 (1970) 228-229\n6. Ricke, Das Sonnenheiligtum des K\u00f6nigs Userkaf: Bi.Or. 28 (1971) 185-186\n7. Barta, Aufbau und Bedeutung der alt\u00e4gyptischen Opferformel: Bi.Or. 29 (1972) 181-183\n8. Sauneron, Le papyrus magique illustr\u00e9 de Brooklyn: Or.Ant. 11 (1972) 69-70\n9. Graefe, Untersuchungen zur Wortfamilie bjA: RSO (1972) 67-69\n10. Janssens, Contribution to the Verbal System in Old Egyptian: Bi.Or. 30 (1973) 211-212\n11. Berlev, \u0422\u0440\u0443\u0434\u043e\u0432\u043e\u0435 \u043d\u0430\u0441\u0435\u043b\u0435\u043d\u0435 \u0415\u0433\u0438\u043f\u0442\u0430 e\n12. Kitchen, Ramesside Inscriptions: Or.Ant. 13 (1974) 60-64\n13. Lacau, Les noms des parties du corps en \u00e9gyptien et en s\u00e9mitique: Rd\u00c9 26 (1974) 143-144\n14. Polotsky, Collected Papers: Rd\u00c9 26 (1974) 147-149\n15. Allam, Das Verfahrensrecht in der alt\u00e4gyptischen Arbeitersiedlung von Deir el Medineh: Or.Ant. 14 (1975) 369-370\n16. Westendorf, G\u00f6ttinger Totenbuchstudien: Bi.Or. 34 (1977) 174-175\n17. Shennum, English-Egyptian Index: Bi.Or. 36 (1979) 163\n18. Junge, Syntax der mittel\u00e4gyptischen Literatursprache: Bi.Or. 37 (1980) 140-142\n19. Schenkel, Die Bew\u00e4sserungsrevolution: Bi.Or. 37 (1980) 317\n20. Malaise, Les scarab\u00e9es de coeur: Or. 49 (1980) 421-422\n21. Bogoslovskij, \u00ab \u0421\u043b\u0443\u0433\u0438 \u00bb \u0444\u0430\u0440\u0430\u043e\u043d\u043e\u0432, \u0431\u043e\u0433\u043e\u0432 \u0438 \u0447\u0430\u0441\u0442\u043d\u044b\u0445 \u043b\u0438\u0446: Or.Ant. 20 (1981) 318-319\n22. Edel, Die Felsgr\u00e4bernekropole der Qubbet el Hawa bei Assuan e\n23. Edel, Hieroglyphische Inschriften des Alten Reiches: Or.Ant. 21 (1982) 280-284\n24. Ward, Notes on Scarab Seals: Or. 51 (1982) 399-400\n25. Bogoslovskij, \u0414\u0440\u0435\u0432\u043d\u0438-\u0435\u0433\u0438\u043f\u0435\u0442\u0441\u043a\u0438\u0435 \u043c\u0430\u0441\u0442\u0435\u0440\u0430 e\n26. de Meulenaere e Limme (ed.) Artibus Aegypti e\n27. Edel, Die Inschriften der Grabfronten der Siutgr\u00e4ber: Or.Ant. 25 (1986) 134-138\n28. Helck, Die Lehre des Djedefhor: Bi.Or. 43 (1986) 398-399\n29. Lichtheim, Late Egyptian Wisdom Literature: OLZ 82 (1987) 545-546\n30. Schulman, Ceremonial Execution and Public Rewards: Or. 58 (1989) 290-291\n31. Posener, Cinq figurines d'envo\u00fbtement: Bi.Or. 46 (1989) 30-31\n32. Doret, The Narrative Verbal System of Old and Middle Egyptian: Or.Ant. 29 (1990) 140-142\n33. Lichtheim, Ancient Egyptian Autobiographies: Or. 60 (1991) 274-275\n34. Duquesne, Jackal at the Shaman's Gate e\n35. Duquesne, A Coptic Initiatory Invocation: DE 24 (1992) 64-66\n36. Kakosy, Zauberei im alten \u00c4gypten: Bi.Or. 50 (1993) 609\n37. Lichtheim, Maat in Egyptian Autobiographies and Related Studies, e\n38. Parkinson, Voices from Ancient Egypt: An Anthology of Middle Kingdom Writings: Or. 63 (1994) 279-281\n39. Osing e Nielsen ed., The Heritage of Ancient Egypt (Studies Iversen): Bi.Or. 52 (1995) 291-293\n40. Vandersleyen, L'\u00c9gypte et la vall\u00e9e du Nil, tome 2: RSO 69 (1995) 229-231\n41. Schneider, Lexikon der Pharaonen: Or. 66 (1997) 123\n42. Quaerentes scientiam \u2026 (Fs. Westendorf): Bi.Or. 54 (1997) 317-320\n43. Quack, Die Lehren des Ani: Bi.Or. 56 (1999) 55-60\n44. Vernus, Les parties du discours e\n45. Lichtheim, Moral Values: Or. 68 (1999) 164-166\n46. Leitz, Magical and Medical Papyri: Or. 70 (2001) 193-195\n47. David, De l'inf\u00e9riorit\u00e9 \u00e0 la perturbation: Bi.Or. 59 (2002) 269-271\n48. Darnell, Theban Desert Road Survey: Or. 74 (2005) 114-115\n49. Servajean, Les formules des transformations du Livre des Morts \u00e0 la lumi\u00e8re d'une th\u00e9orie de la performativit\u00e9: Or. 74 (2005) 425-426\n50. Padr\u00f2, La lengua de Sinuh\u00e9. Gram\u00e1tica del Egipcio cl\u00e1sico: Aula Orientalis XXV (2007) 330-331\n51. Strudwick, Texts from the Pyramid Age: JEA 94 (2008) 323-325\n52. M\u00fcller-Roth, Das Buch vom Tage: Aula Orientalis 23 (2005) 302-303\n53. Fischer-Elfert &amp; Richter (ed.), Literatur und Religion im alten \u00c4gypten: Aula Orientalis 31/2 (2013) 353-354\nIV) PREFAZIONI\n1. S.M. Chiodi, La religione dell'antico Egitto, Milano 1994, 7-17\n2. O. Lollio, G. Parola, P. Toti, Le antichit\u00e0 egizie di Roma imperiale, Roma 1995, 9-12\n3. G. Capriotti Vittozzi, Oggetti, idee, culti egizi nelle Marche, Tivoli 1999, 3-4\n4. E. Hornung, Spiritualit\u00e0 dell'antico Egitto, Roma 2002, 7-9\n5. A. e A. Castiglioni, La citt\u00e0 fantasma, Varese 2002, 5-6\n6. E.M. Ciampini, Canti d'amore dell'antico Egitto, Roma 2005, 7-9\n7. B. Halioua, La medicina al tempo dei faraoni, Bari 2005, 5-10\n8. X Convegno Nazionale dell'I.I.C.E., Introduzione: Aegyptus 85 (2005) 5-7\n9. New Archaeological and Papyrological Researches on the Fayyum, Proceedings of the International Meeting of Egyptology and Papyrology (Lecce, June 8-10, 2005) (Papyrologica Lupiensia 14), Allocuzione, Lecce 2005, 11-12\n10. A. Amenta, Il Faraone, Roma 2006, 7-9\n11. J. Capart, Io leggo i geroglifici, Torino 2007, 7\n12. E. Schiaparelli, La tomba intatta dell'architetto Kha, Torino 2007, V-VII\n13. G. Lenzo, Manuscrits hieratiques du Livre des Morts de la Troisi\u00e8me P\u00e9riode Interm\u00e9diaire, Torino 2007, I\n14. R. Manzini, Silvio Curto. Una vita tra i faraoni, Torino 2010, 7-10\n15. Alfredo e Angelo Castiglioni, C'era una volta l'Africa, Vercelli 2010, 7\n16. F. Balboni, Roma Caput Mundi: laddove Oriente e Occidente si incontrano, Alessandria 2012, XI\n17. F. Bottigliengo, Gli scritti del luogo nascosto, Torino 2012, 7"}
{"id": "1324419", "revid": "287204", "url": "https://it.wikipedia.org/wiki?curid=1324419", "title": "Giacomo Macr\u00ec", "text": "Fu rettore dell'Universit\u00e0 degli studi di Messina dal 1895 al 1896, e autore di una monografia sulla vita e le opere del matematico messinese del XVI secolo Francesco Maurolico.\nBiografia.\nNato a Messina nel 1831 da Silvestro (Magr\u00ec) (n. 1794) e da Filippa Sant'Angelo, dedito agli studi umanistici, fu allievo di alcuni tra i pi\u00f9 illustri maestri messinesi del tempo quali Giovanni Saccano, Riccardo Mitchell e Felice Bisazza, seguendo le lezioni private di filosofia tenute da Antonio Catara Lettieri.\nNel 1850 si iscriveva alla facolt\u00e0 di giurisprudenza della Regia Universit\u00e0 di Messina collaborando con gli studi degli avvocati Francesco De Luca e Giovanni Savoia.\nNell'anno accademico 1865-1866 cominci\u00f2 la sua carriera di docente presso la R. Universit\u00e0 di Messina come incaricato alla cattedra di Diritto costituzionale, successivamente fu professore ordinario di Diritto amministrativo e di Scienza dell'amministrazione; nella sua carriera accademica fu anche professore onorario dell'Universit\u00e0 di Lima (in Per\u00f9), nonch\u00e9 membro di varie accademie sia nazionali che estere, tra cui l'Accademia Peloritana dei Pericolanti.\nMor\u00ec il 28 dicembre 1908, vittima del tragico terremoto che sconvolse la citt\u00e0 di Messina. In base a quanto riferisce una lapide del Gran Camposanto di Messina, la sua salma non venne mai identificata, poich\u00e9 il sisma \"ne disperse le ceneri\".\nLa scuola privata di diritto e l'impegno politico.\nGiacomo Macr\u00ec fu il fondatore di una delle scuole private di diritto pi\u00f9 note della citt\u00e0 di Messina nella seconda met\u00e0 del XIX secolo.\nLa scuola privata di diritto di Giacomo Macr\u00ec, sia per le giovani frequentazioni che per la nota passione civile del suo fondatore, divenne ben presto luogo di ritrovo di attivisti politici.\nL'impegno politico porter\u00e0 Giacomo Macr\u00ec ad essere eletto deputato nella IX legislatura del Regno d'Italia alle elezioni politiche del 1864 e vot\u00f2, fra l'altro, il trasferimento della capitale da Torino a Firenze.\nFu pure componente della Commissione permanente per il rifacimento dei codici.\nGiacomo Macr\u00ec fu anche Medaglia di Bronzo per la \u201cliberazione di Sicilia\u201d: sul retro della stessa si legge \u201cItalia e Casa di Savoia Liberazione di Sicilia 1860\u201d, mentre sul fronte riporta l'effigie di Vittorio Emanuele II di Savoia.\nNel 1865 il Governo propose l'abolizione delle franchigie di Ancona, di Livorno e di Messina.\nCome si legge negli \"Atti della Camera dei deputati, seduta del 24 aprile 1865\" fu per i concetti espressi dall'onorevole Macr\u00ec, \u201cpresentati in forma cos\u00ec ragionevole ed esposti con felicit\u00e0 di parole\u201d che la Camera dei Deputati, abolite le franchigie di Ancona e Livorno, deliber\u00f2 \u201cche le franchigie di Messina si mantenessero fino a quando la via ferrata avesse congiunto Messina a Caltanissetta\u201d.\nA quei tempi Messina era ancora citt\u00e0 opulenta di arte e di traffici commerciali una citt\u00e0 borghese, che aveva goduto e godeva di numerosi privilegi.\nGiacomo Macr\u00ec e la piccola cittadina di Rodia.\nSin dalla fine del XIX secolo, Giacomo Macr\u00ec era solito trascorrere il periodo estivo con tutta la famiglia nella piccola cittadina di Rodia.\nNel 1901 lo scrittore Tito Allevi, in un'opera descrittiva della provincia di Messina, ricorda di essere rimasto colpito, arrivato che fu a Sindaro (primo nome di Rodia) dalle numerose barche dei pescatori tirate in secca e dall'unica casa \u201cborghese\u201d, quella del Cav. Macr\u00ec.\nUna curiosit\u00e0: profondo e convinto cattolico, Giacomo Macr\u00ec, per voto e per espresso desiderio della moglie, eresse nel 1881 in Rodia una cappella gentilizia di famiglia.\nSul portale della quale, accanto allo stemma di famiglia 8 fece affiggere una lapide marmorea al ricordo, con inciso quanto segue \" \u201cA Dio Ottimo Massimo ed a nostra Donna delle Grazie eressero ed intitolarono questa chiesetta il cavaliere Giacomo Macr\u00ec e Giovannina Cesareo consorte, perch\u00e9 benedetti siano gli Autori dei loro giorni e perch\u00e9 tramandino i figliuoli, ora che la scienza si fa ribelle alla fede, durevole documento della religione di famiglia. Pierino, Marietta, Adolfo, Elvira, Ettore, Giulio. Onorate anche voi i genitori e adorate Dio Padre e Consolatore Supremo\u201d\nLa cappella privata dei Macr\u00ec, aperta al popolo durante la messa, fu l'unica chiesa del luogo fino alla costruzione dell'attuale Chiesa di S. Maria delle Grazie.\nIl tributo della citt\u00e0 di Messina.\nLa sua effigie \u00e8 stata immortalata nel 1927 sul fronte principale del Palazzo di Giustizia di Messina, Palazzo Piacentini, insieme a quelle di altri cinque celebri giuristi messinesi Dicearco di Messina, Guido delle Colonne, Antonio Fulci, Francesco Faranda e Andrea Di Bartolomeo.\nInoltre la Citt\u00e0 di Messina, con Delibera del Comune n. 1634 del 19 luglio 1934, ha dedicato a Giacomo Macr\u00ec una delle sue vie del centro."}
{"id": "1324420", "revid": "729019", "url": "https://it.wikipedia.org/wiki?curid=1324420", "title": "Cuthbert Collingwood, I barone Collingwood", "text": "I primi anni.\nCollingwood nacque a Newcastle-upon-Tyne. Ebbe la sua educazione primaria presso la Royal Grammar School di Newcastle. All'et\u00e0 di undici anni, si arruol\u00f2 nella marina come volontario, a bordo della \"HMS Shannon\" sotto il comando di suo cugino Richard Brathwaite, che si prese cura di assicurargli una perfetta istruzione navale.\nDopo alcuni anni di servizio sotto i Capitani Brathwaine e Robert Roddam, Collingwood part\u00ec per Boston nel 1774 con l'Ammiraglio Samuel Graves, dove combatt\u00e9 nella brigata navale britannica nella battaglia di Bunker Hill, e fu successivamente commissionato come Tenente. Nel 1779 Collingwood succedette a Nelson nel comando della HMS Badger, e l'anno successivo ancora Nelson come \"Post-Captain\" dell'Hinchinbrook, una piccola fregata.\nNelson era stato il comandante di una fallita spedizione che puntava ad attraversare l'America Centrale, tagliando in due i domini coloniali spagnoli, per poi trasferire parte della flotta britannica dall'Oceano Atlantico al Pacifico, navigando lungo il corso del fiume San Juan, per poi passare i laghi Nicaragua e Leon. Nelson si ammal\u00f2 di febbri malariche e rimase molto debilitato, cosa che lo costrinse ad un ricovero prima di essere promosso ed assegnato ad un vascello pi\u00f9 grande. Collingwood lo sostitu\u00ec cos\u00ec nel comando dell'Hinchinbrook e trasport\u00f2 i resti della spedizione indietro in Giamaica.\nIl primo comando.\nDopo aver comandato un'altra piccola fregata, la HMS \"Pelican\", che affond\u00f2 per un uragano nel 1781, Collingwood fu promosso al comando della nave di linea 64 cannoni HMS \"Sampson\". Nel 1783 fu assegnato alla HMS \"Mediator\" e mandato nelle indie occidentali, dove rimase fino alla fine del 1786, nuovamente insieme a Nelson e al fratello, il capitano Wilfred Collingwood, per prevenire il commercio statunitense con le antille.\nNel 1786 Collingwood ritorn\u00f2 in Inghilterra, dove rimase fino al 1793, con eccezione per un viaggio nelle indie occidentali. In quell'anno fu nominato capitano della HMS \"Prince\", l'ammiraglia del retroammiraglio George Bowyer della Channel Fleet. Il 16 giugno 1791 Collingwood spos\u00f2 Sarah Blackett, figlia del mercante e politico di Newcastle John Erasmus Blackett e nipote di Robert Roddam (1711\u20131744) di Hethpoole e Caldburne (da non confondersi col suo precedente comandante Robert Roddam).\nCome capitano della \"Barfleur\", Collingwood fu presente al Glorioso Primo di Giugno. A bordo della \"Excellent\" partecip\u00f2 alla battaglia di Capo San Vincenzo nel 1797, facendosi una buona reputazione nella flotta per la sua condotta durante la battaglia. Dopo il blocco navale di Cadice torn\u00f2 brevemente a Portsmouth per alcune riparazioni. All'inizio del 1799 Collingwood fu promosso retroammiraglio (della squadra bianca il 14 febbraio 1799; della squadra rossa il 1 gennaio 1801) e, issando la sua bandiera sulla \"Triumph\", si un\u00ec alla Channel Fleet e navig\u00f2 nel Mediterraneo, dove erano assemblate le forze principali di Francia e Spagna. Collingwood continu\u00f2 ad essere attivamente utilizzato per bloccare i porti nemici fino a quando la pace di Amiens non gli permise di tornare in Inghilterra.\nCon la ripresa delle ostilit\u00e0 nella primavera del 1803 lasci\u00f2 casa, per non tornarvi mai pi\u00f9. Inizialmente fu impiegato nel blocco della flotta francese a Brest e nel 1804 fu promosso viceammiraglio (della squadra blu il 23 aprile 1804; della squadra rossa il 9 novembre 1805). Passarono quasi due anni ma poi Napoleone inizi\u00f2 a pianificare e preparare le truppe per un'invasione della Gran Bretagna, la campagna che avrebbe dovuto decidere il futuro europeo e il dominio sui mari. La flotta francese lasci\u00f2 Tolone e l'ammiraglio Collingwood ricevette una squadra, con ordini di inseguire i francesi. Le flotte combinate di Francia e Spagna, dopo una navigazione verso le indie occidentali, ritornarono verso Cadice. Sulla strada incontrarono la piccola squadra di Collingwood proprio davanti al porto andaluso. Gli inglesi avevano solo tre navi, ma riuscirono ad evitare di essere ingaggiati, anche se furono inseguiti da 16 vascelli di linea. Prima che pi\u00f9 di met\u00e0 delle navi nemiche fossero entrate in porto, riprese il blocco navale, usando falsi segnali per mascherare la limitatezza delle sue navi. Dopo poco fu raggiunto da Nelson che sperava di riuscire a convincere la flotta ad uscire dal porto e ad ingaggiare uno scontro importante.\nBattaglia di Trafalgar.\nArticolo principale: Battaglia di Trafalgar\nLa flotta combinata presa il mare da Cadice nell'ottobre 1805. La battaglia di Trafalgar segu\u00ec immediatamente. Villeneuve, l'ammiraglio francese, schier\u00f2 la sua flotta a forma di mezza luna. La flotta britannica si avvicin\u00f2 in due linee separate, una condotta da Nelson sulla \"Victory\" e l'altra da Collingwood sulla \"Royal Sovereign\". La \"Royal Sovereign\" era pi\u00f9 veloce, principalmente perch\u00e9 lo scafo era stato ricoperto da poco di un nuovo strato di rame, dandole una carena pulita e pi\u00f9 veloce. Essendosi portata considerabilmente pi\u00f9 avanti rispetto al resto della flotta, fu la prima nave ad ingaggiare il nemico. \"Vedete\", disse Nelson, indicando la \"Royal Sovereign\" che aveva penetrato il centro della linea nemica, \"vedete come il nobile Collingwood comanda la sua nave nella battaglia!\" Probabilmente fu nello stesso momento che Collingwood rifer\u00ec al suo capitano \"Cosa darebbe Nelson per essere qui?\"\nLa \"Royal Sovereign\" si accost\u00f2 all'ammiraglia spagnola e spar\u00f2 le sue bordate con una tale rapidit\u00e0 e precisone alla \"Santa Ana\" che la nave spagnola era gi\u00e0 sul punto di affondare ancora prima che le altre navi britanniche aprissero il fuoco. Svariate altre navi andarono in soccorso della \"Santa Ana\" e circondarono la \"Royal Sovereign\" su tutti i lati; la nave inglese, dopo essere stata severamente danneggiata, fu salvata dall'arrivo della squadra britannica, ma rimase inabile a manovrare. Poco dopo la \"Santa Ana\" ammain\u00f2 i suoi colori. Alla morte di Nelson, Collingwood assunse il comando in capo, trasferendo la sua bandiera sulla fregata \"Euryalus\". Sapendo che una forte tempesta era in arrivo, Nelson aveva pensato di ancorare la flotta dopo la battaglia, ma Collingwood decise di non dare questo ordine. Molte navi britanniche e le loro prede erano cos\u00ec malridotte che non sarebbero state in grado di dare ancora e Collingwood si concentr\u00f2 nel rimorchiare le navi danneggiate. Nella tempesta che segu\u00ec molte prede affondarono sulla costa rocciosa e altre furono distrutte per prevenirne la cattura, per\u00f2 nessuna nave inglese fu persa.\nIl 9 novembre 1805 Collingwood fu promosso viceammiraglio della squadra rossa e nominato Barone Collingwood, di Caldburne e Hethpool nella contea del Northumberland. Ricevette i ringraziamenti delle camere del parlamento e una pensione annua di 2000 \u00a3. Insieme agli altri capitani ed ammiragli ricevette la Naval Gold Medal, la sua terza, dopo quella del Glorioso Primo di Giugno e di Capo San Vincenzo. Solo Nelson e Sir Edward Berry condivisero l'assegnazione di tre medaglie d'oro per il servizio nella guerra contro la Francia.\nQuando non era per mare, l'ammiraglio risiedeva nella Collingwood House a Morpeth, situata 15 miglia a nord di Newcastle upon Tyne, e a Chirton Hall, nell'omonimo borgo, oggi nella periferia occidentale di North Shields. Si ricorda che abbia detto \"Ogni volta che penso a come potrei essere di nuovo felice i pensieri mi portano indietro a Morpeth.\"\nLa fine della carriera.\nTra Trafalgar e la sua morte non furono combattute altre importanti azioni navali e anche se parecchie piccole flotte francesi tentarono di forzare i blocchi inglesi dei porti francesi, una addirittura riusc\u00ec due mesi dopo Trafalgar a sbarcare con successo truppe nei caraibi, la maggior parte di queste navi furono inseguite e sottomesse in battaglia. Collingwood era occupato in importanti transazioni politiche e diplomatiche nel Mediterraneo, dove mostr\u00f2 tatto e giudizio. Nel 1805 fu nominato comandante in capo della Mediterranean Fleet. Richiese di essere rimosso dall'incarico per poter tornare a casa ma il governo aveva bisogno che un ammiraglio con l'esperienza e le capacit\u00e0 di Collingwood rimanesse al comando, sulle basi che la sua patria aveva ancora bisogno dei suoi servizi contro alla severa minaccia che continuavano a rappresentare i francesi e i loro alleati. Nel 1809 la sua salute inizi\u00f2 a peggiorare in maniera allarmante e fu forzato a chiedere di nuovo di poter tornare a casa, desiderio che fu finalmente accolto. Collingwood mor\u00ec il 7 marzo 1810 a causa di un cancro, a bordo della \"Ville de Paris\", davanti a Mahon, mentre era in viaggio verso l'Inghilterra. Fu posto a riposare di fianco a Nelson nella cripta della cattedrale di St. Paul.\nValutazione dell'operato.\nI meriti di Collingwood come ufficiale di marina furono per molti aspetti di prim'ordine. Il suo giudizio politico era eccellente e veniva consultato anche per questioni di politica generale, regolamentazione e perfino commercio. Era contrario alla coscrizione coatta dei marinai e alla fustigazione ed era considerato cos\u00ec gentile e generoso da essere chiamato \"padre\" dai marinai. Nelson e Collingwood furono amici, a partire dal loro primo incontro in giovent\u00f9 e fino alla morte di Nelson a Trafalgar, e tutti e due sono inumati nella Cattedrale di St. Paul. Dato che Collingwood mor\u00ec senza eredi maschi, la sua baronia divenne estinta alla sua morte.\nThackeray consider\u00f2 non esserci migliore esempio di virtuoso cavaliere cristiano di Collingwood. Dudley Pope riferisce di un aspetto del carattere di Collingwood all'inizio del terzo capitolo del suo \"Life in Nelson's Navy\": \"Il capitano Cuthbert Collingwood, che in seguito sarebbe diventato un ammiraglio e secondo in comando di Nelson nella battaglia di Trafalgar, aveva casa a Morpeth, nel Northumberland, e quando era a mezza paga o in licenza amava camminare sulle colline con il suo cane Bounce. Partiva sempre con una manciata di ghiande in tasca e, mentre camminava, piantava le ghiande nel terreno ovunque vedesse uno spazio buono per far crescere una quercia. Alcune di queste querce stanno ancora crescendo, pi\u00f9 di un secolo e mezzo dopo, pronte per essere tagliate per costruire vascelli di linea, in un tempo dove i sottomarini nucleari ormai pattugliano i mari, perch\u00e9 l'idea di Collingwood era di accertarsi che la Royal Navy non avrebbe mai avuto carenza di rovere per costruire navi da cui dipendeva la sicurezza della nazione.\" Una volta Collingwood scrisse alla moglie che avrebbe preferito che il suo corpo fosse stato usato per le difese marittime britanniche piuttosto che ricevere un funerale cerimoniale in pompa magna.\nIl marinaio Robert Hay, che serv\u00ec con Collingwood, scrisse che \"Lui e il suo cane Bounce erano conosciuti da ogni membro dell'equipaggio. Quanto attento era alla salute, al comfort e alla felicit\u00e0 del suo equipaggio! Un uomo che non era felice sotto il suo comando on lo sarebbe stato da nessun'altra parte. Un suo sguardo di dispiacere era come una dozzina di qualsiasi altro uomo sulla passerella\" e che \"un marinaio migliore, un amico migliore dei marinai, un difensore pi\u00f9 zelante dell'onore e dei diritti della partia non ha mai calpestato un cassero.\"\nDescrizioni.\nLetteratura.\nLetitia Elizabeth Landon celebra l'ammiraglio nel suo poema \"Admiral Lord Collingwood\" nel \"Fisher's Drawing Room Scrap Book\" del 1833.\nCollingwood \u00e8 romanzato nel personaggio dell'ammiraglio Sir John Thornton nel libro di Patrick O'Brian \"Duello nel Mar Ionio\".\nMonumenti.\nLa Maritime Warfare School della Royal Navy \u00e8 attiva come HMS \"Collingwood\", sito di addestramento bellico, di progettazione di armi e di comunicazione.\nLa citt\u00e0 canadese di Collingwood (in Ontario, sulla Georgian Bay), il quartiere di Collingwood a Melbourne, la citt\u00e0 di Collingwood in Nuova Zelanda e il Canale di Collingwood (un'entrata alla Baia di Howe, vicino a Vancouver, nella Columbia Britannica) sono tutti chiamati in suo nome.\nIl Collingwood Monument, in suo onore, si erge sulla sponda del fiume Tyne a Tynemouth. La statua scolpita da John Graham Lough \u00e8 un monumento classificato di grado II ed \u00e8 posta su un piedistallo progettato da John Dobson. I quattro cannoni sui muri che fiancheggiano i gradini alla base provengono dalla sua ammiraglia nella battaglia di Trafalgar, la HMS \"Royal Sovereign\".\nUna delle quattro case nella scuola frequentata da Collingwood, la Royal Grammar School di Newcastle, porta il suo nome. Una delle cinque case del Churcher's College porta il suo nome, come anche una delle undici della Royal Hospital School e, dal 2013, una delle tre scuole secondarie all'interno della Excelsior Academy di Newcastle.\nIl marzo 2010 vide il 200\u00ba anniversario della morte di Collingwood e furono per l'occasione organizzati alcuni eventi a Tyneside, Morpeth e Minorca.\nLa residenza di Collingwood a Es Castell, vicino a Mahon, \u00e8 oggi un hotel con una collezione di oggetti collegati alla sua permanenza sull'isola spagnola.\nTra il 1978 e il 1992 la locomotiva 50005 di British Rail fu chiamata \"Collingwood\". Nel novembre 2005 la English, Welsh &amp; Scottish battezz\u00f2 la locomotiva 90020 \"Collingwood\" alla stazione di Newcastle."}
{"id": "1324421", "revid": "1718925", "url": "https://it.wikipedia.org/wiki?curid=1324421", "title": "Giorgio Tino", "text": "Biografia.\nNel 1971 si laurea in giurisprudenza all'Universit\u00e0 di Napoli. Nello stesso anno inizia la carriera nell'Amministrazione finanziaria.\nDurante la presidenza italiana della CEE \u00e8 nominato direttore generale presso gli Affari Esteri e successivamente Presidente della Commissione incaricata di predisporre regolamenti e modulistica per semplificare la denuncia delle tasse di lavoratori dipendenti e pensionati con l'introduzione dell'innovativo modello 730.\nNel 1994 \u00e8 designato capo progetto di un sistema integrato (pianificazione strategica, programmazione operativa e controllo di gestione) di tutte le attivit\u00e0 del ministero delle Finanze, prima di essere chiamato alla Presidenza del nuovo Servizio per il controllo interno (S.In.Co.).\nDal 1997, in rapida successione, \u00e8 Vice direttore generale delle Dogane e Imposte Indirette, Direttore generale del personale, Segretario generale presso il ministero delle Finanze e capo del nuovo dipartimento per le politiche fiscali.\nNel luglio 2002, il Ministro dell'Economia e delle Finanze, Giulio Tremonti, lo chiama a guidare i nuovi Monopoli di Stato, dove Tino imposta la gestione unitaria del mercato dei giochi, concorsi e scommesse. Anche nel settore dei tabacchi l'azione di Tino non \u00e8 meno incisiva, se si pensa che gli aumenti intervenuti, negli anni 2002 e 2003, per i prezzi delle sigarette sono stati decisi spontaneamente dai produttori con la conseguenza che non si \u00e8 reso necessario alcun intervento pubblico sulla fiscalit\u00e0 delle stesse sigarette.\nDal 29 ottobre 2009 \u00e8 divenuto vicepresidente di Equitalia Gerit e presidente di Equitalia Veneto.\nIl 17 febbraio 2012 \u00e8 stato condannato dalla Corte dei conti per danno erariale, con una sanzione di 4,8 milioni di euro, nel caso riguardante l'evasione fiscale delle slot-machine. In seguito, \u00e8 stato assolto da tutte le accuse.\nVita privata.\nNipote di Antonio Maccanico., \u00e8 sposato con Anna Maria Barbarito. Vive con lei e il figlio Francesco."}
{"id": "1324426", "revid": "122552463", "url": "https://it.wikipedia.org/wiki?curid=1324426", "title": "Leroy Burrell", "text": "Con la staffetta 4\u00d7100 metri statunitense ha conquistato una medaglia d'oro olimpica () e due medaglie d'oro mondiali ( e ), mentre a livello individuale il suo pi\u00f9 importante successo \u00e8 stato l'argento vinto sui 100 m piani ai Mondiali di Tokyo 1991.\nBiografia.\nPrimi anni.\nBurrell nacque a Filadelfia e crebbe a Lansdowne, in Pennsylvania, frequentando la \"Penn Wood High School\". Fin dai primi anni ha sofferto di disturbi alla vista, accentuati da un incidente ad un occhio patito durante l'infanzia. Nell'attivit\u00e0 sportiva, soprattutto quella di squadra, non riusciva particolarmente bene a causa dei suoi problemi visivi; tuttavia scopr\u00ec ben presto il suo talento nella corsa e in particolare nello sprint. Studi\u00f2 all'Universit\u00e0 di Houston eccellendo soprattutto nell'atletica leggera.\nProfessionismo.\nDurante la sua carriera Burrell fu tormentato dagli infortuni e dalla sfortuna, in particolare a ridosso delle importanti manifestazioni sportive. Per i primi anni il suo nome sar\u00e0 solo un'ombra dietro al fenomeno Carl Lewis che fa incetta di medaglie in tutte le manifestazioni. Nel 1990 Leroy Burrell conquista gli onori della cronaca vincendo i 100 metri piani ai Goodwill Games di Seattle concludendo la gara davanti al suo amico e rivale Lewis. Da segnalare, nello stesso anno, il sensazionale 19\"61 ottenuto da Burrell a College Station sui 200 m piani, che tuttavia non fu omologato come nuovo record mondiale a causa dell'eccessivo vento a favore (+4,0\u00a0m/s).\n1991: i Mondiali di Tokyo.\nNel 1991 si qualifica ai Mondiali di Tokyo e poco prima della competizione mondiale stabilisce il record mondiale dei 100 metri piani con il tempo di 9\"90 a New York. Questa prestazione lo rende per la prima volta il favorito della competizione. Vince la sua batteria, i quarti di finale e poi la semifinale correndo in scioltezza in 9\"94, seconda prestazione delle semifinali dopo il 9\"93 di Lewis.\nLa finale \u00e8 ricordata come la pi\u00f9 veloce gara sui 100\u00a0m piani mai corsa fino ad allora: Burrell corre in uno stratosferico 9\"88 migliorando il suo record, che per\u00f2 non \u00e8 sufficiente a garantirgli l'oro perch\u00e9 Carl Lewis conferma la sua classe correndo in 9\"86, nuovo record mondiale della specialit\u00e0. Terzo l'altro statunitense Dennis Mitchell con 9\"91, poi il britannico Linford Christie che registr\u00f2 il record europeo con 9\"92, arrivando tuttavia solo quarto; da segnalare che anche Frank Fredericks e Ray Stewart corsero in meno di 10 secondi (9\"95 e 9\"96).\nIn quella edizione dei mondiali vinse l'oro nella staffetta 4\u00d7100\u00a0m stabilendo anche il record mondiale in 37\"50 con la squadra statunitense composta dall'intero podio dei 100\u00a0m piani individuali (Lewis, Burrell, Mitchell) e da Andre Cason.\n1992: i Giochi olimpici di Barcellona.\nNel 1992 il trentunenne Carl Lewis non riesce a qualificarsi nei 100\u00a0m piani per i Giochi olimpici di Barcellona, questo rende Burrell il principale candidato alla medaglia d'oro e lo stesso Lewis dichiara che Burrell \u00e8 il favorito per succedergli sul trono olimpico dello sprint. Tuttavia il giorno della finale Burrell commette una falsa partenza al primo sparo e al secondo start non rischia, parte lento e finisce solo al quinto posto lasciando l'oro al britannico Christie. Come ai mondiali dell'anno prima vince l'oro nella staffetta con il primato mondiale, correndo in 37\"40.\nGli anni successivi.\nNegli anni a seguire Burrell inizia una lenta decadenza che ha come unica luce il nuovo record mondiale da lui stabilito a Losanna con 9\"85 e migliorato due anni dopo, ai Giochi olimpici di Atlanta, dal canadese Donovan Bailey. Riuscir\u00e0 anche ad eguagliare il primato mondiale nella staffetta 4\u00d7100\u00a0m.\nSi ritira definitivamente nel 1998 e da allora \u00e8 il coach della squadra di atletica dell'Universit\u00e0 di Houston.\nVita privata.\nLeroy Burrell \u00e8 sposato con la collega velocista Michelle Finn dal 1994, la coppia ha due figli. Anche Dawn Burrell, sorella minore di Leroy, \u00e8 stata un'atleta di alto livello."}
{"id": "1324427", "revid": "1605525", "url": "https://it.wikipedia.org/wiki?curid=1324427", "title": "Atti di Tommaso", "text": "Gli Atti di Tommaso sono un apocrifo del Nuovo Testamento che narra la predicazione di Tommaso apostolo. Gli \"Atti\" furono scritti probabilmente in lingua siriaca nella prima met\u00e0 del III secolo in ambiente gnostico e sono conservati in diverse versioni.\nL'opera descrive la predicazione da parte dell'apostolo di un cristianesimo ascetico o encratita, durante un suo viaggio in India, culminato col suo martirio trafitto da una lancia per ordine del re Misdaeus (Vasudeva I).\nTestimonianze.\nTra i manoscritti in lingua siriaca il pi\u00f9 antico \u00e8 un palinsesto frammentario (Sinai 30) del V o VI secolo, mentre la copia completa pi\u00f9 antica risale al 936 (British Museum add. 14.654). Tra i manoscritti in lingua greca, quelli pi\u00f9 antichi sono solo parziali e datano al X secolo, mentre quelli completi pi\u00f9 antichi (Paris. gr. 1510 and Vallicel. B 35) risalgono all'XI secolo.\nEsistono testimonianze degli scrittori cristiani che testimoniano la diffusione degli \"Atti\" alla fine del IV secolo: ne danno testimonianza Epifanio di Salamina, che ne riporta l'uso da parte degli Encratiti (\"Anac.\" 47.1, 60.1.5), Agostino d'Ippona, secondo il quale erano utilizzati dai Manichei (\"De serm. dom. in monte\" 1.20.65; \"c. Adiamantium\" 17; \"c. Faustum\" 14 e 22.79), oltre a riferimenti contenuti nei salmi manichei. Furono probabilmente in uso anche nei secoli seguenti, anche se le testimonianze sono pi\u00f9 diradate (Fozio di Costantinopoli, nel IX secolo, e Niceta di Tessalonica, XI secolo).\nComposizione.\nSi ritiene che la composizione degli \"Atti\" debba risalire al primo quarto del III secolo. Sarebbero infatti successivi, anche se di poco, agli \"Atti di Pietro\", agli \"Atti di Giovanni\" e agli \"Atti di Paolo\", che erano diffusi gi\u00e0 durante il II secolo. Il termine \"ad quem\" per la composizione dovrebbe essere il 225 circa: alcune parti dell'opera, e in particolare l'\u00abInno della Perla\u00bb, fanno pensare ad una composizione all'epoca dell'Impero partico, dominazione che ebbe fine nel 226 circa. \u00c8 comunque probabile che nel tardo III secolo o nel IV secolo gli \"Atti di Tommaso\" siano stati rimaneggiati, in particolare in ambienti manichei.\nNon \u00e8 chiaro se la lingua originale di composizione fosse il siriaco o il greco: certamente la versione siriaca \u00e8 la pi\u00f9 antica tra quelle esistenti e la versione greca deriva da questa, ma il contenuto di alcuni manoscritti suggerisce l'esistenza di un originale greco poi andato perduto."}
{"id": "1324437", "revid": "155136", "url": "https://it.wikipedia.org/wiki?curid=1324437", "title": "Impero Bulgaro", "text": ""}
{"id": "1324438", "revid": "2167459", "url": "https://it.wikipedia.org/wiki?curid=1324438", "title": "Terach", "text": "Terach, chiamato \"Tare\" dai LXX e dal Vangelo di Luca, \u00e8 un patriarca biblico, figlio di Nacor e padre di Abramo, Nacor e Aran.\nBiografia.\nNella Genesi \u00e8 scritto: \"Terach aveva settant'anni quando gener\u00f2 Abram, Nacor e Aran\".\nTerach \u00e8 il diciannovesimo patriarca biblico a partire da Adamo.\nAlla fine del cap.11 della Genesi \u00e8 narrato che Terach, padre di Abramo, muore a Carran e a quel punto Abramo sente la chiamata di Dio e vi obbedisce, accettando di non tornare indietro ad Ur dei Caldei, ma di proseguire con la sua famiglia sulla strada che Dio gli indicher\u00e0. &lt;br&gt;Secondo Genesi la vita di Terach dur\u00f2 205 anni."}
{"id": "1324443", "revid": "767487", "url": "https://it.wikipedia.org/wiki?curid=1324443", "title": "Swimfan - La piscina della paura", "text": "Swimfan - La piscina della paura (\"Swimfan\") \u00e8 un thriller del 2002 diretto da John Polson.\nTrama.\nBen Cronin \u00e8 un ragazzo che ha tutto nella vita, una buona famiglia, \u00e8 amato a scuola, ha una bella ragazza e una carriera avviata come nuotatore. Un giorno nella sua vita sana entra la misteriosa Madison, decisa a sedurlo, ma quella che per Ben era solo una scappatella si trasforma in un incubo, infatti Madison soffre di un disturbo borderline di personalit\u00e0."}
{"id": "1324445", "revid": "363629", "url": "https://it.wikipedia.org/wiki?curid=1324445", "title": "Commercio triangolare", "text": ""}
{"id": "1324453", "revid": "119950497", "url": "https://it.wikipedia.org/wiki?curid=1324453", "title": "Isolante termico in edilizia", "text": "L\u2019isolante termico in edilizia \u00e8 il materiale utilizzato nelle costruzioni per ridurre lo scambio di calore tra l'interno e l'esterno di un edificio e viceversa.\nL'isolante termico che si utilizza per raggiungere l'obiettivo, presenta un elevato livello di prestazioni di resistenza al passaggio del calore e, inserito all'interno di un sistema di involucro edilizio, \u00e8 in grado di contribuire alla realizzazione della condizione di benessere termico interno e alla riduzione delle dispersioni termiche con la conseguente riduzione del fabbisogno energetico dell'intero edificio.\nL'isolamento termico in edilizia \u00e8 volto, principalmente, al fine di contenere il calore all'interno degli edifici (per la protezione dal caldo estivo \u00e8 pi\u00f9 corretto parlare di \"schermatura dal calore\").\nIl sempre maggior utilizzo di materiali isolanti nell'edilizia, \u00e8 dovuto anche dalle recenti normative sul risparmio energetico (D.Leg.192/2005 e la successiva integrazione 311/2006) che hanno definito delle prestazioni energetiche minime relative alla trasmittanza dell'involucro edilizio, ad esempio nelle fasi di progettazione, realizzazione e gestione di un \"green building\".\nMateriali isolanti utilizzati in edilizia.\n\u03bb rappresenta l'isolamento termico di un determinato materiale e corrisponde alla sua conducibilit\u00e0 termica (vale a dire maggiore \u00e8 il valore di \u03bb, meno isolante \u00e8 il materiale)\nC rappresenta la capacit\u00e0 termica specifica di un determinato materiale; insieme alla densit\u00e0 determina l'inerzia termica dell'isolante. Maggiore \u00e8 il parametro C, migliore sar\u00e0 il comfort termico. \n\u03c1 rappresenta la \"massa volumica\" di un determinato materiale (cio\u00e8 quanti kilogrammi pesa un metro cubo del materiale); Tutti i produttori indicano questa grandezza \"densit\u00e0\".\n\u03bc rappresenta il fattore di resistenza alla diffusione del vapore acqueo di un determinato materiale; pi\u00f9 grande \u00e8 il parametro \u03bc, maggiore sar\u00e0 l'impermeabilit\u00e0 al vapore (parametro adimensionale)."}
{"id": "1324458", "revid": "49980", "url": "https://it.wikipedia.org/wiki?curid=1324458", "title": "Album libro digitale", "text": ""}
{"id": "1324459", "revid": "399", "url": "https://it.wikipedia.org/wiki?curid=1324459", "title": "Iolo Morganwg", "text": "Fece nascere in Galles il culto per il druidismo.\nBiografia.\nIolo e il suo amico Edward Evan erano convinti di essere gli ultimi due membri viventi dell'ordine dei bardi e che dovevano rivelare gli arcani segreti ricevuti in successione apostolica dai druidi.\nLa teologia druidica di Iolo era molto simile all'unitarianismo, con una forte coloritura pacifista. Le cerimonie erano complesse, ma non prevedevano sacrifici umani. Nel 1797 Iolo dichiar\u00f2 che il suo scopo era di far s\u00ec che la gente comune non rinunciasse alla propria lingua, di farle conoscere la sua storia attraverso i canti e di far nascere una nuova religione morale senza dispute confessionali.\nTra le sue opere c'\u00e8 il \"Coelbren y Beirdd\" (\"L'alfabeto dei bardi\"), un alfabeto di tipo ogamico adatto alle incisioni su pietra e legno, e poich\u00e9 i conquistatori inglesi avevano proibito ai bardi gallesi l'uso di penna e inchiostro, questi erano costretti a comunicare incidendo i bizzarri caratteri su dei misteriosi bastoncini che venivano spostati all'interno di una cornice di legno, come un abaco: il peithynen.\nMa l'attivit\u00e0 pi\u00f9 notevole di Iolo fu il collezionismo di scritti antichi, grazie al quale ci sono rimaste molte opere letterarie che altrimenti sarebbero probabilmente perdute."}
{"id": "1324462", "revid": "15200", "url": "https://it.wikipedia.org/wiki?curid=1324462", "title": "Sebasteia", "text": "Il Thema di Sebasteia () \u00e8 stato uno dei \"themata\" dell'Impero bizantino, situato nella Cappadocia nord-orientale e in Armenia Minore, nell'odierna Turchia. Fu istituito come thema nel 911 e sopravvisse fino alla caduta finale per mano dei Selgiuchidi come conseguenza della Battaglia di Manzikert nel 1071.\nStoria.\nIl thema fu formato intorno alla citt\u00e0 di Sebasteia (odierna Sivas). La regione faceva parte dell'Armeniakon a partire da met\u00e0 VII secolo. Il thema non viene menzionato in nessuna fonte anteriore al X secolo. Nel 908, la Sebasteia viene attestata per la prima volta come una distinta \"kleisoura\" (un distretto di frontiera fortificato), e intorno al 911 fu elevato al rango di thema propriamente detto.\nIl thema comprendeva le regioni di frontiera bizantine lungo il corso medio dell'Eufrate settentrionale. Con l'espansione della frontiera bizantina, fu esteso a sud e a est fino a Melitene, Samosata e Tephrike, corrispondendo all'incirca all'antica provincia romana di Armenia Prima, inglobando anche parti dell'Armenia Secunda e della Syria Euphratensis. A partire dalla met\u00e0 del X secolo, tuttavia, la sua estensione si ridusse di molto a causa della creazione di nuovi temi di estensione ridotta.\nNel X secolo, la regione sub\u00ec gli effetti di una grande migrazione di Armeni, che divennero la popolazione dominante. Dopo il 1019/1021, Sebasteia e le terre limitrofe furono concesse in feudo all'armeno Seneqerim Ardzruni, in cambio della cessione all'Impero del Regno di Vaspurakan. Intorno al 1074, in seguito della sconfitta bizantina contro i Turchi Selgiuchidi nella Battaglia di Manzikert nel 1071, gli Ardzruni governarono il territorio come signori indipendenti, fino alla conquista selgiuchide della regione intorno al 1090."}
{"id": "1324463", "revid": "1305772", "url": "https://it.wikipedia.org/wiki?curid=1324463", "title": "Convocazioni per il campionato mondiale di calcio 1998", "text": "Elenco dei giocatori convocati da ciascuna Nazionale partecipante ai Mondiali di calcio 1998.\n\"L'et\u00e0 dei giocatori \u00e8 relativa al 10 giugno 1998, data di inizio della manifestazione.\"\nGruppo A.\nCommissario tecnico: M\u00e1rio Zagallo\nCommissario tecnico: Henri Michel\nCommissario tecnico: Egil Olsen\nCommissario tecnico: Craig Brown\nGruppo B.\nCommissario tecnico: Herbert Prohaska\nCommissario tecnico: Claude Le Roy\nCommissario tecnico: Nelson Acosta\nCommissario tecnico: Cesare Maldini\nGruppo C.\nCommissario tecnico: Bo Johansson\nCommissario tecnico: Aim\u00e9 Jacquet\nCommissario tecnico: Carlos Alberto Parreira (esonerato dopo le prime due partite e sostituito da Mohammed Al-Kharashy per l'ultima partita)\nCommissario tecnico: Philippe Troussier\nGruppo D.\nCommissario tecnico: Hristo Bonev\nCommissario tecnico: Bora Milutinovi\u0107\nCommissario tecnico: Paulo C\u00e9sar Carpegiani\nCommissario tecnico: Javier Clemente\nGruppo E.\nCommissario tecnico: Georges Leekens\nCommissario tecnico: Manuel Lapuente\nCommissario tecnico: Guus Hiddink\nCommissario tecnico: Cha Bum-Kun (esonerato dopo le prime due partite e sostituito da Kim Pyung-Seok per l'ultima partita)\nGruppo F.\nCommissario tecnico: Berti Vogts\nCommissario tecnico: Jalal Talebi\nCommissario tecnico: Steve Sampson\nCommissario tecnico: Slobodan Santra\u010d\nGruppo G.\nCommissario tecnico: Hern\u00e1n Dar\u00edo G\u00f3mez\nCommissario tecnico: Glenn Hoddle\nCommissario tecnico: Anghel Iord\u0103nescu\nCommissario tecnico: Henryk Kasperczak (esonerato dopo le prime due partite e sostituito da Ali Selmi per l'ultima partita)\nGruppo H.\nCommissario tecnico: Daniel Passarella\nCommissario tecnico: Miroslav Bla\u017eevi\u0107\nCommissario tecnico: Ren\u00e9 Sim\u00f5es\nCommissario tecnico: Takeshi Okada"}
{"id": "1324468", "revid": "2056951", "url": "https://it.wikipedia.org/wiki?curid=1324468", "title": "Fotolibro", "text": "Il fotolibro \u00e8 un album sul quale sono state stampate delle fotografie , rilegato come un vero e proprio libro. Pu\u00f2 contenere o meno dei brevi testi e grafiche personalizzate. Il fotolibro \u00e8 interamente personalizzabile ed \u00e8 disponibile in diversi formati, per esempio in formato verticale, panoramico o quadrato. Anche i materiali sono diversificati. Infatti, si pu\u00f2 utilizzare carta lucida, ideale evitare gli strappi oppure in elegante carta satinata, pi\u00f9 pregiata ma anche pi\u00f9 delicata. \nLe foto vengono scattate con la macchina fotografica digitale (oppure possono essere inserite anche immagini scattate con macchine fotografiche analogiche e in seguito digitalizzate, cos\u00ec come anche propri disegni ecc.). \nL'utente compone il libro utilizzando un programma di impaginazione semplificato rispetto ai programmi di impaginazione professionali, infatti sono previsti templates e grafiche preimpostate e sistemi di impaginazione automatica (autoflow). Una volta impaginato a proprio piacimento, il libro viene ordinato, generalmente online, presso una ditta di stampa o un fotografo. A seconda del fornitore del servizio il libro pu\u00f2 essere recapitato a casa tramite posta o corriere oppure ritirato in un punto vendita (generalmente un fotografo) predefinito. \n\u00c8 interessante notare che l'oggetto industriale fotolibro \u00e8 l'evoluzione del semplice album fotografico e riscuote una crescente fortuna commerciale."}
{"id": "1324470", "revid": "1784425", "url": "https://it.wikipedia.org/wiki?curid=1324470", "title": "Franco Corleone", "text": "\u00c8 subentrato al Parlamento europeo nel luglio 1989 dopo essere stato candidato alle elezioni del 1989 per la lista dei Verdi Arcobaleno. \u00c8 stato membro della Commissione per l'energia, la ricerca e la tecnologia.\nBiografia.\nLaureato in Scienze Politiche all'Universit\u00e0 Statale di Milano.\n\u00c8 stato un protagonista della politica studentesca negli anni sessanta a Milano. Ha fatto politica dal 1963 al 2001. Prima nella Federazione Giovanile Repubblicana e nel PRI, poi nel Partito Radicale e infine nei Verdi.\n\u00c8 stato deputato nell'VIII e nella IX legislatura, membro della Commissione Giustizia si \u00e8 impegnato nel dibattito per l'approvazione della Legge Gozzini e per la legge sulla dissociazione.\nNella X legislatura \u00e8 stato senatore e componente della Commissione Giustizia; fra le tante iniziative \u00e8 da segnalare la promozione di una indagine conoscitiva sulle cosiddette \u201ccarceri d'oro\u201d e il ruolo di relatore di minoranza per la legge sulle droghe (162, 1990). \u00c8 stato membro della Commissione Antimafia.\n\u00c8 subentrato al Parlamento europeo nel luglio 1989 dopo essere stato candidato alle elezioni del 1989 per la lista dei Verdi Arcobaleno. \u00c8 stato membro della Commissione per l'energia, la ricerca e la tecnologia. Carica da cui si \u00e8 dimesso dopo alcuni mesi.\nDeputato per la Federazione dei Verdi nella XII legislatura, \u00e8 componente della Commissione Affari Costituzionali.\nDeputato per i Verdi anche nella XIII legislatura, \u00e8 stato sottosegretario alla Giustizia dal 1996 al 2001 con i ministri Flick, Diliberto e Fassino con la delega alla giustizia minorile e al carcere. In questo ruolo ha dato impulso alla definizione e all'approvazione del Nuovo Regolamento di esecuzione delle pene elaborato dal Direttore del Dipartimento dell'Amministrazione Penitenziaria Sandro Margara.\nCome rappresentante del Governo ha seguito l'iter parlamentare di molte leggi sul carcere fra cui quella sull'incompatibilit\u00e0 della detenzione per i malati di Aids, quella sulle detenute madri, la legge Smuraglia sul lavoro dei detenuti, la legge Simeone-Saraceni, la legge sulla sanit\u00e0 penitenziaria.\nHa coordinato gruppi di lavoro per progetti di riforma della legge sulle droghe e sugli Ospedali Psichiatrici Giudiziari. Si \u00e8 battuto per affermare il diritto all'affettivit\u00e0 in carcere attraverso una sperimentazione in alcuni istituti, ma un parere del Consiglio di Stato ne ha impedito l'avvio.\n\u00c8 stato Segretario dell'Associazione Forum Droghe e fondatore e Presidente de la Societ\u00e0 della Ragione ONLUS.\nHa ricoperto dal 2003 al 2013 l\u2019incarico di Garante per i diritti dei detenuti del Comune di Firenze. Nell'ottobre del 2013 \u00e8 stato eletto Garante regionale delle persone sottoposte a misure restrittive della libert\u00e0 personale della Regione Toscana.\n\u00c8 Coordinatore dei Garanti territoriali per i diritti dei detenuti.\nHa scritto numerosi saggi e articoli sui temi della giustizia e dei diritti, fra cui: Giustizia senza fine (1998, Stampa Alternativa) e La Giustizia come metafora (2002, Edizioni Menab\u00f2). Ha curato l'edizione del volume Lo Stato moderno (1989, Passigli Editori)."}
{"id": "1324471", "revid": "119453512", "url": "https://it.wikipedia.org/wiki?curid=1324471", "title": "Whitewash", "text": "Whitewash (letteralmente, dall'inglese, \"Imbiancata\", traducibile in italiano come \"Andare in bianco\") \u00e8 un'espressione gergale dell'inglese utilizzata per lo pi\u00f9 in ambito sportivo; esso indica una \"performance\" negativa di una squadra o di un singolo atleta che, impegnato in una serie di incontri a breve distanza o comunque facenti parte di una stessa competizione, li perda tutti in successione.\nCampo di applicazione.\nBench\u00e9 il termine si attagli pi\u00f9 a sport di squadra (tipicamente rugby a 15 o cricket) e, nell'ambito di esso, a tornei piuttosto che singoli incontri, \"Whitewash\" si pu\u00f2 riferire in senso lato anche a singole gare di sport individuali, come per esempio il tennis, nel caso il giocatore sconfitto perda per due partite a zero (o tre, nei casi in cui il regolamento preveda che l'incontro debba svolgersi al meglio delle cinque partite) e ciascuna di tali partite sia persa a sua volta con il punteggio di zero giochi contro sei.\nNormalmente il termine non si usa in sport quali calcio o baseball: questo perch\u00e9 in discipline del genere \u00e8 molto raro che la squadra sconfitta non marchi alcun punto.\nIl \"Whitewash\" nel rugby XV.\nL'ambito pi\u00f9 noto in cui si cita il termine \"Whitewash\" \u00e8 il torneo rugbistico del Sei Nazioni, sia maschile che femminile: si ha quando, in una data edizione del torneo, una squadra perde tutti gli incontri (attualmente cinque) in programma. \"Whitewash\" non \u00e8 sinonimo di Cucchiaio di legno, anche se spesso i due termini si confondono. Spesso possono coincidere, ma non vi \u00e8 relazione tra le due fattispecie, in quanto il Cucchiaio di legno \u00e8 assegnato simbolicamente alla squadra ultima classificata di una data edizione del Sei Nazioni, indipendentemente dal punteggio in classifica, ed \u00e8 quindi possibile vedersi assegnato il Cucchiaio di legno anche senza \"Whitewash\". L'opposto invece \u00e8 sempre vero: una squadra che effettua un \"Whitewash\", automaticamente si aggiudica anche il Cucchiaio di legno.\nIl \"Whitewash\" nel cricket.\nSi ha un \"Whitewash\" quando, in una serie di \"test match\" tra due squadre, di norma nazionali, la perdente \u00e8 sconfitta a zero incontri vinti; non si ha \"Whitewash\" quando una squadra, pur perdendo la serie e non vincendo alcun incontro, ha quantomeno pareggiato uno di essi.\nTra i \"Whitewash\" pi\u00f9 famosi della storia internazionale di tale disciplina si citano:"}
{"id": "1324473", "revid": "773636", "url": "https://it.wikipedia.org/wiki?curid=1324473", "title": "Albo d'oro del doppio misto dell'US Open", "text": ""}
{"id": "1324480", "revid": "744595", "url": "https://it.wikipedia.org/wiki?curid=1324480", "title": "Lauril etossi solfato", "text": ""}
{"id": "1324482", "revid": "114283", "url": "https://it.wikipedia.org/wiki?curid=1324482", "title": "Caderine", "text": ""}
{"id": "1324485", "revid": "1782831", "url": "https://it.wikipedia.org/wiki?curid=1324485", "title": "Resident Evil Outbreak File 2", "text": "Resident Evil Outbreak File #2 \u00e8 un videogioco per PlayStation 2 pubblicato nel 2004 da Capcom. \u00c8 il secondo titolo della sottoserie \"Resident Evil Outbreak\", e come il precedente, utilizzava la modalit\u00e0 on-line.\nTrama.\nLa storia, bench\u00e9 ambientata durante gli eventi di \"Resident Evil 2\" e \"\", quasi non si interseca minimamente con gli avvenimenti e i personaggi principali della serie.\nModalit\u00e0 di gioco.\nLo scopo del gioco \u00e8 di sopravvivere alle ondate di creature che il gioco invier\u00e0 contro i giocatori e trovare la via di uscita per i livelli. Il livello di difficolt\u00e0 aumenter\u00e0 considerevolmente con il passare del tempo, ponendo sempre pi\u00f9 ostacoli al completamento degli stage. Oltre alle creature zombificate, bisogner\u00e0 prestare attenzione anche al livello di infezione del virus T, in quanto il giocatore ne \u00e8 stato infettato.I personaggi sono gli stessi della versione precedente e mantengo le medesime abilit\u00e0 specifiche, mentre il gioco \u00e8 ambientato sempre a Raccoon City. Sono stati introdotti cinque nuovi scenari, tra cui uno zoo e una metropolitana e diversi personaggi extra.\nCompletando i livelli, si sbloccheranno costumi, video, modalit\u00e0 speciali e tracce musicali nell'apposita videata dei contenuti extra.\nScenari.\n\"Scenario 0: Training\".\nIn questo scenario, che riprende il primo scenario del capitolo precedente, il giocatore dovr\u00e0 seguire le istruzioni del tutorial che man mano gli verranno impartite.\n\"Scenario 1: Wild Things\".\nIl giocatore si ritrover\u00e0 all'interno di uno zoo, dove dovr\u00e0 risolvere diversi enigmi e sfuggire ad alcuni animali infetti, quali iene, tucani, coccodrilli, leonesse, ed un enorme pachiderma, che inseguir\u00e0 il giocatore per tutta la durata del livello, e ne rappresenter\u00e0 il boss finale. Tuttavia, se quest'ultimo dovesse essere abbattuto prima della fase finale, il giocatore dovr\u00e0 affrontare come ultimo avversario un leone.\n\"Scenario 2: Underbelly\".\nIl giocatore dovr\u00e0 affrontare i pericoli di una stazione metropolitana, destreggiandosi fra zombie e insetti giganti, chiamati bite. Il boss finale del livello \u00e8 la regina dei bite, il giga bite. Alla fine dello scenario il giocatore dovr\u00e0 entrare nella metropolitana prima dello scadere del tempo. In caso contrario, potr\u00e0 comunque portare a termine la fuga passando dal tetto della zona di manutenzione della stazione.\n\"Scenario 3: Flashback\".\nIl giocatore dovr\u00e0 fuggire dalle rovine di un ospedale infestate da una pianta gigante. In questo livello, oltre ai comuni zombie e alle spore velenose della pianta, il giocatore affronter\u00e0 un uomo vestito da boia con in mano un'accetta che lo inseguir\u00e0 per tutto il corso dello scenario, e che sar\u00e0 invulnerabile a qualsiasi attacco. Il boss finale del livello \u00e8 il nucleo principale della pianta gigante.\n\"Scenario 4: Desperate times\".\nIl giocatore si ritrover\u00e0 nel R.P.D., reso ormai celebre da \"Resident Evil 2\" e \"\". Qui dovr\u00e0 aiutare gli agenti che si sono barricati all'interno per trovare un passaggio segreto, attraverso il quale una di loro potr\u00e0 uscire all'esterno senza essere individuata dagli zombie e chiedere rinforzi. Una volta risolti gli enigmi il giocatore dovr\u00e0 resistere ad un'orda di zombie che attaccher\u00e0 senza sosta dal cancello principale della stazione, finch\u00e9 un blindato non arriver\u00e0 in soccorso per aiutarlo nella fuga.\n\"Scenario 5: End of the road\".\nQuesto scenario, pi\u00f9 duraturo rispetto ai precedenti, comincia all'interno dei laboratori Umbrella, dove il giocatore cercher\u00e0 di fuggire combattendo contro Hunters e zombie comuni. Oltre a questi far\u00e0 la sua apparizione il Tyrant T-103, che inizialmente aiuter\u00e0 il giocatore a liberarsi degli Hunters, ma successivamente si ribeller\u00e0 e comincer\u00e0 ad inseguirlo. Dopo essere passati attraverso i condotti fognari, una volta fuori, il Tyrant si trasformer\u00e0 e si potr\u00e0 scegliere se affrontare o meno il mostro.\nIn questo scenario vi sono tre possibilit\u00e0 differenti per concluderlo, che porteranno a tre diversi finali:\n1) Fuggire in elicottero: durante il livello, dopo una cutscene, partir\u00e0 un countdown. Se il giocatore riuscir\u00e0 ad arrivare all'elicottero dell'Umbrella prima dello scadere del tempo, lo scenario si concluder\u00e0.\n2) Fuggire in elicottero (con Linda): simile alla scelta precedente, ma il giocatore dovr\u00e0 portare con s\u00e9 Linda, la ricercatrice Umbrella essenziale per gli esperimenti sul T-virus. Questa scelta potr\u00e0 essere portata correttamente a termine solo se il giocatore non avr\u00e0 combattuto contro il Tyrant durante le varie fasi dello scenario.\n3) Affrontare il Nyx: se si lascia scadere il countdown, l'elicottero voler\u00e0 via, e lascer\u00e0 cadere una cassa contenente il \"Nyx\", una B.O.W. della Umbrella. Quest'ultimo assorbir\u00e0 il Tyrant e costituir\u00e0 il boss finale dello scenario. Una volta sconfitto il mostro, il giocatore fuggir\u00e0 dalla citt\u00e0 a bordo di un camion.\nAccoglienza.\nIl gioco non ha ricevuto un buon responso dalla critica a causa del sistema di controllo troppo macchinoso e dell'I.A. dei propri compagni reputata inadeguata. I personaggi sono stati decretati ben realizzati ma dalle animazioni troppo legnose. Molto apprezzati sono invece il comparto grafico, quello sonoro e la modalit\u00e0 di gioco on-line, rara nei giochi per PlayStation 2.\nVendite.\nIl 31 marzo 2007 la Capcom ha spento i server per la modalit\u00e0 online, probabilmente a causa del parziale insuccesso delle vendite (solo il 40% del precedente)."}
{"id": "1324490", "revid": "155634", "url": "https://it.wikipedia.org/wiki?curid=1324490", "title": "Buon Pastore (zona di Roma)", "text": "Buon Pastore \u00e8 la zona urbanistica 16B del Municipio Roma XII di Roma Capitale. Si estende sul suburbio S. VIII Gianicolense.\nPrende il nome dall'omonimo complesso del Buon Pastore, situato nella riserva naturale della Valle dei Casali, all'angolo fra via di Bravetta e via Silvestri.\nLe vie principali sono via della Pisana e via di Bravetta.\n\u00c8 comunemente chiamato Bravetta, per la presenza dell'omonima via e del Forte Bravetta.\nGeografia fisica.\nTerritorio.\nLa zona urbanistica confina:"}
{"id": "1324493", "revid": "767487", "url": "https://it.wikipedia.org/wiki?curid=1324493", "title": "Decreto legislativo 29 dicembre 2006, n. 311", "text": "Il decreto legislativo n. 311 del 2006, pubblicato sulla \"Gazzetta ufficiale\" il 1\u00ba febbraio 2007, modifica ed integra il decreto legislativo 192/2005, a sua volta attuativo della direttiva 2002/91/Ce, relativa al rendimento energetico ed al fabbisogno energetico nell'edilizia.\nIn particolare rende obbligatorio l'utilizzo di pannelli fotovoltaici, pannelli solari termici per la produzione di acqua calda e schermature solari esterne, per tutti gli edifici nuovi o ristrutturati con superficie superiore a 1000 m2.\nImpone nuovi limiti, via via pi\u00f9 stringenti dal 2006 al 2010, al fabbisogno di energia primaria per la climatizzazione invernale degli edifici e alle trasmittanze di tutte le componenti dell'involucro edilizio. Obbliga gli uffici pubblici all'esposizione della targa energetica.\nA decorrere dal 1\u00ba luglio 2009 si applica alle singole unit\u00e0 immobiliari, nel caso di trasferimento a titolo oneroso, mentre era gi\u00e0 in precedenza applicato ai trasferimenti a titolo oneroso di interi fabbricati."}
{"id": "1324496", "revid": "116581745", "url": "https://it.wikipedia.org/wiki?curid=1324496", "title": "Partito Democratico di Russia", "text": "Il Partito Democratico di Russia () \u00e8 un partito politico della Federazione Russa, nato nei primi anni novanta e registrato presso le autorit\u00e0 il 30 novembre 2001 (in ottemperanza alle nuove normative).\nIl DPR prese parte alle elezioni legislative del 2003, dove si \u00e8 classific\u00f2 ottavo col 0,22% dei voti. Alle elezioni del 2007, invece, ha conquistato lo 0,19% dei voti, non eleggendo alcun deputato.\nNel 2012 il partito venne rifondato.\nProgramma.\nIl Partito Democratico di Russia (DPR) si definisce un soggetto liberal-conservatore. Il DPR ha criticato le altre forze liberali (Jabloko, Unione delle Forze di Destra e Progetto Civico) perch\u00e9 poco attente alla costruzione di una federazione tra tutte le forze democratiche, per assicurare un'alternativa credibile rispetto al Partito Comunista della Federazione Russa, il Partito Liberal-Democratico di Russia\n(nazionalisti), Russia Unita (conservatori populisti). Il DPR ha quale proprio principale referente la \u00abclasse media\u00bb, di recente formazione, che non ha ben pochi legami con la burocrazia statale, da cui provengono i politici di quasi tutte le formazioni politiche russe. Il manifesto politico del DPR precisa, per\u00f2, che: \u00abNoi non siamo \"il partito della classe media\" noi siamo i rappresentanti della classe media; abbiamo il diritto morale di parlare a suo nome\u00bb. I valori conclamati sono: \u00abfamiglia, lavoro, casa, automobile\u00bb. Il DPR afferma di condividere i valori democratici, \u00abma non in astratto\u00bb, bens\u00ec soltanto perch\u00e9 \u00abstrumentali ai nostri interessi\u00bb.\nOrganigramma.\nCapo del partito e presidente del Comitato centrale \u00e8 Andrej Vladimirovi\u010d Bogdanov, gi\u00e0 nel gruppo dirigente di Russia Unita. Co-presidente del Comitato centrale \u00e8 Vja\u010deslav Nikolaevi\u010d Smirnov."}
{"id": "1324503", "revid": "62004", "url": "https://it.wikipedia.org/wiki?curid=1324503", "title": "Carlos Alonso Santillana", "text": ""}
{"id": "1324504", "revid": "1220354", "url": "https://it.wikipedia.org/wiki?curid=1324504", "title": "Partiti e movimenti politici italiani di ispirazione socialista", "text": "Dal XIX secolo ad oggi sono stati molti i partiti politici italiani che hanno fatto riferimento al socialismo e alle sue varie declinazioni: socialdemocrazia, socialismo democratico, massimalismo, laburismo, riformismo, autonomismo e socialismo liberale.\nStoria.\nXIX secolo.\nVerso la seconda met\u00e0 dell'Ottocento nascono in Italia le prime organizzazioni operaie, dette Societ\u00e0 di mutuo soccorso, che si collocano ideologicamente alla sinistra dei Radicali e dei Repubblicani. Successivamente si formarono altri movimenti, come i \"Figli del lavoro\", il \"Circolo operaio\" di Milano e la \"Associazione generale degli operai\" di Torino.\nNel 1881 a Rimini l'attivista ex-anarchico Andrea Costa fonda il Partito Socialista Rivoluzionario di Romagna.\nIl 17 maggio 1882 a Milano nasce il Partito Operaio Italiano ad opera degli artigiani Giuseppe Croce e Costantino Lazzari.\nIl PSR di Romagna partecipa alle elezioni politiche italiane del 1882 candidando Costa alla Camera nei collegi di Imola e di Ravenna. Costa fu eletto a Ravenna diventando cos\u00ec il primo deputato di idee socialiste nel Parlamento italiano.\nNel 1884 il PSR di Romagna cambia nome in Partito Socialista Rivoluzionario Italiano.\nNel 1889 Filippo Turati fonda, su posizioni riformiste, la Lega Socialista Milanese.\nNel 1892 a Genova nasce, come erede dell'esperienza del POI e della Lega Socialista Milanese, il Partito dei Lavoratori Italiani. Tra i fondatori Filippo Turati, Anna Kuliscioff, Camillo Prampolini, Claudio Treves e Leonida Bissolati\nNel 1893, nel II Congresso di Reggio Emilia, il Partito dei Lavoratori Italiani cambia il nome in \"Partito Socialista dei Lavoratori Italiani\", inglobando anche il Partito Socialista Rivoluzionario Italiano.\nNel 1894 il Primo Ministro Francesco Crispi, reprimendo con severit\u00e0 i disordini operai, sciolse per decreto il Partito Socialista dei Lavoratori Italiani.\nNel 1895 gli attivisti socialisti nel corso del III congresso svoltosi clandestinamente a Parma rifondano il partito chiamandolo Partito Socialista Italiano.\nXX secolo.\nPrimi del Novecento.\nNel 1912 al XIII congresso del PSI a Reggio Emilia viene espulsa la corrente riformista di destra di Leonida Bissolati, che fonda il Partito Socialista Riformista Italiano, assieme a Ivanoe Bonomi, Angiolo Cabrini e Guido Podrecca.\nNel 1921 al XVII congresso del PSI a Livorno si fronteggiano tre correnti: i massimalisti di Serrati, i comunisti di Bordiga ed i riformisti di Turati. Contrariamente da quanto richiesto da Lenin e dal Comintern, che avevano ingiunto al PSI di espellere la corrente riformista e di mutare il nome del partito in \"comunista\", i massimalisti decidono di non rompere con Turati; a questa decisione i comunisti decidono di uscire dal congresso e di fondare il Partito Comunista d'Italia.\nNell'estate del 1922 Turati, senza rispettare la disciplina del partito che vietava la collaborazione con i partiti borghesi, si reca dal re per le consultazioni per risolvere la crisi di governo. Pertanto, la sera del 3 ottobre 1922, pochi giorni prima della Marcia su Roma di Mussolini (27-31 ottobre 1922), il XIX Congresso espelle la corrente riformista.\nTurati e i suoi danno vita al Partito Socialista Unitario, di cui viene nominato Segretario Giacomo Matteotti. Nelle file del PSU confluirono inoltre i due terzi del gruppo parlamentare socialista.\nIl PSU di Turati \u00e8, forse, il partito pi\u00f9 perseguitato dal regime fascista. Oltre alla barbara uccisione del suo segretario Matteotti, \u00e8 il primo ad essere sciolto d'imperio, il 14 novembre 1925, a causa del fallito attentato a Mussolini da parte del suo iscritto Tito Zaniboni, avvenuto il 4 novembre precedente.\nTuttavia, gi\u00e0 il 26 novembre 1925 si costituisce un triumvirato, composto da Claudio Treves, Giuseppe Saragat e Carlo Rosselli che, il 29 novembre successivo, ricostituisce clandestinamente il PSU come Partito Socialista dei Lavoratori Italiani (PSLI), assumendo, nel 1927, la denominazione di Partito Socialista Unitario dei Lavoratori Italiani (PSULI).\nNel 1930 al XX congresso del PSI a Parigi i riformisti del PSULI si riunificano con la frazione unitaria del Partito Socialista Italiano di Pietro Nenni e Coccia, dando vita al \"Partito Socialista Italiano - Sezione dell'IOS\".\nIl secondo dopoguerra.\nNell'agosto del 1943 il PSI si fonde con il Movimento di Unit\u00e0 Proletaria e cambia nome in Partito Socialista Italiano di Unit\u00e0 Proletaria.\nNel 1947 la corrente socialdemocratica del PSIUP facente capo a Giuseppe Saragat, contraria ad un'alleanza con il Partito Comunista Italiano, abbandona il partito e fonda il Partito Socialista dei Lavoratori Italiani. Dopo l'uscita di Saragat il PSIUP torna a chiamarsi Partito Socialista Italiano.\nNel 1948 la corrente riformista del PSI facente capo a Ivan Matteo Lombardo lascia il partito e fonda il movimento Unione dei Socialisti. Alle elezioni politiche del 1948 il PSI si presenta col PCI nella lista detta Fronte Democratico Popolare; il PSLI e l'UdS si presentano insieme della lista detta Unit\u00e0 Socialista.\nNel 1949 l'Unione dei Socialisti confluisce nel Partito Socialista dei Lavoratori Italiani. La corrente autonomista del PSI facente capo a Giuseppe Romita esce dal partito ed insieme alla corrente di sinistra del PSLI fonda il Partito Socialista Unitario (PSU).\nNel 1951, PSLI e PSU si uniscono nel Partito Socialista - Sezione Italiana dell'Internazionale Socialista, che nel 1952 diventer\u00e0 Partito Socialista Democratico Italiano.\nNel 1964 la corrente di sinistra del PSI capeggiata da Tullio Vecchietti, insieme ad altri socialisti contrari all'alleanza tra PSI e DC e preferendo invece un accordo con il Partito Comunista Italiano, lascia il partito e forma il Partito Socialista Italiano di Unit\u00e0 Proletaria.\nAlla fine del 1964 viene eletto quinto Presidente della Repubblica Italiana il leader del PSDI Giuseppe Saragat, primo socialista al Quirinale della storia italiana.\nNel 1966 PSI e PSDI decidono di unirsi e danno vita al Partito Socialista Unificato.\nDopo lo scarso risultato alle elezioni politiche del 1968, in ottobre il partito unificato riprende il nome di Partito Socialista Italiano.\nNel 1969 per\u00f2 la componente socialista e quella socialdemocratica si dividono: la prima mantiene il nome di Partito Socialista Italiano, mentre la seconda d\u00e0 vita al Partito Socialista Unitario che, nel 1971, riassume la denominazione di Partito Socialista Democratico Italiano.\nNel luglio del 1978 viene eletto settimo Presidente della Repubblica Italiana il leader del PSI Sandro Pertini, secondo socialista al Quirinale della storia italiana.\nNell'agosto del 1983 viene nominato Presidente del Consiglio dei ministri della Repubblica Italiana il segretario del PSI Bettino Craxi, primo socialista a Palazzi Chigi della storia italiana.\nAnni Novanta: la diaspora socialista.\nIn seguito allo scandalo di Tangentopoli, il Partito Socialista Italiano entra in crisi, sia dal punto di vista politico, con la messa in discussione della leadership di Bettino Craxi da parte del suo \"delfino\" Claudio Martelli, sia dal punto di vista finanziario, con la richiesta di rientro immediato dei crediti largamente concessi in passato da parte delle principali banche italiane.\nIl 21 maggio 1993 Giorgio Benvenuto, Enzo Mattina, Valdo Spini e Enrico Manca lanciano, all'interno del PSI, il movimento Rinascita Socialista, che per\u00f2 il 19 luglio decide di uscire dal partito e di diventare forza autonoma, capeggiata da Enzo Mattina.\nIl 28 gennaio 1994 i socialisti craxiani, come Franco Piro, Margherita Boniver, Maurizio Sacconi e Ugo Intini, che non approvavano la linea politica del nuovo segretario Del Turco, uscirono dal partito e costituirono la Federazione dei Socialisti Democratici e Liberali. Alle elezioni politiche del 1994, il Partito Socialista Italiano di Del Turco si allea col PDS all'interno dell'Alleanza dei Progressisti, ma il partito subisce un crollo elettorale. La FSDL invece si presenta congiuntamente con il PSDI dando luogo alla lista Socialdemocrazia per le Libert\u00e0. A seguito dell'insuccesso elettorale, il Partito Socialista Italiano si scioglie ufficialmente presso la Fiera di Roma il 13 novembre 1994. Da quel giorno ha inizio la diaspora dei socialisti italiani. Lo stesso 13 novembre 1994, subito dopo lo scioglimento, nascono due formazioni socialiste distinte: i Socialisti Italiani di Enrico Boselli ed il Partito Socialista Riformista di Fabrizio Cicchitto ed Enrico Manca. Il 18 dicembre la FSDL diventa il Movimento Liberal Socialista.\nPoco prima dello scioglimento alcuni socialisti ed il movimento Rinascita Socialista avevano formato la Federazione Laburista di Valdo Spini.\nNel 1996 il Partito Socialista Riformista e la FSDL costituiscono un nuovo partito: il Partito Socialista, di Ugo Intini e Gianni De Michelis.\nNel 1998 il postcomunista Partito Democratico della Sinistra, che ha definitivamente accettato il socialismo democratico come ideologia di riferimento, la Federazione Laburista ed altri partiti di sinistra creano un nuovo partito: i Democratici di Sinistra. Sempre nel 1998 i Socialisti Italiani, la corrente di Intini e di Manca del Partito Socialista ed alcuni dissidenti della Federazione Laburista creano i Socialisti Democratici Italiani.\nNel 1999 la componente del PS facente capo a Fabrizio Cicchitto e Margherita Boniver lascia il partito ed aderisce al partito Forza Italia di Berlusconi.\nXXI secolo.\nAnni Duemila.\nNel 2000 alcuni esponenti socialisti fondano la Lega Socialista, con Bobo Craxi presidente e l'ex ministro ed esponente dello SDI Claudio Martelli segretario.\nNel gennaio del 2001 la Lega Socialista di Bobo Craxi e Claudio Martelli, il Partito Socialista di Gianni De Michelis ed altri socialisti, come Claudio Nicolini e Stefania Craxi, creano il Partito Socialista - Nuovo PSI, che si colloca nel centro-destra. Alle elezioni politiche del 2001 il Nuovo PSI infatti aderisce alla Casa delle Libert\u00e0 di Silvio Berlusconi.\nNel 2004 alcuni ex socialisti capeggiati da Claudio Signorile formano il Movimento di Unit\u00e0 Socialista. Alle elezioni europee di quell'anno DS e SDI, insieme a Margherita e Repubblicani Europei, si presentano insieme nella lista Uniti nell'Ulivo; invece Nuovo PSI e MUS si presentano insieme nella lista Socialisti Uniti per l'Europa.\nAlle elezioni regionali del 2005, lo SDI in alcuni regioni replica l'esperienza della lista unica Uniti nell'Ulivo, mentre in altre crea delle liste \"Unit\u00e0 Socialista-SDI\", a cui aderisce anche il MUS, sempre per\u00f2 all'interno dell'Unione. Il Nuovo PSI rimane nella Casa delle Libert\u00e0, creando liste con il Partito Repubblicano Italiano ed il Partito Liberale Italiano, esperienza detta Casa Laica.\nNel 2006, in vista delle elezioni politiche, il Nuovo PSI decide di rimanere nella Casa delle Libert\u00e0 e di formare una lista comune con la Democrazia Cristiana per le Autonomie di Gianfranco Rotondi. Questa decisione crea due scissioni: la corrente di Bobo Craxi e Saverio Zavettieri, contraria ad un'alleanza con il centrodestra, lascia il partito dopo un litigioso congresso e crea \"I Socialisti\", aderendo all'Unione; il consigliere regionale laziale Donato Robilotta, anche lui contrario ad una lista comune con la DCA, lascia il Nuovo PSI e fonda i \"Socialisti Riformisti\". Questi ultimi, lo SDI ed i Radicali Italiani si presentano insieme alle elezioni creando la formazione politica detta Rosa nel Pugno, sempre all'interno dell'Unione di Romano Prodi.\nNel 2007 I Socialisti di Bobo Craxi diventano \"I Socialisti Italiani\". All'ultimo congresso dei Democratici di Sinistra, le componenti contrarie alla formazione del Partito Democratico, capeggiate da Fabio Mussi e Gavino Angius, escono dal partito e creano Sinistra Democratica. Per il Socialismo Europeo. Il Partito Socialista - Nuovo PSI si scinde: la componente di Stefano Caldoro e Lucio Barani intende rimanere nel centrodestra e mantiene la denominazione Nuovo PSI; la componente di Gianni De Michelis e Mauro Del Bue intende aderire alla \"Costituente Socialista\" e mantiene la denominazione \"Partito Socialista\". I Socialisti Democratici Italiani di Boselli, il Partito Socialista di Del Bue e De Michelis e i Socialisti Italiani di Bobo Craxi danno cos\u00ec vita alla \"Costituente Socialista\" e creano il Partito Socialista. La componente dello SDI che fa riferimento ad Ottaviano Del Turco e Claudio Signorile, detta \"Alleanza Riformista\" e favorevole alla creazione del PD, lascia invece il partito ed il 14 ottobre 2007, insieme ai Democratici di Sinistra di Piero Fassino e la Margherita di Francesco Rutelli, danno quindi vita al Partito Democratico, con primo segretario nazionale Walter Veltroni.\nNel 2009 Forza Italia, partito di centrodestra al cui interno vi sono molti ex socialisti, il Nuovo PSI di Stefano Caldoro e i Socialisti Riformisti, insieme ad altri partiti di centro e destra, fondano Il Popolo della Libert\u00e0. Lo stesso anno il Partito Socialista di Riccardo Nencini cambia nome in Partito Socialista Italiano.\nAnni Dieci.\nNel 2018 i principali partiti che si ispirano alla socialdemocrazia, al socialismo democratico e al socialismo liberale sono:"}
{"id": "1324505", "revid": "99358377", "url": "https://it.wikipedia.org/wiki?curid=1324505", "title": "HMS Captain (1787)", "text": "La HMS \"Captain\" fu un vascello di terza classe da 74 cannoni della Royal Navy varato nel 1787.\nAll'inizio delle guerre della rivoluzione francese, fu inserita all'interno della flotta del Mediterraneo che occup\u00f2 Tolone su invito dei Realisti francesi nel 1793, prima che fosse costretta a ritirarsi dall'attacco delle truppe rivoluzionarie, in un'azione dove Napoleone Bonaparte forgi\u00f2 la sua fama. Nel giugno 1796, il Capitano Horatio Nelson fu trasferito dalla \"Agamemnon\" alla \"Captain\" dall'Ammiraglio Sir John Jervis. Nelson fu nominato commodoro di uno squadrone che fu prima inviato a Livorno durante la marcia di Napoleone nel Nord Italia. Nel settembre dello stesso anno Nelson soprintese l'evacuazione britannica dalla Corsica.\nNel febbraio 1797, Nelson si un\u00ec nuovamente alla flotta di Jervis venticinque miglia ad ovest di Capo San Vincenzo, nell'estrema punta meridionale del Portogallo, appena prima dello scontro navale con la flotta spagnola che avrebbe avuto luogo il 14 febbraio. La Battaglia di capo San Vincenzo fu la gloria sia di Jervis che di Nelson. Jervis fu elevato al rango di Conte di St. Vincent e Nelson venne nominato Cavaliere dell'Ordine del Bagno per la sua iniziativa ed il suo coraggio.\nLa \"Captain\" risult\u00f2 la nave maggiormente danneggiata tra tutte quelle della flotta britannica a causa della sua prolungata azione nel cuore della battaglia. Dopo le riparazioni ritorn\u00f2 in servizio e prese parte nella cattura della Martinica nel 1809. Pi\u00f9 tardi, nel corso dello stesso anno posta in disarmo e nel 1813 prese accidentalmente fuoco a Plymouth nel corso dei lavori che avrebbero dovuto trasformarla in un pontone a biga."}
