{"id": "1384261", "revid": "125826223", "url": "https://it.wikipedia.org/wiki?curid=1384261", "title": "Norberto Bobbio", "text": "Considerato \u00abal tempo stesso il massimo teorico del diritto e il massimo filosofo [italiano] della politica [\u2026] nella seconda met\u00e0 del Novecento\"\u00bb, \u00e8 \u00ab\"sicuramente quello che ha lasciato il segno pi\u00f9 profondo nella cultura filosofico-giuridica e filosofico-politica e che pi\u00f9 generazioni di studiosi, anche di formazione assai diversa, hanno considerato come un maestro\u00bb.\nBiografia.\nFascismo e antifascismo.\nBobbio nacque a Torino il 18 ottobre 1909 da Luigi (medico) e Rosa Caviglia.\nUna condizione familiare agiata gli permise un'infanzia serena. Il giovane Norberto scrive versi, ama Bach e la \"Traviata\", ma svilupper\u00e0, per causa di una non ben determinata malattia infantile \u00abla sensazione della fatica di vivere, di una permanente e invincibile stanchezza\u00bb che si aggrav\u00f2 con l'et\u00e0, traducendosi in un \"taedium vitae\", in un sentimento malinconico, che si riveler\u00e0 essenziale per la sua maturazione intellettuale.\nStudi\u00f2 prima al ginnasio e poi al Liceo classico Massimo D'Azeglio dove conoscer\u00e0 Leone Ginzburg, Vittorio Foa e Cesare Pavese, poi divenute figure di primo piano della cultura dell'Italia repubblicana. Dal 1928, come molti giovani dell'epoca, fu infine iscritto al Partito Nazionale Fascista.\nLa sua giovinezza, come da lui stesso descritto fu: \"vissuta tra un convinto fascismo patriottico in famiglia e un altrettanto fermo antifascismo appreso nella scuola, con insegnanti noti antifascisti, come Umberto Cosmo e Zino Zini, e compagni altrettanto intransigenti antifascisti come Leone Ginzburg e Vittorio Foa\".\nAllievo di Gioele Solari e Luigi Einaudi, si laure\u00f2 in giurisprudenza l'11 luglio 1931 con una tesi intitolata \"Filosofia e dogmatica del Diritto\", conseguendo una votazione di 110/110 e lode con dignit\u00e0 di stampa. Nel 1932 segu\u00ec un corso estivo all'Universit\u00e0 di Marburgo, in Germania, insieme a Renato Treves e Ludovico Geymonat, ove conoscer\u00e0 le teorie di Jaspers e i valori dell'esistenzialismo. L'anno seguente, nel dicembre 1933, consegu\u00ec la laurea in filosofia sotto la guida di Annibale Pastore con una tesi sulla fenomenologia di Husserl, riportando un voto di 110/110 e lode con dignit\u00e0 di stampa, e nel 1934 ottenne la libera docenza in filosofia del diritto, che gli apr\u00ec le porte nel 1935 all'insegnamento, dapprima all'Universit\u00e0 di Camerino, poi all'Universit\u00e0 di Siena e a Padova (dal 1940 al 1948).\nNel 1934 pubblic\u00f2 il primo libro, \"L'indirizzo fenomenologico nella filosofia sociale e giuridica\".\nL'arresto del 1935 e la lettera a Mussolini.\nLe sue frequentazioni sgradite al regime gli valsero, il 15 maggio 1935, un primo arresto a Torino, insieme agli amici del gruppo antifascista Giustizia e Libert\u00e0; fu quindi costretto, a seguito di una intimazione a presentarsi davanti alla Commissione provinciale della Prefettura per discolparsi, a inoltrare esposto a Benito Mussolini. La chiara reputazione fascista di cui godeva la famiglia gli permise per\u00f2 una piena riabilitazione, tanto che, pochi mesi dopo, con il richiesto intervento di Mussolini e di Gentile, ottenne la cattedra di filosofia del diritto a Camerino, che era occupata da un altro ordinario ebreo, espulso a seguito delle leggi razziali. Dopo un diniego iniziale a causa dell'arresto di tre anni prima, fu reintegrato grazie all'intervento di Emilio De Bono, amico di famiglia, mentre era presidente di commissione il cattolico e dichiarato antifascista Giuseppe Capograssi.\n\u00c8 in questi anni che Norberto Bobbio deline\u00f2 parte degli interessi che saranno alla base della sua ricerca e dei suoi studi futuri: la filosofia del diritto, la filosofia contemporanea e gli studi sociali, uno sviluppo culturale che Bobbio vive contemporaneamente al contesto politico temporale. Un anno dopo le leggi razziali, infatti, esattamente il 3 marzo 1939, giur\u00f2 fedelt\u00e0 al fascismo per poter ottenere la cattedra all'Universit\u00e0 di Siena. E rinnov\u00f2 il giuramento nel 1940, a guerra dichiarata, per prendere il posto del professor Giuseppe Capograssi, a sua volta insediatosi nel 1938 nella cattedra del professor Adolfo Rav\u00e0 estromesso dall'Universit\u00e0 di Padova perch\u00e9 ebreo. Questo episodio della sua vita - spesso riportato come se Bobbio avesse preso direttamente il posto di Rav\u00e0 - fu poi oggetto di svariate polemiche.\nNel 1942, un giovane Bobbio afferm\u00f2 davanti alla Societ\u00e0 Italiana di Filosofia del Diritto che Capograssi crebbe in \u00abquel rinascimento idealistico del XX secolo, nel nostro campo di studi iniziato, stimolato, e, quel ch'\u00e8 di pi\u00f9, criticamente fondato da Giorgio Del Vecchio\u00bb.\nL'adesione al Partito d'Azione.\nNel 1942 partecip\u00f2 al movimento liberalsocialista fondato da Guido Calogero e Aldo Capitini e, nell'ottobre dello stesso anno, ader\u00ec al Partito d'Azione clandestino.\nNei primi mesi del 1943 respinse l'\"invito\" del ministro Biggini (che poco dopo redasse, su impulso di Mussolini, la costituzione della Repubblica di Sal\u00f2) a partecipare a una cerimonia presso l'Universit\u00e0 di Padova durante la quale si sarebbe dedicata una lampada votiva da collocare al sacrario dei caduti della rivoluzione fascista nel cimitero della citt\u00e0.\nNel 1943 spos\u00f2 Valeria Cova: dalla loro unione nacquero i figli Luigi, Andrea e Marco. Il 6 dicembre del 1943 fu arrestato a Padova per attivit\u00e0 clandestina e rimase in carcere per tre mesi. Nel 1944 venne pubblicato il saggio \"La filosofia del decadentismo\", nel quale critic\u00f2 l'esistenzialismo e le correnti irrazionalistiche, rivendicando al contempo le esigenze della ragione illuministica.\nDopo la liberazione collabor\u00f2 regolarmente con \"Giustizia e Libert\u00e0\", quotidiano torinese del Partito d'Azione, diretto da Franco Venturi. Collabor\u00f2 all'attivit\u00e0 del Centro di studi metodologici con lo scopo di favorire l'incontro tra cultura scientifica e cultura umanistica, e poi con la Societ\u00e0 Europea di Cultura.\nNel 1945 pubblic\u00f2 un'antologia di scritti di Carlo Cattaneo, col titolo \"Stati uniti d'Italia\", premettendovi uno studio, scritto tra la primavera del 1944 e quella del 1945 dove sosteneva che il federalismo come unione di Stati diversi era da considerarsi superato dopo l'avvenuta unificazione nazionale.\nIl federalismo a cui pensava Bobbio era quello inteso come \"teorica della libert\u00e0\" con una pluralit\u00e0 di centri di partecipazione che potessero esprimersi in forme di moderna democrazia diretta.\nL'attivit\u00e0 accademica.\nNel 1948 lasci\u00f2 l'incarico a Padova e venne chiamato alla cattedra di filosofia del diritto dell'Universit\u00e0 di Torino, annoverando corsi di notevole importanza come \"Teoria della scienza giuridica\" (1950), \"Teoria della norma giuridica\" (1958), \"Teoria dell'ordinamento giuridico\" (1960) e \"Il positivismo giuridico\" (1961).\nDal 1962 assunse l'incarico di insegnare scienza politica, che ricoprir\u00e0 sino al 1971; fu tra i fondatori della odierna facolt\u00e0 di scienze politiche all'Universit\u00e0 di Torino insieme con Alessandro Passerin d'Entr\u00e8ves, al quale subentr\u00f2 nella cattedra di filosofia politica nel 1972 mantenendola fino al 1979 anche per l'insegnamento di filosofia del diritto e scienza politica. Dal 1973 al 1976 divenne preside della facolt\u00e0 ritenendo che mentre gli incarichi accademici fossero \u00abonerosi e senza onori\u00bb era l'insegnamento l'attivit\u00e0 principale della sua vita: \u00abun abito e non solo una professione\u00bb.\nLa politica, del resto, divenne via via un tema fondamentale nel suo percorso intellettuale e accademico, e parallelamente alla pubblicazioni di carattere giuridico, aveva avviato un dibattito con gli intellettuali del tempo; nel 1955 aveva scritto \"Politica e cultura\", considerato una delle sue pietre miliari, mentre nel 1969 era uscito il libro \"Saggi sulla scienza politica in Italia\".\nNei venticinque anni accademici all'ombra della Mole Antonelliana, Bobbio svolse anche diversi tra corsi su Kant, Locke, lavori su Hobbes e Marx, Hans Kelsen, Carlo Cattaneo, Hegel, Vilfredo Pareto, Gaetano Mosca, Piero Gobetti, Antonio Gramsci, e contribu\u00ec con una pluralit\u00e0 di saggi, scritti, articoli e interventi di grande rilievo che lo portarono, in seguito a diventare socio dell'Accademia dei Lincei e della British Academy. \nDivenuto condirettore con Nicola Abbagnano della \"Rivista di filosofia\" a partire dal 1953, fu come questi socio dell'Accademia delle Scienze di Torino, della quale entr\u00f2 a far parte il 9 marzo dello stesso anno per essere confermato socio nazionale e residente dal 26 aprile 1960. Dal 1967 fu componente del Comitato scientifico della Fondazione Luigi Einaudi di Torino.\nSignificativa la collaborazione, sul tema pacifista, col filosofo e amico antifascista Aldo Capitini, le cui riflessioni comuni sfoceranno nell'opera \"I problemi della guerra e le vie della pace\" (1979).\nL'attivit\u00e0 politica.\nNel 1953 partecip\u00f2 alla lotta condotta dal movimento di Unit\u00e0 Popolare contro la legge elettorale maggioritaria e nel 1967 alla Costituente del Partito Socialista Unificato. Nel tempo delle contestazioni giovanili, Torino fu la prima citt\u00e0 a farsi carico della protesta, e Bobbio, fautore del dialogo, non si sottrasse a un difficile confronto con gli studenti, tra i quali il suo stesso primogenito Luigi che militava all'epoca in Lotta Continua. Nel contempo, venne anche incaricato dal Ministero per la Pubblica Istruzione quale membro della Commissione tecnica per la creazione della facolt\u00e0 di sociologia di Trento.\nNel 1971 Bobbio fu tra i firmatari della lettera aperta pubblicata sul settimanale \"L'Espresso\" sul caso Pinelli. Nel 1998 Norberto Bobbio in una lettera indirizzata ad Adriano Sofri pubblicata su \"La Repubblica\" ripudi\u00f2 il tono del linguaggio utilizzato nell'appello ma senza ritrattarne l'adesione al contenuto di critica sui fatti legati a Piazza Fontana.\nIl 14 febbraio 1972 scrivendo a Guido Fass\u00f2 intorno al problema democratico, Bobbio si sfogava sostenendo che \u00abquesta nostra democrazia \u00e8 divenuta sempre pi\u00f9 un guscio vuoto, o meglio un paravento dietro cui si nasconde un potere sempre pi\u00f9 corrotto, sempre pi\u00f9 incontrollato, sempre pi\u00f9 esorbitante [...] Democrazia di fuori, nella facciata. Ma dietro la tradizionale prepotenza dei potenti che non sono disposti a rinunciare nemmeno a un'oncia del loro potere, e lo mantengono con tutti i mezzi, prima di tutto con la corruzione [...] La democrazia non \u00e8 soltanto metodo, ma \u00e8 anche un ideale: \u00e8 l'ideale egualitario. Dove questo ideale non ispira i governanti di un regime che si proclama democratico, la democrazia \u00e8 un nome vano. Io non posso separare la democrazia formale da quella sostanziale. Ho il presentimento che dove c'\u00e8 soltanto la prima un regime democratico non \u00e8 destinato a durare [...] Sono molto amaro, amico mio. Ma vedo questo nostro sistema politico sfasciarsi a poco a poco [...] a causa delle sue interne, profonde, forse inarrestabili degenerazioni\u00bb.\nA met\u00e0 degli anni settanta, nel solco di un sempre pi\u00f9 vivace impegno civile, e alle soglie di uno dei periodi pi\u00f9 drammatici in Italia (culminato col rapimento e l'omicidio di Aldo Moro), provoc\u00f2 un vivace dibattito sia negando l'esistenza di una cultura fascista sia trattando estensivamente sui rapporti tra democrazia e socialismo.\nL'8 maggio 1981, alla vigilia dei referendum sull'aborto, rilascia un'intervista al Corriere della Sera nella quale afferma la sua contrariet\u00e0 all'interruzione della gravidanza\nSuccessivamente la sua attenzione si concentr\u00f2 a favore di una \"politica per la pace\", con motivati distinguo a sostegno del diritto internazionale in occasione della guerra del Golfo del 1991.\nDelle venticinque lettere inedite che fanno parte della corrispondenza epistolare che Bobbio tenne con Danilo Zolo e che ora sono state rese pubbliche nel volume \"L'alito della libert\u00e0\", a cura dello stesso Zolo, interessante quella del 25 febbraio 1991 riguardante la \"guerra del Golfo\" che vide protagonisti nel gennaio del 1991 gli Stati Uniti di George Bush senior, le forze dell'ONU e vari Paesi arabi alleati contro l'Iraq di Saddam Hussein che aveva invaso il Kuwait.\nBobbio defin\u00ec \"giusta\" questa guerra non rendendosi conto che quella parola \u00ab... poteva essere interpretata in modo diverso da come l'avevo intesa io... come guerra \"giustificata\" in quanto rispondente a un'aggressione.\u00bb\nBobbio quindi si lament\u00f2 delle polemiche nate al riguardo da parte di \"pacifisti da strapazzo\".\nIl fatto che l'ONU, scrisse Bobbio, avesse autorizzato l'intervento in guerra contro l'Iraq, la rendeva \"legale\", in questo senso, \"giusta\".\nBobbio per\u00f2 riconobbe che l'ONU fosse stato successivamente, nel corso della guerra, messo da parte e gli \"spietati bombardamenti\" su Baghdad hanno fatto s\u00ec che si possa temere che \u00ab...se la pace sar\u00e0 instaurata con la stessa mancanza di saggezza con cui \u00e8 stata condotta la guerra, anche questa guerra sar\u00e0 stata, come tante altre inutile.\u00bb\nLa nomina a senatore a vita.\nNel 1979 fu nominato professore emerito dell'Universit\u00e0 di Torino e nel 1984, ai sensi del secondo comma dell' della Costituzione italiana, avendo \u00abillustrato la Patria per altissimi meriti\u00bb in campo sociale e scientifico, fu nominato senatore a vita dal Presidente della Repubblica Sandro Pertini. In quanto membro del Senato si iscrisse prima come indipendente nel gruppo socialista, poi dal 1991 al gruppo misto e infine dal 1996 al gruppo parlamentare del Partito Democratico della Sinistra, poi divenuto dei Democratici di Sinistra.\nNel 1994, dopo la stagione di Mani pulite, e la cosiddetta fine della Prima Repubblica, venne pubblicato il saggio \"Destra e sinistra\", i cui contenuti provocarono un notevole dibattito culturale, agitando non poco l'humus della politica italiana. Il libro tocc\u00f2 le cinquecentomila copie vendute in pochi mesi e venne ripubblicato l'anno successivo, riveduto e ampliato, con risposte ai critici.\nA riconoscimento di un'intera vita lucidamente dedicata alle scienze del diritto, della politica, della filosofia e della societ\u00e0, tra dubbio e metodo, tra ethos e laicit\u00e0, Bobbio ricevette lauree honoris causa da molte universit\u00e0, tra le quali quelle di Parigi (Nanterre), Buenos Aires, Madrid (tre, in particolare alla Complutense) e Bologna, e vinse il Premio europeo Charles Veillon per la saggistica nel 1981, il Premio Balzan del 1994, e il Premio Agnelli nel 1995.\nNel 1997 pubblic\u00f2 la sua autobiografia. Nel 1999 usc\u00ec una terza edizione aggiornata del suo best seller, ormai tradotto in una ventina di lingue. Nel 2001, alla morte della moglie Valeria, Bobbio inizi\u00f2 un graduale ritiro dalla vita pubblica, pur rimanendo in attivit\u00e0 e curando ulteriori pubblicazioni. Fecero rumore le sue osservazioni critiche sia nei confronti di Silvio Berlusconi sia della \"partitopenia\" (ossia mancanza di partiti), e le riflessioni sulla crisi della sinistra e della socialdemocrazia europea. Il 18 ottobre 2003 ricevette il \"Sigillo Civico\" della sua Torino \"per l'impegno politico e il contributo alla riflessione storica e culturale\".\nDopo avervi trascorso la maggior parte della vita, Norberto Bobbio mor\u00ec a Torino il 9 gennaio 2004. Secondo le sue volont\u00e0, alcuni giorni dopo la morte, la salma venne tumulata, con una cerimonia civile strettamente privata, nel cimitero di Rivalta Bormida, comune piemontese in provincia di Alessandria.\nPensiero.\nIl pensiero di Norberto Bobbio si forma nei primi decenni del Novecento in una temperie filosofica dominata dell'idealismo. Tuttavia, come molti studiosi torinesi, non abbraccia mai questa visione del mondo: dopo un primo accostamento alla fenomenologia, significativamente attestato dalle sue opere sulla filosofia di Husserl, si avvicina al filone neorazionalista e neoempirista fiorito in Europa, specialmente oltralpe in Germania e attorno al Circolo di Vienna.\nNegli anni quaranta e cinquanta Bobbio entra in contatto con la filosofia analitica di tradizione anglosassone. Compie studi di analisi del linguaggio, tracciando le prime linee di ricerca della scuola analitica italiana di filosofia del diritto, di cui \u00e8 ancora oggi riconosciuto figura eminente di riferimento. Al riguardo vanno menzionati perlomeno i due saggi: \"Scienza del diritto e analisi del linguaggio\" del 1950 e \"Essere e dover essere nella scienza giuridica\" del 1967.\nDedica studi specifici a Hobbes, a Pareto e a molti filosofi e teorici della politica di cui gi\u00e0 s'\u00e8 detto. Vede nell'Illuminismo un modello di rigore e di rifiuto del dogmatismo di cui riprende l'ideale razionalistico, traducendolo anche nell'analisi del sistema democratico e parlamentare. Sino dagli anni cinquanta si occupa di temi quali la guerra e la legittimit\u00e0 del potere, dividendo la sua produzione tra la filosofia giuridica, la storia della filosofia e i temi di attualit\u00e0 politica.\nDurante gli ultimi anni del fascismo, Bobbio matura la convinzione della necessit\u00e0 di uno Stato democratico, che sgombri il campo dal pericolo della politica ideologizzata e delle ideologie totalitarie sia di destra sia di sinistra; auspica una gestione laica della politica e un approccio filosofico-culturale a essa, che aiuti a superare la contrapposizione fra capitalismo e comunismo e a promuovere la libert\u00e0 e la giustizia.\nNel saggio \"Quale socialismo?\" (1976), Bobbio critica sia la dialettica marxista sia gli obiettivi dei movimenti rivoluzionari, sostenendo che le conquiste borghesi dovevano estendersi anche alla classe dei proletari. Bobbio ritiene fallimentare solo l'esperienza marxista-leninista, mentre prevede che le istanze di giustizia rivendicate dai marxisti possano, in futuro, riaffiorare nel panorama politico.\nIl pensiero di Bobbio diviene cos\u00ec, soprattutto tra gli intellettuali dell'area socialista, un modello esemplare, grazie al suo 'sapere impegnato', certamente \u00abpi\u00f9 preoccupato di seminare dubbi che di raccogliere consensi\u00bb. Egli stesso riprender\u00e0 la riflessione su un tema a lui caro, quello del rapporto tra politica e cultura, proponendo, tra le pagine di Mondoperaio, una \u00abautonomia relativa della cultura rispetto alla politica\u00bb secondo la quale \u00abla cultura non pu\u00f2 n\u00e9 deve essere ridotta integralmente alla sfera del politico\u00bb.\nNel 1994 esce l'opera \"Destra e sinistra\", nella quale Bobbio focalizza le differenze fra le due ideologie e i due indirizzi politico-sociali; la destra, secondo l'autore, \u00e8 caratterizzata dalle tendenze alla disuguaglianza, al conservatorismo ed \u00e8 ispirata da interessi, mentre la sinistra persegue l'uguaglianza, la trasformazione, ed \u00e8 sospinta da ideali. In quest'opera, Bobbio si esprime anche in favore dei diritti animali.\nNell'opera \"L'et\u00e0 dei diritti\" (1990), Bobbio individua i diritti fondamentali che consentono lo sviluppo di una democrazia reale e di una pace giusta e duratura. Una partecipazione collettiva e non coercitiva alle decisioni comunitarie, una contrattazione delle parti, l'allargamento del modello democratico a tutto il mondo, la fratellanza fra gli uomini, il rispetto degli avversari, l'alternanza senza l'ausilio della violenza, una serie di condizioni liberali, vengono indicati da Bobbio come capisaldi di una democrazia, che seppur cattiva, \u00e8 preferibile a una dittatura.\nPer tutta la vita scrittore di numerosissimi articoli, anche tramite interviste, Norberto Bobbio incarna l'ideale della filosofia critica e militante che lo vede protagonista anche del Centro di studi metodologici di Torino e tra i fondatori del Centro studi Piero Gobetti di Torino che conserva la sua biblioteca e il suo archivio.\nSul ruolo dell'intellettuale.\nContrario alla figura dell'intellettuale \u00abProfeta\u00bb, preferendo il ruolo del \u00abMediatore\u00bb impegnato \u00abnella difficile arte del dialogo\u00bb (e ci\u00f2 \u00e8 anche testimoniato dal colloquio intrattenuto con i marxisti per un riesame critico del loro \u00abdogmatismo e settarismo\u00bb che coinvolse anche Togliatti), il suo atteggiamento teoretico fu segnato da una positiva \u00abambivalenza\u00bb fra una posizione realista e una idealista che non rifuggiva le complessit\u00e0 del discorso, ricorrendo sovente al paradosso. Ci\u00f2 gli valse, in virt\u00f9 dell'amore per il dibattito che consideri \u00abil pro e il contro\u00bb di ogni questione, la qualifica di filosofo \u00abde la indecisi\u00f3n\u00bb (), giacch\u00e9 ogni suo \u00abragionamento su una delle grandi domande [si concludeva] quasi sempre, o esponendo la gamma delle possibili risposte, o ponendo ancora un'altra grande domanda\u00bb.\nMaestri, amici e allievi.\nNell'ultimo libro che raccoglie saggi, scritti e testimonianze su maestri, amici e allievi, Bobbio comincia ricordando i tre maestri Francesco Ruffini, Piero Martinetti e Tommaso Fiore. L'elenco degli amici \u00e8 lungo e annovera compagni di studio come Antonino Repaci, Renato Treves e Ludovico Geymonat e colleghi come Nicola Abbagnano, Bruno Leoni, Alessandro Passerin d'Entr\u00e8ves e Giovanni Tarello. Bobbio ricorda poi gli allievi Paolo Farneti, Morris Lorenzo Ghezzi, Amedeo Giovanni Conte, Gianfranco Pasquino, Uberto Scarpelli che, come Bobbio stesso scrive, nel 1972 fu \"naturaliter\" suo successore a Torino sulla cattedra di \"Filosofia del diritto\".\nTraggono ispirazione dal pensiero di Bobbio le \"lezioni Bobbio\", svoltesi nel 2004, e la manifestazione \"Biennale Democrazia\" di Torino.\nIntitolazioni.\nA Norberto Bobbio \u00e8 stata intitolata la biblioteca dell'Universit\u00e0 di Torino, sita presso il Campus Luigi Einaudi.\nGli \u00e8 stato inoltre intitolato un istituto di istruzione superiore a Carignano, nella citt\u00e0 metropolitana di Torino, denominato appunto \"I.I.S. Norberto Bobbio\".\nA lui \u00e8 intitolata la biblioteca civica di Rivalta Bormida, paese natale della madre Rosa Caviglia.\nOpere.\nPer una pi\u00f9 completa bibliografia, si rinvia a"}
{"id": "1384262", "revid": "124123", "url": "https://it.wikipedia.org/wiki?curid=1384262", "title": "Nati nel 354", "text": ""}
{"id": "1384265", "revid": "124123", "url": "https://it.wikipedia.org/wiki?curid=1384265", "title": "Morti nel 360 a.C.", "text": ""}
{"id": "1384267", "revid": "767487", "url": "https://it.wikipedia.org/wiki?curid=1384267", "title": "Mo\u0219oaia", "text": "Mo\u0219oaia \u00e8 un comune della Romania di 4.409 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: B\u0103tr\u00e2ni, Cioc\u0103n\u0103i, Dealul Viilor, Hin\u021be\u0219ti, L\u0103z\u0103re\u0219ti, Mo\u0219oaia, Smeura."}
{"id": "1384269", "revid": "124123", "url": "https://it.wikipedia.org/wiki?curid=1384269", "title": "Nati nel 37", "text": ""}
{"id": "1384270", "revid": "287204", "url": "https://it.wikipedia.org/wiki?curid=1384270", "title": "Mosoaia", "text": ""}
{"id": "1384271", "revid": "124123", "url": "https://it.wikipedia.org/wiki?curid=1384271", "title": "Morti nel 37", "text": ""}
{"id": "1384273", "revid": "124123", "url": "https://it.wikipedia.org/wiki?curid=1384273", "title": "Morti nel 408", "text": ""}
{"id": "1384274", "revid": "174925", "url": "https://it.wikipedia.org/wiki?curid=1384274", "title": "Single nucleotide polymorphisms", "text": ""}
{"id": "1384275", "revid": "124123", "url": "https://it.wikipedia.org/wiki?curid=1384275", "title": "Nati nel 419", "text": ""}
{"id": "1384278", "revid": "124123", "url": "https://it.wikipedia.org/wiki?curid=1384278", "title": "Nati nel 42 a.C.", "text": ""}
{"id": "1384279", "revid": "124123", "url": "https://it.wikipedia.org/wiki?curid=1384279", "title": "Morti nel 430", "text": ""}
{"id": "1384281", "revid": "124123", "url": "https://it.wikipedia.org/wiki?curid=1384281", "title": "Morti nel 455", "text": ""}
{"id": "1384283", "revid": "110157", "url": "https://it.wikipedia.org/wiki?curid=1384283", "title": "Moz\u0103ceni", "text": "Moz\u0103ceni \u00e8 un comune della Romania di 2.546 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 7 villaggi: Babaroaga, Dumbr\u0103veni, Misei, Moz\u0103ceni, Ziduri."}
{"id": "1384286", "revid": "287204", "url": "https://it.wikipedia.org/wiki?curid=1384286", "title": "Mozaceni", "text": ""}
{"id": "1384287", "revid": "1005847", "url": "https://it.wikipedia.org/wiki?curid=1384287", "title": "Guido Secreto", "text": "Biografia.\nStudi\u00f2 giurisprudenza all'Universit\u00e0 di Torino ed entr\u00f2 nel partito socialista. Combatt\u00e9 nella prima guerra mondiale e in seguito intraprese la carriera di avvocato.\nNel 1951 divenne vicesindaco di Torino, carica che mantenne per moltissimi anni, pur facendo parte di giunte diverse. Fu deputato per 3 legislature nelle file del Partito Socialista Democratico Italiano, dal 1953 al 1968.\nNella 1973 fu eletto sindaco, sostenuto da una coalizione di socialisti e comunisti, in seguito a una profonda crisi della precedente giunta di centrosinistra. A partire dal mese di agosto vennero richieste le sue dimissioni, ma Secreto si dimise soltanto il 5 dicembre 1973, e mantenne l'incarico di vicesindaco fino alle elezioni amministrative del 15 giugno 1975.\nMor\u00ec a Torino il 20 settembre 1985.\nIl Comune di Cigliano gli ha dedicato la sua biblioteca civica."}
{"id": "1384288", "revid": "124123", "url": "https://it.wikipedia.org/wiki?curid=1384288", "title": "Nati nel 480", "text": ""}
{"id": "1384290", "revid": "869733", "url": "https://it.wikipedia.org/wiki?curid=1384290", "title": "Tex Avery Show", "text": "Tex Avery Show (\"The Wacky World of Tex Avery\") \u00e8 una serie animata prodotta da Telcima, Les Studios Tex e DiC Entertainment.\nTrama.\nIn questa serie ci sono sette divertentissime ed esilaranti storie di vari personaggi basati sui cartoni di Tex Avery. Le storie sono:\nOgni episodio \u00e8 composto da 3 storie della durata di 7 minuti.\nProduzione.\nLa serie si basa sul lavoro dell'animatore Tex Avery, pseudonimo di \"Fred Avery\". Questa serie si ispira ai personaggi di Red Hot Ryder de Il Bandito Mascherato di Bob Clampett, Homer la Pulce di What Price Fleadom, il Canarino Di King Size Canary, Il Leone Di Slap Happy Lion e Il Cavernicolo di The First Bad Man. Non a caso, il protagonista \u00e8 doppiato, nella versione originale, da Billy West, noto come doppiatore di Elmer Fudd e, in alcuni cartoni, anche di Bugs Bunny.\nTrasmissione.\nLa serie \u00e8 stata trasmessa per la prima volta in syndication nel 1997. negli Stati Uniti. La serie \u00e8 stata parzialmente trasmessa in Italia, diventando popolare, e poi sulla rete Italia 1."}
{"id": "1384292", "revid": "124123", "url": "https://it.wikipedia.org/wiki?curid=1384292", "title": "Nati nel 515", "text": ""}
{"id": "1384293", "revid": "124123", "url": "https://it.wikipedia.org/wiki?curid=1384293", "title": "Morti nel 54 a.C.", "text": ""}
{"id": "1384295", "revid": "1543377", "url": "https://it.wikipedia.org/wiki?curid=1384295", "title": "0882", "text": "0882 \u00e8 il prefisso telefonico del distretto di San Severo, appartenente al compartimento di Bari.\nIl distretto comprende la parte nord-occidentale della provincia di Foggia. Confina con i distretti di Manfredonia (0884) a est, di Foggia (0881) a sud, di Campobasso (0874) e di Termoli (0875) a ovest.\nAree locali.\nIl distretto di San Severo comprende 13 comuni compresi nelle 3 aree locali di San Marco in Lamis, San Severo (ex settori di San Severo e Serracapriola) e San Nicandro Garganico (ex settori di Apricena, Isole Tremiti, Lesina e San Nicandro Garganico). \nComuni.\nI comuni compresi nel distretto sono: Apricena, Chieuti, Isole Tremiti, Lesina, Poggio Imperiale, Rignano Garganico, San Giovanni Rotondo, San Marco in Lamis, San Nicandro Garganico, San Paolo di Civitate, San Severo, Serracapriola e Torremaggiore ."}
{"id": "1384300", "revid": "124123", "url": "https://it.wikipedia.org/wiki?curid=1384300", "title": "Morti nel 541", "text": ""}
{"id": "1384302", "revid": "124123", "url": "https://it.wikipedia.org/wiki?curid=1384302", "title": "Morti nel 550", "text": ""}
{"id": "1384304", "revid": "647887", "url": "https://it.wikipedia.org/wiki?curid=1384304", "title": "GDO (Stargate)", "text": "Il GDO \u00e8 una tecnologia immaginaria dell'universo fantascientifico di Stargate SG-1.\nEsso \u00e8 un'apparecchiatura elettronica che si presenta come un piccolo dispositivo con tastiera che le squadre d'esplorazione del Comando Stargate (noto con la sigla SGC) si portano appresso per confermare la propria identit\u00e0 e tornare sulla Terra varcando lo Stargate.\nSignificato del termine.\nCosa significhi questo acronimo non \u00e8 mai spiegato durante le puntate, ma \u00e8 conosciuto da fans, cast e dal personale di studio come il \"telecomando del garage\" (in inglese \"garage door opener\"). In effetti la sua funzione \u00e8 la stessa, comanda da lontano l'apertura d'un passaggio.\nPropriet\u00e0.\nConsente di far aprire l'iride sulla Terra. Chiudendosi, questo diaframma di titanio protegge il comando Stargate e quindi il resto del pianeta da invasioni attraverso il portale.\nSenza GDO, l'identificazione d'un viaggiatore in arrivo come amico o nemico non \u00e8 possibile. Se i membri d'un gruppo perdono il proprio GDO non possono tornare indietro sulla Terra senza un altro sistema per contattare il comando, se non viaggiare verso un pianeta amico, riconosciuto dall'SGC, che non ha un'iride a protezione, e da l\u00ec comunicare attraverso i protocolli degli alleati.\nAlcuni GDO sono stati donati ad alcuni alleati del popolo terrestre, come ai Tok'ra e a Bra'tac\nIDC.\nL'IDC, meglio conosciuto come \"Iris Deactivation Code\" (Codice di Disattivazione dell'Iride) \u00e8 il codice numerico personale, unico per ogni squadra SG, che consente agevolmente all'SGC d'identificare chi li sta contattando. Il codice deve essere inserito manualmente tramite il GDO e autenticato dal computer centrale dell'SGC.\nNell'eventualit\u00e0 di un codice compromesso esso pu\u00f2 essere bloccato e sostituito. Il codice varia periodicamente, per ragioni di sicurezza.\nSpecifiche di sicurezza.\nL'esistenza d'una iride di protezione sullo Stargate della Terra \u00e8 risaputa dai Signori del sistema. Questi sanno anche che le truppe Tau'ri han bisogno d'un codice per disattivarla, e vari signori del sistema han tentato d'appropriarsene catturando i militari terrestri. Per questo \u00e8 prassi del comando SGC disabilitare i codici GDO delle truppe catturate dal nemico. Inoltre i codici vengono cambiati periodicamente.\nAltri GDO.\nLa spedizione di Atlantide usa un tipo differente di GDO, pi\u00f9 piccolo, che disabilita lo scudo d'energia che presiede lo stargate di Atlantis."}
{"id": "1384305", "revid": "287204", "url": "https://it.wikipedia.org/wiki?curid=1384305", "title": "Raimondo Berengario IV", "text": ""}
{"id": "1384306", "revid": "124123", "url": "https://it.wikipedia.org/wiki?curid=1384306", "title": "Morti nel 604", "text": ""}
{"id": "1384308", "revid": "767487", "url": "https://it.wikipedia.org/wiki?curid=1384308", "title": "Roccia ultrafemica", "text": "Le rocce ultrafemiche, ultramafiche o ultrabasiche sono rocce ignee con contenuto molto basso, meno del 45%, di silice, generalmente percentuale superiore al 18% di ossidi di magnesio, ossidi ferrosi elevati, basso contenuto in potassio, e sono composte principalmente da minerali femici. &lt;br&gt;Il mantello terrestre \u00e8 considerato principalmente composto da rocce ultrafemiche.\nVengono considerate rocce ultrafemiche quelle che presentano un contenuto di minerali femici (olivine, monticellite, pirosseni, anfiboli, miche, melilite, minerali opachi e accessori dello zircone, apatite, titanite, epidoti, allanite e carbonati) uguale o superiore al 90%, come ad esempio le peridotiti, composte prevalentemente da olivina e pirosseni.\nSuddivisione.\nSono generalmente rocce di origine antica (Archeano e Proterozoico), e possono essere suddivise in:"}
{"id": "1384309", "revid": "124123", "url": "https://it.wikipedia.org/wiki?curid=1384309", "title": "Nati nel 720", "text": ""}
{"id": "1384310", "revid": "767487", "url": "https://it.wikipedia.org/wiki?curid=1384310", "title": "Mu\u0219\u0103te\u0219ti", "text": "Mu\u0219\u0103te\u0219ti \u00e8 un comune della Romania di 4.022 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 5 villaggi: Mu\u0219\u0103te\u0219ti, Prosia, Robaia, Rot\u0103re\u0219ti, Valea lui Ma\u0219."}
{"id": "1384312", "revid": "22356", "url": "https://it.wikipedia.org/wiki?curid=1384312", "title": "Amphicyonidae", "text": "Gli anficionidi (Amphicyonidae), o amficionidi, sono una famiglia di mammiferi carnivori estinti, noti anche come orsi\u2013cani. Nonostante gli Amphicyonidae siano stati tradizionalmente considerati strettamente imparentati con gli Ursidae (orsi), alcuni aspetti suggeriscono invece che si trattasse di caniformi basali. Vissero tra l'Eocene superiore e il Miocene superiore, all'incirca da 37 a 9 milioni di anni fa (Hunt, 2004b). Avevano all'incirca la taglia di un orso nero americano e cacciavano probabilmente tendendo agguati, dal momento che le loro zampe erano fatte solamente per brevi ed improvvisi scatti di velocit\u00e0. Inoltre, i cani-orsi allevavano i loro piccoli in tane sotterranee.\nClassificazione.\nGli anficionidi erano simili ai canidi primitivi per quanto riguarda le proporzioni del corpo, ma avevano una struttura pi\u00f9 pesante simile a quella di un orso.\nLa maggior parte di questi mammiferi camminava in modo plantigrado come gli orsi (cio\u00e8 con le ossa del piede appoggiate al terreno) e non in modo digigrado come i cani (i cui le ossa delle dita funzionano solo come estensione della lunghezza della gamba, appoggiando al suolo solo le punte).\nAlcuni paleontologi considerano gli anficionidi come famiglia indipendente all'interno del sottordine Caniformi, altri li vedono invece pi\u00f9 strettamente legati agli orsi e propongono di includerli nell'infraordine Arctoidea.\nEvoluzione.\nI resti pi\u00f9 antichi di anficionidi appartengono al genere \"Simamphicyon\" e sono datati tra i 40,4 e i 37,2 milioni di anni fa in pieno Eocene. Tuttavia, secondo alcuni paleontologi, questa specie \u00e8 da considerarsi come un membro specializzato degli antichi Miacidae. In questo caso il pi\u00f9 antico esponente dei cani-orso diventa il suo contemporaneo \"Daphoenus\" i cui resti risalgono al periodo Bartoniano (40,4-37,2 milioni di anni fa) dell'Eocene. Il suo ritrovamento in Nordamerica smentisce per\u00f2 la teoria comune che vede gli anficionidi originari dell'Asia.\nAl periodo Priaboniano (37,2-33,9 milioni di anni fa) dell'Eocene risalgono i primi esponenti euroasiatici: \"Cynodictis\" e \"Guangxicyon\", quest'ultimo ritrovato nel sud della Cina.\nDalla fine dell'Eocene e per tutto l'Oligocene assistiamo ad un continuo diversificarsi di specie della sottofamiglia \"Daphoninae\" e alla migrazione, in Nordamerica, nel periodo Rupeliano (33,9-28,4 milioni di anni fa), dei primi rappresentanti della sottofamiglia \"Amphicyoninae\" rappresentati dai generi \"Ysengrinia\" e \"Cynelos\".\nPer tutto l'Oligocene gli anficionidi presentano forme che non superano mai i cento chilogrammi di peso, per il genere \"Paradaphoenus\" addirittura si stima che non superasse i due chilogrammi. La ragione di queste misure limitate \u00e8 da attribuirsi alla contemporanea presenza di predatori pi\u00f9 sviluppati evolutosi precedentemente come i creodonti \"Sarkastodon\" o \"Hyaenodon,\" grandi cacciatori dei mesonichidi, nonch\u00e9 dalla concorrenza dei Nimravidi e degli Entelodonti, tutti efficienti predatori. Ci\u00f2 ha spinto gli anficionidi a specializzarsi nella caccia di quelle prede troppo piccole e veloci per i grandi carnivori dell'epoca.\nIl raffreddamento del clima che sancisce il passaggio tra Oligocene e Miocene porta alla riduzione delle foreste, allo sviluppo dell'erba e alla conseguente comparsa di specie erbivore pi\u00f9 adatte alle grandi migrazioni. Ci\u00f2 ha avvantaggiato i piccoli e veloci anficionidi come \"Amphicyon\", \"Pseudocyon\" o \"Ictiocyon\" nei confronti dei grandi carnivori precedenti.\nQuesto influsso di anficionini, accompagnati da altri ungulati del Vecchio Mondo e da altri piccoli mammiferi, indica un intervallo prolungato (da 23 a 16,5 milioni di anni fa) di scambio faunistico tra Asia e Nordamerica nel Miocene inferiore, tramite la via naturale della trans-Beringia (Hunt, 2004a). \"Daphoenodon\" e i temnocionini del Nuovo Mondo convissero con gli anficionini del Vecchio Mondo (\"Ysengrinia\", \"Amphicyon\", \"Cynelos\") tra i 23,7 e i 17,5 milioni di anni fa. (Hunt, 2004b).\nDalla fine del Miocene all'inizio del Pliocene entrano in scena gli antenati di tutte le attuali famiglie di carnivori. I primi esponenti di lupi , volpi e dei Felidi moderni possedevano organi sviluppati per vivere in ambienti come pianure e steppe ma anche pi\u00f9 elevati livelli di intelligenza. Studi di reperti fossili di crani e calchi di cervelli denotano uno sviluppo mentale inferiore ai contemporanei carnivori moderni ed uno sviluppo indirizzato unicamente verso i senti di olfatto e vista a scapito della parte del cervello predisposta alla soluzione dei problemi e alla nascita di possibili relazioni sociali con altri simili. Non ci sono prove fossili che possano sostenere per gli anficionidi la possibilit\u00e0 che cacciassero in branco.\nLa competizione con carnivori pi\u00f9 efficienti e l'evoluzione degli ungulati in forme sempre pi\u00f9 veloci e agili possono essere i fattori che decretano la scomparsa di quasi tutti gli esponenti della famiglia alla fine del Miocene.\nL'unica eccezione \u00e8 data da \"Arctamphicyon\" che sembra aver resistito in Asia fino al Pliocene inferiore.\nSchema evolutivo.\n \u2020Amphicyonidae\n |?- \u2020\"Simamphicyon helveticus\"\n |?- \u2020\"Symplectocyon\" \n |?- \u2020\"Vishnucyon\" \n |?- \u2020\"Harpagocyon\"\n `--+--o \u2020Daphoeninae \n | |--+--o \u2020\"Daphoenus\" \n | | | |-- \u2020\"D. hartshornianus\" \n | | | |-- \u2020\"D. lambei\" \n | | | |-- \u2020\"D. ruber\" \n | | | |-- \u2020\"D. socialis\" \n | | | |-- \u2020\"D. transversus\" \n | | | `-- \u2020\"D. vetus\"\n | | |--o \u2020\"Paradaphoenus\" \n | | | |-- \u2020\"P. cuspigerus\" \n | | | |-- \u2020\"P. minimus\" \n | | | `-- \u2020\"P. tooheyi\" \n | | `--+--o \u2020\"Daphoenodon\" \n | | |-- \u2020\"D. falkenbachi\" \n | | |-- \u2020\"D. notionastes\" \n | | |-- \u2020\"D. skinneri\" \n | | |-- \u2020\"D. superbus\" \n | | `--o \u2020\"Borocyon (Daphoenodon)\"\n | | |-- \u2020\"B. neomexicanus\"\n | | |-- \u2020\"B. niobrarensis\"\n | | `-- \u2020\"B.robustum\"\n | `-- \u2020\"Daphoenictis\"\n | `--+--o \u2020\"Brachyrhynchocyon\" \n | | |-- \u2020\"B. dodgei\" (sin. \u2020\"Daphoenocyon minor\")\n | | |-- \u2020\"B. intermedius\" \n | | `-- \u2020\"B. montanus\"\n | `--o \u2020\"Adilophontes\"\n | `-- \u2020\"A. brachykolos\"\n `--o \u2020Amphicyoninae \n |?- \u2020\"Guangxicyon sinoamericanus\"\n |?- \u2020\"Euroamphicyon olisiponensis\" \n |?- \u2020\"Amphicyanis\"\n |--o \u2020\"Brachycyon\" \n | |-- \u2020\"B. reyi\" \n | |-- \u2020\"B. palaeolycos\"\n | `-- \u2020\"B. gaudryi\"\n `--+--+--o \u2020\"Cynodictis\"\n | | `-- \u2020\"C. elegans\"\n | `?-+--o \u2020Haplocyoninae\n | | |--o \u2020\"Haplocyon\" \n | | | |-- \u2020\"H. dombrowski\"\n | | | |-- \u2020\"H. elegans\"\n | | | `-- \u2020\"H. crucians\"\n | | |--o \u2020\"Haplocyonoides\" \n | | | |-- \u2020\"H. mordax\"\n | | | |-- \u2020\"H. serbiae\"\n | | | `-- \u2020\"H. ponticus\"\n | | `-- \u2020\"Haplocyonopsis\"\n | `?-o \u2020Temnocyoninae\n | |?- \u2020\"Protemnocyon inflatus\"\n | |--o \u2020\"Temnocyon\" \n | | |-- \u2020\"T. altigenis\" \n | | |-- \u2020\"T. ferox\" \n | | |-- \u2020\"T. percussor\" \n | | |-- \u2020\"T. typicus\" \n | | `-- \u2020\"T. wallovianus\"\n | |-- \u2020\"Rudiocyon amplidens\"\n | |--o \u2020\"Delotrocanter\"\n | | |-- \u2020\"D. petersoni\"\n | | |-- \u2020\"D. oryktes\"\n | | `-- \u2020\"D. major\"\n | `--o \u2020\"Mammacyon\"\n | |-- \u2020\"M. obtusidens\"\n | `-- \u2020\"M. ferocior\"\n |-- \u2020\"Pseudamphicyon lupinus\" \n |-- \u2020\"Sarcocyon ferox\"\n `--+--+--o \u2020\"Pseudocyonopsis\"\n | | |-- \u2020\"P. antiquus\"\n | | |-- \u2020\"P. quercensis\"\n | | `--+-- \u2020\"P. ambiguus\"\n | | `--o \u2020\"Magericyon\" \n | | |-- \u2020\"M. anceps\" \n | | `-- \u2020\"M. castellanus\" \n | |--o \u2020\"Goupilictis\" \n | `--+--o \u2020\"Ysengrinia\" \n | | |-- \u2020\"Y. gerardiana\" \n | | |-- \u2020\"Y. ginsburgi\" \n | | |-- \u2020\"Y. valentiana\" \n | | |-- \u2020\"Y. tolosana\" \n | | |-- \u2020\"Y. depereti\" \n | | `-- \u2020\"Y. americana\" \n | `?-o \u2020\"Thaumastocyon\" \n | |-- \u2020\"T. dirus\"\n | `-- \u2020\"T. bourgeoisi\"\n |-- \u2020\"Harpagophagus sanguinensis\" \n `--+--o \u2020\"Cynelos\" \n | |-- \u2020\"C. caroniavorus\" \n | |-- \u2020\"C. crassidens\"\n | |-- \u2020\"C. piveteaui\"\n | |-- \u2020\"C. quercensis\"\n | |-- \u2020\"C. bohemicus\" \n | |-- \u2020\"C. helbingi\"\n | |-- \u2020\"C. lemanensis\" \n | |-- \u2020\"C. rugosidens\"\n | |-- \u2020\"C. schlosseri\"\n | |-- \u2020\"C. sinapius\" \n | |-- \u2020\"C. idoneus\" \n | `--+-- \u2020\"C. euryodon\" \n | `-- \u2020\"C. macrodon\"\n |--+--o \u2020\"Ictiocyon socialis\"\n | `--o \u2020\"Pseudarctos bavaricus\" \n |--o \u2020\"Pliocyon\" \n | |-- \u2020\"P. medius\" \n | |-- \u2020\"P. ossifragus\" \n | `-- \u2020\"P. robustus\"\n |--+--o \u2020\"Pseudocyon\" \n | |-- \u2020\"P. sansaniensis\" \n | |-- \u2020\"P. steinheimensis\" \n | |-- \u2020\"P. styriacus\"\n | `-- \u2020\"P. intermedius\" \n |--+-- \u2020\"Arctamphicyon\"\n | `--+-- \u2020\"Hubacyon pannonicus\"\n | `--+--o \u2020\"Megamphicyon\" \n | | `-- \u2020\"M. giganteus\" \n | `--+-- \u2020\"Afrocyon\" \n | `--+-- \u2020\"Ischyrocyon gidleyi\" \n | `--+?- \u2020\"Hadrocyon mohavensis\" \n | `--+--o \u2020\"Agnotherium\" \n | | |-- \u2020\"A. grivense\" \n | | `-- \u2020\"A. antiquus\"\n | `--+-- \u2020\"Myacyon\"\n | `--o \u2020\"Gobicyon\" \n | |-- \u2020\"G. macrognathus\"\n | `-- \u2020\"G. zhegalloi\"\n |?- \u2020\"Crassidia intermedia\"\n `--o \u2020\"Amphicyon\" \n |--+-- \u2020\"A. galushai\" \n | |-- \u2020\"A. frendens\" \n | | `-- \u2020\"A. ingens\" \n | |-- \u2020\"A. astrei\"\n | |-- \u2020\"A. aurelianensis\"\n | |-- \u2020\"A. caucasicus\"\n | |-- \u2020\"A. confucianus\"\n | |--+?- \u2020\"A. laugnacensis\"\n | | |?- \u2020\"A. lathanicus\"\n | | `?- \u2020\"A. giganteus\" \n | |-- \u2020\"A. eibiswaldensis\"\n | |-- \u2020\"A. longiramus\" \n | |-- \u2020\"A. major\" \n | |-- \u2020\"A. pontoni\" \n | |-- \u2020\"A. serus\"\n | |-- \u2020\"A. styriacus\"\n | |-- \u2020\"A. reinheimeri\" \n | |-- \u2020\"A. riggsi\" \n | |-- \u2020\"A. tairumensis\"\n | `-- \u2020\"A. ulungurensis\"\n `-- \u2020\u201cAmphicyon\u201d \"gutmanni\""}
{"id": "1384313", "revid": "287204", "url": "https://it.wikipedia.org/wiki?curid=1384313", "title": "Musatesti", "text": ""}
{"id": "1384314", "revid": "124123", "url": "https://it.wikipedia.org/wiki?curid=1384314", "title": "Morti nel 79", "text": ""}
{"id": "1384315", "revid": "124123", "url": "https://it.wikipedia.org/wiki?curid=1384315", "title": "Morti nel 799", "text": ""}
{"id": "1384318", "revid": "767487", "url": "https://it.wikipedia.org/wiki?curid=1384318", "title": "Rigenerazione (biologia)", "text": "In biologia, la rigenerazione consiste nel sostituire parti danneggiate del corpo con copie identiche alle stesse.\nCaratteristiche.\nI fenomeni rigenerativi che si verificano nell'ambito del mondo vegetale sono universalmente noti, e vengono considerati con una certa naturalezza; non genera il minimo stupore il caso di un albero mutilato d'un suo ramo che in breve tempo rigenera lo stesso, cos\u00ec come rientra nell'esperienza pi\u00f9 comune la nozione delle possibilit\u00e0 che il ramo spezzato, dal canto suo, pu\u00f2 offrire, rigenerando radici e trasformandosi quindi, se convenientemente interrato, in una nuova pianta: \u00e8 la tecnica della talea.\nAssai diverso \u00e8 al contrario l'atteggiamento pi\u00f9 diffuso nei confronti dei fenomeni di rigenerazione verificantesi a livello animale: il caso della lucertola che rigenera la propria coda mozzata, o del tritone che riforma le zampe amputate, o ancora della piccola Hydra d'acqua dolce, che pu\u00f2 essere sezionata in molte parti, ognuna delle quali conserva la propriet\u00e0 di riformare, dopo un breve lasso di tempo, un nuovo organismo completo in ogni sua parte.\nLa realt\u00e0 \u00e8 accentuatamente diversa: il mondo animale si presenta in effetti ricchissimo di esempi che mettono coerentemente in luce quali enormi possibilit\u00e0 abbia offerto la natura agli organismi pur di garantirne, per quanto possibile, la sopravvivenza.\nAnimale caratteristico in questo senso \u00e8 la stella marina, in grado di rigenerare i propri bracci che perde, anche se in scala ridotta (i bracci rigenerati sono pi\u00f9 piccoli degli originali).\nMetodi rigenerativi: epimorfosi e morfallassi.\nNel regno animale ci sono due modi essenziali per la rigenerazione cellulare: l'epimorfosi e la morfallassi. L'epimorfosi consiste nel far \"ricrescere\" una parte del corpo dell'individuo utilizzando del tessuto indifferenziato e facendolo proliferare, fino ad ottenere la giusta quantit\u00e0 di cellule. Una volta giunti al numero di cellule necessario, avviene una differenziazione che riporta la struttura danneggiata alle sue condizioni originarie. La morfallassi invece consiste in una riorganizzazione delle cellule che vengono prima dedifferenziate, traslocate dove servono, ed infine ridifferenziate.\nUn singolare sistema di difesa.\nIn numerosi animali le capacit\u00e0 di rigenerazione sono strettamente collegate ai mezzi difensivi, spesso piuttosto limitati, di cui l'animale si serve per preservare la propria incolumit\u00e0: un esempio viene fornito dalla lucertola; \u00e8 noto infatti che questo piccolo rettile, quando si sente afferrato per la coda da un qualsiasi nemico inteso a catturarlo, si mozza da solo l'appendice caudale per mezzo di una violentissima contrazione muscolare, abbandonando quindi all'avversario l'inutile preda; la coda ricrescer\u00e0 poi in breve tempo, ridando all'animale l'aspetto consueto.\nQuesto fenomeno prende il nome di autotomia e si riscontra in parecchi animali scarsamente evoluti, come le gi\u00e0 citate stelle di mare, che si liberano con facilit\u00e0 dei propri bracci non appena questi vengono afferrati o feriti, o come i granchi, che analogamente abbandonano le zampe all'aggressore, o gli ofiuroidei (animali affini alle stelle di mare), cui basta toccare un braccio perch\u00e9 l'animale se ne privi precipitosamente."}
{"id": "1384321", "revid": "1941276", "url": "https://it.wikipedia.org/wiki?curid=1384321", "title": "P. J. Hogan", "text": "Biografia.\nDopo una serie di film indipendenti australiani, nel 1994 dirige la commedia \"Le nozze di Muriel\", che lancia le carriere di Toni Collette e Rachel Griffiths. Grazie al successo attenuto gli viene offerta la possibilit\u00e0 di dirige il suo primo film hollywoodiano, infatti nel 1997 dirige la commedia di successo \"Il matrimonio del mio migliore amico\" con Julia Roberts, Dermot Mulroney e Cameron Diaz.\nDopo il film \"Insieme per caso\", che non ottenne il successo sperato, nel 2003 dirige un nuovo adattamento cinematografico del Peter Pan di James Matthew Barrie. Nel 2008 dirige la commedia statunitense \"I Love Shopping\" con protagonista Isla Fisher, mentre nel 2012 dirige la commedia australiana \"Mental\", con Toni Collette, Anthony LaPaglia e Liev Schreiber. "}
{"id": "1384322", "revid": "152819", "url": "https://it.wikipedia.org/wiki?curid=1384322", "title": "Garage door opener", "text": ""}
{"id": "1384324", "revid": "339392", "url": "https://it.wikipedia.org/wiki?curid=1384324", "title": "Paul John Hogan", "text": ""}
{"id": "1384328", "revid": "1632387", "url": "https://it.wikipedia.org/wiki?curid=1384328", "title": "El Ni\u00f1o (Eldritch)", "text": "El Ni\u00f1o \u00e8 il terzo album del gruppo power/prog livornese Eldritch pubblicato nel 1998 dalla Inside Out Music.\nLa versione limitata dell'album contiene la bonus track \"Nebula Surface\", la canzone \u00e8 contenuta anche nella ristampa insieme ad altre sei tracce bonus."}
{"id": "1384330", "revid": "124123", "url": "https://it.wikipedia.org/wiki?curid=1384330", "title": "Nati nell'897", "text": ""}
{"id": "1384331", "revid": "339392", "url": "https://it.wikipedia.org/wiki?curid=1384331", "title": "Yelena Isinbayeva", "text": ""}
{"id": "1384333", "revid": "124123", "url": "https://it.wikipedia.org/wiki?curid=1384333", "title": "Nati nel 9", "text": ""}
{"id": "1384336", "revid": "124123", "url": "https://it.wikipedia.org/wiki?curid=1384336", "title": "Nati nel 911", "text": ""}
{"id": "1384337", "revid": "124123", "url": "https://it.wikipedia.org/wiki?curid=1384337", "title": "Nati nel 935", "text": ""}
{"id": "1384342", "revid": "124123", "url": "https://it.wikipedia.org/wiki?curid=1384342", "title": "Nati nel 941", "text": ""}
{"id": "1384347", "revid": "122475402", "url": "https://it.wikipedia.org/wiki?curid=1384347", "title": "Ksar", "text": "Lo ksar (arabo: \u0642\u0635\u0631 \"q\u1e63ar\"), plurale ksour ( \u0642\u0635\u0648\u0631 \"q\u1e63\u016br\"), \u00e8 un tipico villaggio fortificato berbero diffuso nel Maghreb.\n\u00c8 composto generalmente da granai ed abitazioni cinti da un muro con quattro torri e una sola entrata che porta alla via principale centrale normalmente coperta. Il muro di cinta risulta di terra nella parte inferiore e di mattoni nella parte superiore, dove finestre strette e lunghe consentono nel contempo l'ingresso della luce e una buona difesa da potenziali nemici. I Ksar si trovano su colline o punti sopraelevati vicino ad oasi o corsi d'acqua al fine di poter essere meglio protetti da attacchi da parte di trib\u00f9 nomadi.\nAlla base della costruzione dello ksar c'\u00e8 un modulo abitativo detto Ghorfa (\"camera\" in arabo), che serve per immagazzinare le derrate alimentari in previsione dei periodi di siccit\u00e0.\nEtimologia.\nLa parola ksar deriva dalla parola araba \"qasr\" (\"castello\", ovvero \"villaggio fortificato\"), la quale deriva a sua volta dal latino \"castrum\".\nLa parola berbera equivalente \u00e8 \"aghrem\" (singolare) o \"ighrem\" (plurale).\nDa ksar derivano a sua volta altre parole in altre lingue:"}
{"id": "1384351", "revid": "124123", "url": "https://it.wikipedia.org/wiki?curid=1384351", "title": "Morti nel 947", "text": ""}
{"id": "1384355", "revid": "124123", "url": "https://it.wikipedia.org/wiki?curid=1384355", "title": "Morti nel 967", "text": ""}
{"id": "1384356", "revid": "729019", "url": "https://it.wikipedia.org/wiki?curid=1384356", "title": "NWA World Women's Championship", "text": "L'NWA World Women's Championship \u00e8 il titolo pi\u00f9 importante per la categoria femminile della federazione National Wrestling Alliance.\nStoria.\nTra il 1956 ed il 1983 fu detenuto quasi esclusivamente da Lillian Ellison (nota come The Fabulous Moolah), la quale lo conquist\u00f2 per la prima volta in un torneo disputato nel 1956 e ne mantenne la propriet\u00e0. Nel 1983 il titolo fu venduto dalla Ellison alla World Wrestling Federation, trasformandosi nel WWF Women's Championship. \nLa WWF riconobbe Moolah come campionessa in carica ma non consider\u00f2 come ufficiali tutti i cambi di titolo avvenuti dopo la prima conquista della cintura da parte della lottatrice.\nLa NWA rimise in palio il titolo solo dopo che questo venne venduto alla WWF e rinominato mentre quello attualmente utilizzato in NWA \u00e8 tuttora difeso nelle federazioni del territorio NWA.\nCampionessa attuale.\nL'attuale campionessa \u00e8 Kamille, che ha vinto il titolo il 6 giugno 2021."}
{"id": "1384357", "revid": "124123", "url": "https://it.wikipedia.org/wiki?curid=1384357", "title": "Nati nel 973", "text": ""}
{"id": "1384358", "revid": "1543377", "url": "https://it.wikipedia.org/wiki?curid=1384358", "title": "0884", "text": "0884 \u00e8 il prefisso telefonico del distretto di Manfredonia, appartenente al compartimento di Bari.\nIl distretto comprende la parte nord-orientale della provincia di Foggia. Confina con i distretti di Andria (0883) a est, di Cerignola (0885) a sud, di Foggia (0881) e di San Severo (0882) a ovest.\nAree locali.\nIl distretto di Manfredonia comprende 11 comuni compresi nelle 2 aree locali di Manfredonia e Vico del Gargano (ex settori di Cagnano Varano, Vico del Gargano e Vieste). \nComuni.\nI comuni compresi nel distretto sono: Cagnano Varano, Carpino, Ischitella, Manfredonia, Mattinata, Monte Sant'Angelo, Peschici, Rodi Garganico, Vico del Gargano, Vieste e Zapponeta ."}
{"id": "1384359", "revid": "124123", "url": "https://it.wikipedia.org/wiki?curid=1384359", "title": "Morti nel 985", "text": ""}
{"id": "1384361", "revid": "124123", "url": "https://it.wikipedia.org/wiki?curid=1384361", "title": "Nati nel 986", "text": ""}
{"id": "1384362", "revid": "124123", "url": "https://it.wikipedia.org/wiki?curid=1384362", "title": "Morti nel 986", "text": ""}
{"id": "1384364", "revid": "287204", "url": "https://it.wikipedia.org/wiki?curid=1384364", "title": "La battaglia", "text": "La battaglia \u00e8 un romanzo di John Steinbeck, scritto nel 1936, tradotto in italiano da Eugenio Montale per Bompiani nel 1940.\nImportanza e critica.\nIl personaggio principale della storia \u00e8 un attivista del \"Partito\" (il Partito Comunista degli Stati Uniti d'America, anche se non viene mai esplicitamente menzionato nel romanzo) che sta organizzando un importante sciopero dei lavoratori, cercando cos\u00ec di attirare proseliti per la sua causa. Il necrologio di Steinbeck pubblicato dal New York Times cit\u00f2 il libro affermando che \u00abSebbene le simpatie dello scrittore fossero chiaramente rivolte agli scioperanti, egli li descrisse come figure sfruttate tanto dai capitalisti quanto dai comunisti\u00bb.\nPrima della pubblicazione, Steinbeck scrisse le seguenti parole in una lettera:\nDopo la pubblicazione, il recensore del \"The New York Times\" Fred T. March paragon\u00f2 il suo stile a quello geniale e picaresco di \"Pian della Tortilla\", commentando che \u00abNon si indovinerebbe mai che 'La battaglia' \u00e8 opera dello stesso John Steinbeck se l'editore non l'avesse reso noto\u00bb; defin\u00ec il romanzo \u00abcoraggioso e disperatamente onesto\u00bb, \u00abIl miglior romanzo sul lavoro e sugli scioperi ad essere stato pubblicato nella nostra attuale situazione di tensione economica e sociale\u00bb; inoltre disse che era \u00abun romanzo come potrebbe aver scritto uno Sinclair Lewis al meglio delle sue capacit\u00e0 se avesse proseguito nel suo progetto di un romanzo sul mondo del lavoro...\u00bb.\nNel 1943, quando Steinbeck era ormai famoso, Carlos Baker rivalut\u00f2 il romanzo. Inizi\u00f2 dicendo che \u00abTra i migliori romanzi di Steinbeck il meno conosciuto \u00e8 probabilmente 'La battaglia\u00bb; disse che Steinbeck, \u00ab\u00e8 assolutamente interessato a quanto succede nelle menti e nei cuori degli uomini quando si comportano non come individui responsabili e padroni di s\u00e9, ma come membri di un gruppo... I biologi hanno coniato una parola per questo importantissimo problema; la chiamano bionomia o ecologia\u00bb: aggiunse che \u00abL'interesse di Steinbeck per la bionomia \u00e8 visibile in tutto quello che ha fatto a partire da 'Pian della Tortilla', a met\u00e0 degli anni trenta, passando per il libro quasi di biologia 'Il Mare di Cortez', fino alle sue ultime cronache come corrispondente di guerra in Inghilterra\u00bb. Concluse definendo \"La battaglia\" \u00abun tentativo di studiare un tipico sciopero di un periodo di depressione in termini bionomici\u00bb.\nNel 1958 il critico Alfred Kazin giudic\u00f2 \"La battaglia\" e \"Furore\" i romanzi pi\u00f9 potenti di Steinbeck, comparandoli a \"Vicolo Cannery\" e \"La corriera stravagante\", i quali \u00abcontengono molti passaggi piacevoli, ma non sono allo stesso livello\u00bb.\nSpiegazione del titolo.\nIl titolo \u00e8 una citazione di un passaggio del \"Paradiso perduto\" di Milton:\n&lt;poem&gt;\n\"\"Innumerable force of Spirits armed,\"\n\"That durst dislike his reign, and, me preferring,\"\n\"His utmost power with adverse power opposed\"\n\"In dubious battle on the plains of Heaven,\"\n\"And shook His throne.\"\"\n&lt;/poem&gt;\nTrama.\n\"La battaglia\" parla dello sciopero fallimentare dei raccoglitori di frutta in una vallata californiana durante gli anni trenta, gli anni della Grande Depressione, in disperata lotta per il riconoscimento dei propri diritti fondamentali; e illustra altres\u00ec le posizioni radicali tenute dai capi sindacali per arringare i braccianti in sciopero. Il personaggio pi\u00f9 importante, anche se non propriamente il protagonista, \u00e8 forse \"Doc Burton\", un medico che aiuta gli scioperanti e cerca di vedere le cose come realmente sono, senza giudicare e attribuire etichette di buono e cattivo."}
{"id": "1384365", "revid": "13095", "url": "https://it.wikipedia.org/wiki?curid=1384365", "title": "Juliomagus", "text": "Juliomagus (o \"Iuliomagus\") era una citt\u00e0 romana nei pressi dell'attuale localit\u00e0 di Schleitheim (Svizzera) nel cantone di Sciaffusa. Oggi ne rimangono accessibili solo gli scavi delle antiche terme.\nCollocazione geografica.\nDel nome Iuliomagus c'\u00e8 una solo testimonianza, la Tabula Peutingeriana. Questa carta stradale romana comprende l'intero mondo allora conosciuto, dalla Spagna fino alla Cina. Tutti i collegamenti e le citt\u00e0 importanti dell'estensione del dominio romano vi sono tracciati e vi compare anche il nome di Iuliomagus. Sulla base di questa conoscenza, nel 1860 furono intrapresi i primi scavi sistematici che condussero alla scoperta dell'antica citt\u00e0. Questa si trova nella valle di Zw\u00e4renbach, dal lato del versante nord della punta Siblinger. Localit\u00e0 sulla Carta Nazionale Svizzera\nStoria.\nAllo stato attuale delle conoscenze la citt\u00e0 romana racchiudeva una superficie di sei ettari. Vicino a numerose, piccole costruzioni in legno, si trovano un tempio, un laboratorio di vasaio, una villa ed un impianto termale. La citt\u00e0 fu fondata nel I secolo a.C. quale avamposto per la guerra contro i Germani. Dopo le grandi avanzate degli Alemanni del 259 / 260 d.C. l'intera zona a nord del Reno fu abbandonata dai romani, il che ebbe come conseguenza la distruzione della citt\u00e0.\nGli scavi oggi.\nLa zona di ricerca racchiude una superficie di circa 1.550 metri quadrati. Al di fuori dell'impianto termale tuttavia, tutte le costruzioni trovate sono state ricoperte. Le terme sono protette da una copertura e sono accessibili al pubblico. Gli scavi hanno gettato luce sulla cultura romana dei bagni e della loro tecnica costruttiva. I reperti asportabili sono esposti nel Museo nazionale di Schleitheim o nel Museo di Ognissanti in Sciaffusa."}
{"id": "1384366", "revid": "767487", "url": "https://it.wikipedia.org/wiki?curid=1384366", "title": "The Manhattan Transfer", "text": "I Manhattan Transfer sono un gruppo vocale statunitense fondato nel 1969 da Tim Hauser e Laurel Mass\u00e9.\nDal 1998 fanno parte della Vocal Group Hall of Fame.\nCarriera.\nIl nome del gruppo deriva dal titolo del romanzo \"Manhattan Transfer\" pubblicato nel 1925 dallo scrittore statunitense John Dos Passos e dedicato alla New York degli anni venti, durante la cosiddetta \"era del jazz\".\nIl primo album del gruppo, del 1971, si intitol\u00f2 \"Jukin\u2019\"' e fu un discreto successo. Qualche settimana dopo, Hauser incontr\u00f2 ad un party Janis Siegel e, sebbene ella facesse gi\u00e0 parte di un altro gruppo musicale, la convinse ad entrare a far parte del suo.\nDopo qualche tempo, Hauser conobbe il talento artistico di Alan Paul, in quel periodo tra i protagonisti a Broadway del celebre musical \"Grease\". La band inizialmente si occup\u00f2 prevalentemente di riproporre classici del jazz degli anni 40. La loro cover del 1977 di \"Chanson d'amour\", arriv\u00f2 al primo posto per tre settimane nel Regno Unito e per due settimane in Norvegia.\nLa scalata al successo inizi\u00f2 con l'album del 1975 \"The Manhattan Transfer\", anche se fu un successo soprattutto europeo. I successivi \"Coming Out\" (1976), \"Pastiche\" (1978) e \"The Manhattan Transfer Live\" (1978) ottennero ancora un buon successo. Nel 1978 Laurel Mass\u00e8 ebbe un gravissimo incidente stradale e decise di lasciare il gruppo (successivamente avrebbe ricominciato a cantare, ottenendo un buon successo da solista). La Mass\u00e8 fu sostituita dalla voce di Cheryl Bentyne (1954), di Seattle.\nNel 1979, con l'album \"Extension\", il gruppo raggiunse il definitivo successo, ribadito dal successivo \"Mecca for Moderns\" del 1981. Un approccio pi\u00f9 jazzistico si rivel\u00f2 in \"Bodies and Souls\" del 1983 e fu ancora pi\u00f9 marcato nei due lavori successivi, \"Vocalese\" e \"Bop Doo Wopp\" del 1985. \"Vocalese\" fu candidato ai Grammy Awards in ben 12 categorie, primato superato solo da \"Thriller\" di Michael Jackson.\nDel 1987 fu l'album \"Brasil\" che ebbe un successo mondiale di grande rilevanza. Nel 1992, il gruppo tent\u00f2 una revisione del proprio stile con l'album \"The Offbeat of Avenues\". Sono seguiti, poi, numerosi album live, raccolte ed alcuni successi come \"Tonin\"' del 1995, \"Swing\" del 1997 e, soprattutto, \"Vibrate\" del 2004.\nIl 16 ottobre 2014 il fondatore Tim Hauser muore per arresto cardiaco. Al suo posto di basso e baritono si esibisce quindi Trist Curless, che aveva sostituito Hauser gi\u00e0 nel 2013 fino ai primi mesi dell'anno successivo.\nNel 2018 esce il nuovo album \"The Junction\" prodotto da Merv Warren."}
{"id": "1384375", "revid": "29229", "url": "https://it.wikipedia.org/wiki?curid=1384375", "title": "Metodo agli stati limite", "text": ""}
{"id": "1384376", "revid": "78273", "url": "https://it.wikipedia.org/wiki?curid=1384376", "title": "Giovanni Scalvinoni", "text": ""}
{"id": "1384382", "revid": "1776051", "url": "https://it.wikipedia.org/wiki?curid=1384382", "title": "Kings and Queens (Axel Rudi Pell)", "text": "Kings and Queens \u00e8 il decimo album della band del chitarrista heavy metal Axel Rudi Pell, pubblicato nel 2004."}
{"id": "1384394", "revid": "1305772", "url": "https://it.wikipedia.org/wiki?curid=1384394", "title": "Souljaboytellem.com", "text": "Souljaboytellem.com \u00e8 l'album in studio di debutto del rapper statunitense Soulja Boy, pubblicato il 2 ottobre 2007. L'album \u00e8 stato pubblicato dalla sua etichetta SODMG, con la distribuzione di Interscope Records e Collipark Music. L'album, include solo le collaborazioni con Arab e con il gruppo R&amp;B I-15.\n\"Souljaboytellem.com\" ha debuttato alla posizione numero 4 della \"Billboard 200\", vendendo 117.000 copie soltanto nella prima settimana. Ad oggi, \"Souljaboytellem.com\" ha venduto pi\u00f9 di 1.000.000 di copie e questi dati lo rendono l'album pi\u00f9 venduto in assoluto di Soulja Boy.\nL'album ha ricevuto recensioni generalmente negative da parte di critici musicali, che lo hanno definito un prodotto monotono e banale.\nSingoli.\nDall'album, sono stati estratti 5 singoli: \"Crank That,\" \"Soulja Girl,\" \"Yahhh!\", \"Donk\" e \"Let Me Get 'Em\".\nIl singolo principale dell'album, \"Crank That,\" \u00e8 stato pubblicato il 2 maggio 2007. La canzone \u00e8 arrivata in cima alla classifica della \"Billboard Hot 100\" degli Stati Uniti e ci \u00e8 rimasta per 7 settimane consecutive. La canzone \u00e8 arrivata tra le prime 5 posizioni anche in Canada, Australia, Irlanda, Nuova Zelanda e Regno Unito. Il singolo, ha raggiunto la posizione numero 21 nella classifica delle 100 migliori canzoni del 2007 della rivista \"Rolling Stone\". La canzone, ha ricevuto una nomination per un Grammy Award come \"miglior canzone rap dell'anno\", ma ha perso in finale contro \"Good Life\" di Kanye West e T-Pain. Sempre nel 2007, il singolo ha ricevuto un'altra nomination per un Grammy Award come \"miglior ballo hip-hop dell'anno\", questa volta risultando vincitore. Il 6 gennaio 2008, \"Crank That\" \u00e8 diventata la prima canzone in assoluto a vendere 3 milioni di copie digitali negli Stati Uniti. Nel 2009, il singolo \u00e8 stato inserito nella \"Billboard Hot 100 Songs of the Decade\", piazzandosi alla posizione numero 23 tra i brani di maggior successo degli anni 2000.\nIl secondo singolo estratto dall'album, \"Soulja Girl\", con la partecipazione del gruppo R&amp;B I-15, \u00e8 stato pubblicato il 1 ottobre 2007. La canzone ha raggiunto la posizione numero 32 della \"US Billboard Hot 100\", la posizione numero 13 della \"Hot R&amp;B/Hip-Hop Songs\" e la posizione numero 6 della \"Hot Rap Songs\" negli Stati Uniti. Il singolo, \u00e8 riuscito ad arrivare fino alla posizione numero 10 anche in Nuova Zelanda.\nIl terzo singolo estratto dall'album, \"Yahhh!\", con la collaborazione di Arab, \u00e8 stato pubblicato il 31 dicembre 2007. La canzone, ha raggiunto la posizione numero 48 della \"Billboard Hot 100\", la posizione numero 34 della \"Hot R&amp;B/Hip-Hop Songs\" e la posizione numero 14 della \"Hot Rap Songs\". Il singolo, \u00e8 riuscito ad entrare nelle prime 40 posizioni anche in Irlanda, Australia e Nuova Zelanda.\nIl quarto singolo estratto dall'album, \"Donk\", \u00e8 stato pubblicato il 4 maggio 2008. Quest'ultimo, \u00e8 stato il singolo meno apprezzato ed ha raggiunto la posizione numero 37 della \"Hot R&amp;B/Hip-Hop Songs\" e la posizione numero 22 della \"Hot Rap Songs\". La canzone, presenta anche una versione remix con il rapper Yung Joc.\nPer pubblicizzare l'album \u00e8 stato pubblicato il singolo promozionale \"Let Me Get 'Em\", che ha raggiunto la posizione numero 15 della \"Hot R&amp;B/Hip-Hop Songs\"."}
{"id": "1384398", "revid": "1776051", "url": "https://it.wikipedia.org/wiki?curid=1384398", "title": "Shadow Zone (Axel Rudi Pell)", "text": "Shadow Zone \u00e8 il nono album della band del chitarrista heavy metal Axel Rudi Pell, pubblicato nel 2002 dalla SPV Records."}
{"id": "1384401", "revid": "1568601", "url": "https://it.wikipedia.org/wiki?curid=1384401", "title": "Alture del Volga", "text": "Con il nome di Alture del Volga (in russo \u041f\u0440\u0438\u0432\u043e\u043b\u0436\u0441\u043a\u0430\u044f \u0432\u043e\u0437\u0432\u044b\u0448\u0435\u043d\u043d\u043e\u0441\u0442\u044c, \"Privol\u017eskaja vozvy\u0161ennost'\") si indica una vasta zona debolmente rilevata della Russia europea sudorientale, disposta con andamento sinuoso nel senso della latitudine alla destra idrografica del fiume Volga, da cui prendono il nome. \nI loro limiti estremi sono, all'incirca, la citt\u00e0 di Volgograd a sud e il piccolo fiume Kubnja a nord, alla latitudine di circa 55\u00b0N. Nel senso dei paralleli la loro estensione varia, raggiungendo un massimo di circa 400 km nella parte centrale e riducendosi a qualche decina all'estremit\u00e0 meridionale.\nLe alture del Volga sono nel complesso scarsamente elevate, dal momento che culminano a soli 358 metri nella loro sezione meridionale; la loro particolare storia geologica fa s\u00ec che siano caratterizzate da pendenze debolissime sul versante occidentale e, al contrario, siano piuttosto impervie lungo il versante orientale rivolto al fiume, dove sovente precipitano con ripide scarpate. Ad occidente, digradano lentamente verso il bassopiano della Oka e del Don.\nQuesta differenza fa s\u00ec che dal versante orientale non nascano fiumi di rilevanza, mentre da quello occidentale ne scendano molti e di dimensioni molto maggiori; fra i pi\u00f9 importanti, hanno le loro origini qui il \"Chop\u00ebr\", la \"Mok\u0161a\", la \"Medvedica\", la \"Ilovlja\" e la \"Sura\"."}
{"id": "1384402", "revid": "1305772", "url": "https://it.wikipedia.org/wiki?curid=1384402", "title": "Shadow Zone", "text": ""}
{"id": "1384404", "revid": "1543377", "url": "https://it.wikipedia.org/wiki?curid=1384404", "title": "0881", "text": "0881 \u00e8 il prefisso telefonico del distretto di Foggia, appartenente al compartimento di Bari.\nIl distretto comprende la parte sud-occidentale della provincia di Foggia. Confina con i distretti di San Severo (0882) a nord, di Manfredonia (0884) e di Cerignola (0885) a est, di Sant'Angelo dei Lombardi (0827) e di Avellino (0825) a sud, di Benevento (0824) e di Campobasso (0874) a ovest.\nAree locali.\nIl distretto di Foggia comprende 28 comuni compresi nelle 4 aree locali di Bovino (ex settori di Accadia e Bovino), Foggia, Lucera (ex settori di Lucera e Troia) e Motta Montecorvino (ex settori di Biccari e Motta Montecorvino).\nComuni.\nI comuni compresi nel distretto sono: Accadia, Alberona, Anzano di Puglia, Biccari, Bovino, Carlantino, Casalnuovo Monterotaro, Casalvecchio di Puglia, Castelluccio dei Sauri, Castelluccio Valmaggiore, Castelnuovo della Daunia, Celenza Valfortore, Celle di San Vito, Deliceto, Faeto, Foggia, Lucera, Monteleone di Puglia, Motta Montecorvino, Orsara di Puglia, Panni, Pietramontecorvino, Roseto Valfortore, San Marco la Catola, Sant'Agata di Puglia, Troia, Volturara Appula e Volturino ."}
{"id": "1384412", "revid": "76069", "url": "https://it.wikipedia.org/wiki?curid=1384412", "title": "Cleopatra (1934)", "text": ""}
{"id": "1384417", "revid": "686936", "url": "https://it.wikipedia.org/wiki?curid=1384417", "title": "Pacman Jones", "text": "Nel 2007 \u00e8 stato sospeso per un anno dalla NFL per cattiva condotta fuori dal campo di gioco.\nCarriera.\nTennessee Titans.\nJones fu scelto come sesto assoluto nel Draft 2005 dai Tennessee Titans. Nella sua stagione da rookie mise a segno 44 tackle e dieci passaggi deviati. Come membro degli special team, guadagn\u00f2 1.399 yard su ritorno con un touchdown. Jones e Reynaldo Hill furono l'unica coppia di debuttanti a partire come titolari in almeno dieci partite quell'anno nella NFL. Nella seconda stagione fece registrare un primato personale di 62 tackle, con un sack, un fumble forzato, 12 passaggi deviati e i primi quattro intercetti. Con tre punt ritornati in touchdown inoltre pareggi\u00f2 il primato di franchigia di Billy \"White Shoes\" Johnson, stabilito nel 1975. La sua miglior partita la gioc\u00f2 nella settimana 15 contro i Jacksonville Jaguars quando ritorn\u00f2 un intercetto per 83 yard in touchdown, ritorn\u00f2 un kickoff per 70 yard e devi\u00f2 un passaggio avversario che sarebbe stato un sicuro touchdown, salvando il risultato per i Titans.\nPoco prima del Draft NFL 2007, i numerosi problemi fuori dal campo di Jones portarono a speculazioni sul fatto che i Titans volessero scambiarlo o svincolarlo malgrado il suo 2006 di alto livello. All'epoca, l'allora general manager Floyd Reese disse di avere passato, assieme ad altri membri dei Titans, \"infinite ore\" a cercare di portare Adam sulla retta via. Disse anche che, mentre in campo aveva mantenuto tutte le aspettative che i Titans avevano riposto su di lui, al di fuori era stato \"un assoluto disastro\" nei suoi due anni a Nashville.\nIl 10 aprile 2007, il commissioner della NFL Roger Goodell sospese Jones per un anno per avere violato le politiche di comportamento della lega.\nDallas Cowboys.\nNel 2008, di ritorno dalla sospensione, i Titans scambiarono i diritti su Jones coi Dallas Cowboys. Con essi, Jones sub\u00ec una nuova sospensione per nuovi guai fuori dal campo, venendo svincolato a fine anno.\nWinnipeg Blue Bombers.\nNell'agosto 2009, Jones firm\u00f2 un contratto annuale coi Winnipeg Blue Bombers della Canadian Football League ma fu svincolato gi\u00e0 il 2 settembre dopo alcuni commenti pubblicati su un video diffuso su internet, incluso l'avere sbagliato il nome della lega chiamandola \"United Football League\".\nCincinnati Bengals.\nIl 10 maggio 2010, Jones firm\u00f2 coi Cincinnati Bengals un contratto biennale, riuscendo a non incorrere in noie legali per tutta l'estate ed entrando nei 53 uomini del roster per la stagione regolare. Il 26 ottobre sub\u00ec un infortunio al collo che lo tenne fuori dai giochi per il resto della stagione. Torn\u00f2 in campo un anno dopo, il 30 ottobre 2011.\nIl 21 marzo 2013, Jones firm\u00f2 un nuovo contratto triennale per rimanere coi Bengals. L'anno successivo, il 2014, mise a segno un nuovo primato personale di 63 tackle e mantenne una media di 31,3 yard nei ritorni di kickoff, venendo inserito nel ruolo di kick returner nel First-team All-Pro.\nNel 2015, Jones fu convocato per il suo primo Pro Bowl al posto dell'infortunato Patrick Peterson.\nCarriera nel wrestling.\nNello 2007 Jones ha siglato un accordo della durata dodici mesi con la Total Nonstop Action Wrestling (una delle pi\u00f9 importanti federazione degli Stati Uniti d'America) e durante il pay-per-view No Surrender svoltosi il 9 settembre, Pacman Jones e Ron Killings, noti come \"Team Pacman\", hanno sconfitto Kurt Angle e Sting conquistando il titolo TNA World Tag Team Championship. &lt;br&gt; Il duo ha mantenuto le cinture per poco pi\u00f9 di un mese per venire poi sconfitto al Bound for Glory da A.J. Styles e Tomko."}
{"id": "1384419", "revid": "108107", "url": "https://it.wikipedia.org/wiki?curid=1384419", "title": "Premio della Banca di Svezia per le scienze economiche in memoria di Alfred Nobel", "text": ""}
{"id": "1384428", "revid": "2042012", "url": "https://it.wikipedia.org/wiki?curid=1384428", "title": "Avr\u0103meni", "text": "Avr\u0103meni \u00e8 un comune della Romania di 3.841 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 7 villaggi: Aurel Vlaicu, Avr\u0103meni, Dimitrie Cantemir, Ichimeni, Panaitoaia, Timu\u0219, Tudor Vladimirescu."}
{"id": "1384431", "revid": "310967", "url": "https://it.wikipedia.org/wiki?curid=1384431", "title": "Rosa Vercellana", "text": "Biografia.\nOrigini.\nRosa Vercellana nacque a Nizza Marittima (allora la citt\u00e0 di Nizza si chiamava cos\u00ec per distinguerla da Nizza Monferrato) l'11 giugno 1833. Figlia del militare di carriera Giovanni Battista Vercellana (originario di Moncalvo, nei pressi di Casale Monferrato) e di Maria Teresa Griglio, ebbe due fratelli: Adelaide e Domenico. Venne quindi battezzata il 15 giugno 1833, nella chiesa di San Giacomo a Nizza con il nome di Rosa Maria Chiara Teresa Aloisia.\nIl padre faceva parte della Guardia imperiale napoleonica, ma nel 1814 rifiut\u00f2 di seguire Napoleone, all'epoca fuggito dall'Elba, ed entr\u00f2 nei granatieri di Sardegna dell'esercito di , con il grado di tamburo maggiore.\nL'incontro con Vittorio Emanuele.\nRosa Vercellana incontr\u00f2 per la prima volta Vittorio Emanuele II nel 1847, quando con la famiglia si trasfer\u00ec presso il castello di Racconigi, dove il padre dirigeva il presidio militare della tenuta di caccia: il futuro re d'Italia, ancora principe ereditario, aveva 27 anni, era sposato con l'austriaca Maria Adelaide d'Asburgo-Lorena e aveva gi\u00e0 quattro figli. Lei aveva solo 14 anni.\nI primi incontri tra i due furono clandestini, sia perch\u00e9 Carlo Alberto era contrario, sia perch\u00e9 nel Regno di Sardegna vigeva una legge secondo cui era punito con durezza l'allontanamento di ragazze minori di anni 16 dalle loro famiglie. La ragazza, che era analfabeta (come il 90% della popolazione dell'epoca), venne allora trasferita nella residenza della palazzina di caccia di Stupinigi, molto pi\u00f9 vicina a Torino, in una dipendenza del parco stesso.\nIl 20 gennaio 1855 mor\u00ec la regina Maria Adelaide. Vittorio Emanuele II mantenne la propria relazione con Rosa Vercellana per tutta la vita, nonostante le sue altre numerose amanti e avventure, ed ebbe da lei due figli: Vittoria (1848-1905) ed Emanuele. La relazione suscit\u00f2 scandalo e ostilit\u00e0 a corte, ma Vittorio Emanuele non cedette alle pressioni e l'11 aprile 1858 nomin\u00f2 Rosa Vercellana Contessa di Mirafiori e Fontanafredda, comprando per lei anche il castello di Sommariva Perno.\nNel 1863 si trasfer\u00ec negli Appartamenti Reali di Borgo Castello all'interno dell'attuale Parco regionale La Mandria. Tale residenza, che non apparteneva alla Corona ma al patrimonio privato del re, rimase sempre la preferita della coppia, poich\u00e9 Vittorio Emanuele II amava rifugiarvisi per cacciare e sfuggire alla vita di corte. Isolata e disprezzata dai nobili, Rosa Vercellana fu invece amata dal popolo per le sue origini contadine: si dice che la canzone popolare risorgimentale \"La bella Gigogin\" si riferisse in realt\u00e0 a lei.\nNel 1864 Rosina segu\u00ec il re a Firenze, stabilendosi nella villa La Petraia. Nel 1869 il re si ammal\u00f2 e, temendo di morire, la spos\u00f2 con un matrimonio morganatico, ovvero senza l'attribuzione del titolo di regina. Il rito religioso si tenne il 18 ottobre di quell'anno. I due si unirono poi anche civilmente, il 7 ottobre 1877, a Roma, nel periodo in cui si stava completando anche la costruzione della Villa Mirafiori di Via Fea. Vittorio Emanuele mor\u00ec tre mesi dopo, il 9 gennaio 1878.\nGli ultimi anni e la morte.\nRosa Vercellana trascorse quindi il resto della sua vita presso palazzo Beltrami di Pisa, e qui mor\u00ec nel 1885. Il suo atto di morte, nei registri dell'ufficio dello stato civile di Pisa, la indic\u00f2 come \"nubile\" e vi si possono leggere varie altre imprecisioni.\nCasa Savoia viet\u00f2 che Rosa venisse seppellita al Pantheon, non essendo mai stata regina: per questo motivo, e in aperta sfida alla corte reale, i figli fecero costruire a Torino Mirafiori Sud una copia del Pantheon in scala ridotta, poi soprannominata il \"Mausoleo della Bela Rosin\". Nel 1972 le sue spoglie furono traslate al Cimitero monumentale di Torino (Campo primitivo nord - edicola n.170 A), per evitare profanazioni e vandalismi della tomba."}
{"id": "1384432", "revid": "1073227", "url": "https://it.wikipedia.org/wiki?curid=1384432", "title": "Wonder Woman (Trey Songz)", "text": "Wonder Woman \u00e8 il primo singolo di Trey Songz estratto dal secondo album \"Trey Day\". Il testo della canzone \u00e8 stato scritto dallo stesso artista assieme a Danja, la quale ha anche prodotto il pezzo.\n\"Wonder Woman\" \u00e8 uscito negli USA il 13 febbraio del 2007, dove ha raggiunto la posizione n.54 della Billboard Hot 100.\nIl video musicale \u00e8 stato prodotto da Little X e include un'apparizione del rapper e attore canadese Aubrey Graham. \u00c8 stato realizzato un remix del singolo con il membro donna dei Dipset Jha-Jha."}
{"id": "1384435", "revid": "228587", "url": "https://it.wikipedia.org/wiki?curid=1384435", "title": "Jon Tickle", "text": "Biografia.\nSi laurea all'universit\u00e0 di Leicester in fisica.\nFa la sua prima apparizione televisiva come concorrente al game show britannico \"Blockbuster\", nel 1991.\nDeve tuttavia la notoriet\u00e0 grazie alla sua partecipazione alla quarta edizione britannica del \"reality show\" \"Grande Fratello\" ed \u00e8 stato successivamente concorrente dell'edizione \"celebrity\" di Distraction UK, vincendo circa 6000\u00a3 donati alla ricerca sul cancro.\nDal 2003 al 2008 viene scelto per presentare la trasmissione \"\" con Richard Hammond."}
{"id": "1384438", "revid": "111334993", "url": "https://it.wikipedia.org/wiki?curid=1384438", "title": "Camera ardente (tribunale)", "text": "La Camera ardente era un tribunale francese speciale, investito di poteri straordinari per giudicare reati eccezionali. La sala delle udienze era illuminata in continuazione, anche di giorno, con fiaccole, da qui il nome.\nFurono costituiti in Camera ardente:"}
{"id": "1384439", "revid": "122584653", "url": "https://it.wikipedia.org/wiki?curid=1384439", "title": "Richard Hammond", "text": "Carriera.\n\u00c8 noto soprattutto per essere stato fino al 2015 co-presentatore del programma televisivo \"Top Gear\" assieme a James May e Jeremy Clarkson, e successivamente in \"The Grand Tour\", co-conduttore dello show motoristico annuale \"MPH\" ad Earls Court e del National Exhibition Centre a Birmingham, con Tiff Needell e Jeremy Clarkson. \nIn passato ha presentato \"\" e scrive degli articoli settimanali per la sezione motori del \"Daily Mirror\" del venerd\u00ec. \u00c8 anche il conduttore di \"Total Wipeout\" e \"Invenzioni a catena\". \nNel 2010 ha condotto la serie di documentari intitolati \"I mondi invisibili di Richard Hammond\" (\"Richard Hammond's Invisible Worlds\"). \nIl 25 aprile 2019 Discovery UK ha annunciato il nuovo show di Hammond, che si chiamer\u00e0 \"BIG\". \nNel 2021 \u00e8 protagonista insieme a Tory Belleci di \"The Great Escapists\" su Amazon Prime. \nAbita nel Galles con la moglie. \nIncidenti.\nNel settembre 2006 ha subito un trauma cranico in seguito a un incidente ad alta velocit\u00e0 a bordo di un'autovettura dragster, chiamata \"Vampire\", sulla quale era stato montato il motore di un aereo della RAF (Royal Air Force). L'incidente \u00e8 avvenuto a 464 km/h, a causa dello scoppio dello pneumatico anteriore destro, durante le riprese per \"Top Gear\". Alla fine di gennaio 2007, dopo che Hammond si era ristabilito dalle lesioni, la messa in onda di \"Top Gear\" \u00e8 ricominciata nel Regno Unito mostrando lo spezzone video dell'incidente. \nIl 12 giugno 2017, mentre si trovava a Hemberg, in Svizzera, per le riprese della seconda stagione di \"The Grand Tour\", ha avuto un incidente alla guida di uno degli otto esemplari di Rimac Concept One, che \u00e8 uscita di strada in un tornante e ha preso fuoco. Il presentatore ha riportato la frattura della gamba sinistra e la rottura di alcune costole."}
{"id": "1384444", "revid": "547992", "url": "https://it.wikipedia.org/wiki?curid=1384444", "title": "Uwe Kamps", "text": "Carriera.\nGiocatore.\nClub.\nKamps gioca tra i pali delle giovanili dello SV Wersten 04 e del BV 04 D\u00fcsseldorf prima di trasferirsi al .\nCome portiere dei \"puledri\" gioca 390 partite in Bundesliga tra il 1982 e il 2004. Nel 1995 vince la Coppa di Germania.\nIl 22 marzo 2005 viene organizzata allo Stadion im Borussia-Park di M\u00f6nchengladbach la sua partita di addio e in quell'occasione Kamps realizza anche un gol.\nNazionale.\nNel 1988 vince la medaglia di bronzo alle Olimpiadi di Seoul giocando con la selezione olimpica tedesca.\nAllenatore.\nAl termine della sua carriera di calciatore resta nel Borussia M\u00f6nchengladbach con l'incarico di preparatore dei portieri della prima squadra, ruolo che aveva gi\u00e0 iniziato a ricoprire negli ultimi anni di attivit\u00e0."}
{"id": "1384447", "revid": "108932967", "url": "https://it.wikipedia.org/wiki?curid=1384447", "title": "Alide Maria Salvetta", "text": "La formazione.\nNata a Sarche di Madruzzo (Trento) penultima dei dieci figli di Dario Pietro Salvetta e Maria Morghen, dopo lo studio del pianoforte si diplom\u00f2 in canto artistico e didattico al Conservatorio Claudio Monteverdi di Bolzano dove in seguito insegn\u00f2 per parecchi anni, dopo essersi perfezionata nel canto con Giorgina Del Vigo. Svolse la propria attivit\u00e0 nell'ambito della musica da camera, sinfonica e nell'opera contemporanea. Form\u00f2 un duraturo ed affiatato duo artistico con il pianista Antonio Ballista.\nL'opera cameristica e concertistica.\nHa cantato per le maggiori organizzazioni musicali e radiotelevisive italiane ed europee e per i principali festival (D'automne di Parigi, dei Paesi Bassi, di Berlino, di Donaueschingen, di Spoleto, del Maggio Musicale Fiorentino, settembre Musica di Torino, ecc.), esibendosi, tra l'altro, con le orchestre della Radiotelevisione Italiana di Torino, Milano, Roma, Napoli, della Radiotelevisione olandese, della RTV di Lubiana, della Radio di Basilea; dei teatri dell'opera di Roma, Regio di Torino, la Fenice di Venezia, Comunale di Bologna, dell'opera di Lione; del Maggio Musicale Fiorentino, dell'Ile de France, del Domaine Musical di Parigi, la London Sinfonietta, l'orchestra da camera di Tubingen, l'orchestra Nazionale di Spagna e con complessi quali l'Israel Chamber Ensemble, l'Ensemble Musica Negativa di Francoforte, l'Ensemble 2E2M di Parigi, il Musicus Concentus, il Divertimento Ensemble di Milano, Carme, ecc.\nLe esecuzioni in prima assoluta, l'opera integrale e i concerti monografici.\nHa eseguito in prima assoluta composizioni di Luciano Berio, Paolo Castaldi, Niccol\u00f2 Castiglioni, Luis De Pablo, Franco Donatoni, Egisto Macchi, Giacomo Manzoni, Ennio Morricone, Salvatore Sciarrino, Jan Nov\u00e1k, Hubert Stuppner, Carlo Galante, Carlo Pedini, Alessandro Lucchetti. Eseguiva l'opera vocale da camera integrale di Claude Debussy, Maurice Ravel, Arnold Sch\u00f6nberg, Alban Berg, Anton Webern, Luigi Dallapiccola, Igor' F\u00ebdorovi\u010d Stravinskij ed il ciclo completo dell'\u201cItalienisches\" e dello \u201cSpanisches Liederbuch\" di Wolf. Tra gli altri suoi concerti monografici possono ricordarsi quelli dedicati a Monteverdi, Mozart, Haydn, Rossini, Schubert, Schumann, Chopin, Liszt, Caikovsky, Mahler, Rachmaninoff, Ives, Bartok, Gershwin, Casella, Messiaen, Berio e Morricone.\nPer il Teatro La Fenice di Venezia canta nel 1971 nelle Sale Apollinee la Rapsodia per soprano e orchestra di Guido Turchi e nel 1985 nel Chiostro di San Niccol\u00f2 al Lido in prima esecuzione Frammenti di Eros di Ennio Morricone, Ma gi\u00e0 dall'orizzonte accenni addio di Egisto Macchi e Canzoni del XX secolo e una anamorfosi di Salvatore Sciarrino.\nNel 1978 canta nella premi\u00e8re nel Teatro della Pergola di Firenze di \"Aspern\" di S. Sciarrino.\nLe altre attivit\u00e0 concertistiche.\nSi \u00e8 esibita inoltre in concerti-spettacolo che le hanno consentito di esplorare inconsueti filoni della letteratura musicale, dal ragtime alle canzoni americane ed italiane rivisitate, dal teatro contemporaneo da camera al salotto dell'Ottocento ed al rock recuperato nei suoi aspetti di classicit\u00e0."}
{"id": "1384449", "revid": "2014155", "url": "https://it.wikipedia.org/wiki?curid=1384449", "title": "Federica di Baden", "text": "Famiglia di origine.\nFederica era figlia di Carlo Luigi (1755-1801), principe ereditario di Baden, e di Amalia d'Assia-Darmstadt (1754-1832). I suoi nonni erano Carlo Federico, margravio di Baden, e Luigi IX, landgravio d'Assia-Darmstadt.\nAveva numerosi fratelli, tra i quali:Carolina (1776-1841), regina consorte di Massimiliano I di Baviera (1756-1825);Luisa (1779-1826), imperatrice consorte di Alessandro I di Russia (1777-1825);Carlo (1786-1818) Granduca di Baden dal 1811.\nBiografia.\nFederica spos\u00f2 il 31 ottobre del 1797, a Stoccolma, il re Gustavo IV Adolfo, figlio del re Gustavo III di Svezia e della regina consorte Sofia Maddalena, nata principessa di Danimarca, diventando cos\u00ec regina di Svezia.Egli scelse Federica perch\u00e9 sorella dell'imperatrice di Russia, in modo da ristabilire legami con la Russia, deterioratisi dopo il suo rifiuto di sposare la granduchessa Aleksandra Pavlovna Romanova, ma soprattutto perch\u00e9 desiderava una bella consorte. Nel 1795 egli aveva rifiutato di sposare Luisa Carlotta di Meclemburgo-Schwerin, avendo sentito dire che non era bella.\nFederica, che aveva ricevuto un'educazione non approfondita da una governante franco-svizzera, venne trattata con gentilezza dalla suocera, che ricordava bene l'astio con cui era stata a suo tempo trattata dalla regina Luisa Ulrica. Federica venne descritta come bella, ma timida, rigida e poco amichevole. Nei primi anni trov\u00f2 difficolt\u00e0 ad adattarsi alla rigida etichetta imperante nella corte svedese, al punto che preferiva giocare con le proprie dame di compagnia.\nQuesto matrimonio fu generalmente considerato abbastanza felice, in quanto re Gustavo si dimostr\u00f2 molto interessato alla vita matrimoniale, ancorch\u00e9 egli fosse molto pi\u00f9 interessato al sesso della consorte. Molte volte, durante la giornata, il sovrano era cos\u00ec in ritardo dopo essere entrato nella camera da letto della moglie, che i membri del Parlamento erano costretti ad interromperlo, pregandolo di risparmiare la salute della consorte, che dal canto suo si lamentava della spossatezza causatale dall'ardore del marito. Egli, comunque, di fronte agli altri si comportava in modo formale verso Federica. La regina si dimostr\u00f2 scioccata ed incuriosita dai costumi sessualmente liberi imperanti alla Corte svedese, scrivendo alla sua famiglia che tutti avevano un amante e che si sussurrava che la duchessa Carlotta di Holstein-Oldenburg fosse bisessuale. Alla madre Amalia scrisse che si diceva che la duchessa avesse amanti d'ambedue i sessi e che solo lei, la regina, era l'unica persona di nota a non avere tre o quattro amanti. Il marito desiderava d'altronde preservarla in tale stato d'inesperienza sessuale. Quando una compagnia francese rappresent\u00f2 all'Opera reale svedese una commedia frivola in onore della sovrana, egli ordin\u00f2 che l'Opera stessa fosse chiusa nel 1806, adducendo la scusa di costi elevati. L'edificio rimase chiuso sino al 1809. Dopo la nascita del suo figlio ed erede, nel 1799, divenne pi\u00f9 sicura nell'esercizio della sua posizione sovrana. Nel 1800 venne incoronata a Norrk\u00f6ping, e nel 1801 ricevette una visita dai suoi genitori. Durante un viaggio in Finlandia, nel 1802, attravers\u00f2 il confine russo per visitare le sorelle Elisabetta e Amelia Cristiana. Nel 1803-1805, insieme al marito, Federica visit\u00f2 la Germania e fece ritorno in Baden. Questo determin\u00f2 un enorme miglioramento nei suoi rapporti con Gustavo. Nel 1806-1807 ella ospit\u00f2 inoltre sua sorella Maria, costretta a recarsi in esilio, in quanto moglie di Federico Guglielmo di Brunswick. Federica era brava a suonare il clavicordo e si esibiva spesso per il marito. In Svezia prefer\u00ec risiedere nel Palazzo Haga.\nNel 1807, durante la guerra contro la Francia, Federica intervenne politicamente. Sua sorella Luisa, imperatrice di Russia, le invi\u00f2 attraverso la loro madre una lettera, chiedendole di consigliare al sovrano di far pace con i francesi, poich\u00e9 ogni altra scelta sarebbe stata erronea. Ella prov\u00f2 ad agire in tal senso, ma il sovrano ritenne che questo fosse un tentativo di renderlo filo-napoleonico, e ci\u00f2 caus\u00f2 attrito tra i coniugi.\nNel 1809, a causa della \"guerra finlandese\", la Svezia perdette la sovranit\u00e0 sulla Finlandia, che era stata invasa l'anno precedente dall'esercito russo di Alessandro I e costituita in granducato russo dallo stesso zar. Questa perdita, oltre a togliere alla Svezia pi\u00f9 di met\u00e0 delle sue risorse, distrusse anche la popolarit\u00e0 di Gustavo Adolfo, che il 13 marzo del 1809 fu arrestato assieme alla sua famiglia e imprigionato nel castello di Gripsholm fino al 19 maggio, quando venne esiliato e i suoi eredi, nonostante egli avesse gi\u00e0 abdicato in favore del figlio, esclusi dalla successione al trono di Svezia.Dopo una breve permanenza a Copenaghen la famiglia reale raggiunse il granducato di Baden, terra natale della regina Federica, per stabilirvisi. Qui il rapporto tra i coniugi si deterior\u00f2 ed essi arrivarono a separarsi ufficialmente nel 1812.Dopo la separazione Federica viaggi\u00f2 molto, soprattutto in Svizzera e in Italia.\nMor\u00ec nella citt\u00e0 di Losanna, all'et\u00e0 di quarantacinque anni, il 25 settembre del 1826.\nLe localit\u00e0 lapponi di Fredrika, Dorotea e Vilhelmina furono chiamate cos\u00ec in suo onore.\nDiscendenza.\nFederica e Gustavo ebbero cinque figli:"}
{"id": "1384450", "revid": "2042012", "url": "https://it.wikipedia.org/wiki?curid=1384450", "title": "B\u0103lu\u0219eni", "text": "B\u0103lu\u0219eni \u00e8 un comune della Romania di 5.055, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 6 villaggi: B\u0103lu\u0219eni, B\u0103lu\u0219enii Noi, Buzeni, Co\u0219uleni, Draxini, Z\u0103ice\u0219ti."}
{"id": "1384451", "revid": "1776051", "url": "https://it.wikipedia.org/wiki?curid=1384451", "title": "Wild Obsession", "text": "Wild Obsession, pubblicato nel 1989, \u00e8 il primo album della band Heavy metal del chitarrista tedesco Axel Rudi Pell."}
{"id": "1384454", "revid": "3732", "url": "https://it.wikipedia.org/wiki?curid=1384454", "title": "Giovanni Arpino", "text": "Biografia.\nGiovanni Arpino nasce a Pola (all'epoca ancora italiana), dove il padre, ufficiale di carriera, era di guarnigione. Si trasferisce prima a Bra, citt\u00e0 d'origine di sua madre, dove sposa Caterina Brero, e poi a Torino, dove rimane per il resto della sua vita. Laureatosi in Lettere presso l'Universit\u00e0 degli Studi di Torino con una tesi su Sergej Aleksandrovi\u010d Esenin nel 1951, nell'anno successivo esordisce nella letteratura con il romanzo \"Sei stato felice, Giovanni\", pubblicato da Einaudi. Nel \"Pioniere\" del 1961 al n\u00b0 1 venne pubblicato il racconto \"Mille e una luna\".\nFa conoscere in Italia lo scrittore Osvaldo Soriano, e vince il Premio Strega nel 1964 con \"L'ombra delle colline\", il Premio Moretti d'oro nel 1969 con \"Il buio e il miele\", il Premio Selezione Campiello nel 1972 con \"Randagio \u00e8 l'eroe\" e il Premio Campiello nel 1980 con \"Il fratello italiano\". I suoi romanzi sono caratterizzati da uno stile asciutto e ironico. Scrive anche drammi, racconti, epigrammi e novelle per l'infanzia. Nel 1982 vince il Premio Cento per \"Il contadino Gen\u00e8\".\nGrande appassionato di calcio, nel 1977 pubblica il romanzo \"Azzurro tenebra\". Nel 1978 segue i Mondiali in Argentina per il quotidiano torinese \"La Stampa\". Nel 1980 comincia una collaborazione con il quotidiano milanese \"il Giornale di Indro Montanelli\", scrivendo di cronaca, costume e cultura.\nMuore a Torino il 10 dicembre 1987, a 60 anni, a causa di un carcinoma.\nOpere.\nGiovanni Arpino scrisse sedici romanzi e quasi duecento racconti; fu autore di raccolte di poesie e di libri per ragazzi."}
{"id": "1384456", "revid": "1776051", "url": "https://it.wikipedia.org/wiki?curid=1384456", "title": "Nasty Reputation", "text": "Nasty Reputation, pubblicato nel 1991, \u00e8 il secondo album della band heavy metal del chitarrista tedesco Axel Rudi Pell."}
{"id": "1384467", "revid": "11588038", "url": "https://it.wikipedia.org/wiki?curid=1384467", "title": "Tommaso Cassai", "text": ""}
{"id": "1384470", "revid": "287204", "url": "https://it.wikipedia.org/wiki?curid=1384470", "title": "Avrameni", "text": ""}
{"id": "1384472", "revid": "682087", "url": "https://it.wikipedia.org/wiki?curid=1384472", "title": "Royal Hold'em", "text": "Il royal hold'em \u00e8 una specialit\u00e0 del poker. Il mazzo di carte \u00e8 quello francese con solo per\u00f2 i dieci, i fanti, le regine, i re e gli assi e pu\u00f2 essere cos\u00ec giocato solo da un massimo di 6 giocatori, contando il mazzo solo 20 carte.\nLe regole sono le stesse del Texas hold 'em ma la strategia di gioco varia notevolmente - essendo le carte ridotte di numero le probabilit\u00e0 di formare molte delle combinazioni aumentano notevolmente."}
{"id": "1384473", "revid": "536103", "url": "https://it.wikipedia.org/wiki?curid=1384473", "title": "CNR Media", "text": "CNR Media di propriet\u00e0 della PRS Mediagroup, \u00e8 il gruppo che gestisce CNR Tv News e CNR Radio Fm.\nCNR Radio Fm.\nCNR Radio FM \u00e8 una syndication radiofonica nata nel 1992; distribuisce, per circa 50 emittenti radiofoniche sparse in tutta Italia, i giornali radio ed approfondimenti vari, nonch\u00e9 le informazioni sul meteo e sulla viabilit\u00e0. Le informazioni si susseguono dal primo mattino a tarda serata, ogni mezz'ora. Ogni appuntamento \u00e8 preceduto e seguito da un minuto di r\u00e9clame pubblicitaria.\nCNR Tv News.\nNata nel 2009, CNR Tv News distribuisce su emittenti televisive locali sparse in tutta Italia, i Giornali radio ed approfondimenti vari, nonch\u00e9 le informazioni sul meteo e sulla viabilit\u00e0. Le informazioni si susseguono dal primo mattino a tarda serata, ogni mezz'ora. Ogni appuntamento \u00e8 preceduto e seguito da un minuto di reclame pubblicitari.\nLa redazione.\nAgenzia Giornalistica Radiotelevisiva (AGR)"}
{"id": "1384474", "revid": "287204", "url": "https://it.wikipedia.org/wiki?curid=1384474", "title": "Baluseni", "text": ""}
{"id": "1384476", "revid": "1501558", "url": "https://it.wikipedia.org/wiki?curid=1384476", "title": "Campionato europeo di calcio Under-21 2009", "text": "Il Campionato di calcio europeo Under-21 2009, 17\u00aa edizione del Campionato europeo di calcio Under-21 organizzato dalla UEFA, si \u00e8 svolto in Svezia dal 15 al 29 giugno del 2009.\nLe fasi di qualificazione sono iniziate il 31 maggio 2007 e terminate il 10 settembre 2008. Le 14 squadre qualificate dai gironi si sono scontrate infine negli spareggi che hanno designato le 7 nazionali finaliste aggregatesi alla Svezia qualificata di diritto.\nLe gare del torneo sono state ospitate nelle citt\u00e0 di G\u00f6teborg, Halmstad, Helsingborg e Malm\u00f6.\nIl sorteggio che ha deciso la composizione dei due gironi di quattro squadre ha avuto sede al Svenska M\u00e4ssan di G\u00f6teborg il 3 dicembre 2008.\nStadi.\nSono 4 gli stadi scelti per ospitare la manifestazione:"}
{"id": "1384477", "revid": "197778", "url": "https://it.wikipedia.org/wiki?curid=1384477", "title": "Royal hold'em", "text": ""}
{"id": "1384488", "revid": "1543377", "url": "https://it.wikipedia.org/wiki?curid=1384488", "title": "0885", "text": "0885 \u00e8 il prefisso telefonico del distretto di Cerignola, appartenente al compartimento di Bari.\nIl distretto comprende la parte meridionale della provincia di Foggia. Confina con i distretti di Manfredonia (0884) a nord, di Andria (0883) a est, di Melfi (0972) e di Sant'Angelo dei Lombardi (0827) a sud e di Foggia (0881) a ovest.\nAree locali.\nIl distretto di Cerignola comprende 9 comuni compresi nell'unica area locale di Cerignola (ex settori di Ascoli Satriano, Cerignola e Orta Nova). \nComuni.\nI comuni compresi nel distretto sono: Ascoli Satriano, Candela, Carapelle, Cerignola, Ordona, Orta Nova, Rocchetta Sant'Antonio, Stornara e Stornarella.\nReti Urbane.\nL'area locale comprende 5 Reti Urbane: Ascoli Satriano (comprendente anche il comune di Candela), Cerignola, Orta Nova (comprendente anche i comuni di Carapelle e Ordona), Rocchetta Sant'Antonio, Stornara (comprendente anche il comune di Stornarella)."}
{"id": "1384489", "revid": "33689", "url": "https://it.wikipedia.org/wiki?curid=1384489", "title": "Nonio Paterno", "text": "Quello del 279 fu il suo secondo consolato, dunque potrebbe essere identificato con il Paterno console nel 269."}
{"id": "1384492", "revid": "287204", "url": "https://it.wikipedia.org/wiki?curid=1384492", "title": "Societ\u00e0 Sportiva Lazio 1967-1968", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1967-1968.\nStagione.\nNella stagione 1967-1968, la Lazio disputa il campionato di Serie B: un torneo con ventuno squadre, che prevede un turno di riposo a rotazione per ciascuna di esse, tre promozioni e quattro retrocessioni. La squadra biancoazzurra colleziona 38 punti ed ottiene l'undicesimo posto in classifica. Salgono in Serie A il Palermo, che vince il torneo con 52 punti, e la coppia formata dal Pisa e dal Verona, che, con 48 punti, ottengono la seconda piazza. Retrocedono in Serie C il Potenza, il Novara e, dopo alcuni spareggi, anche il Messina ed il Venezia.\nSulla panchina della Lazio, in questa tribolata stagione, si alternano due allenatori: si parte con Renato Gei che viene sostituito, dopo la sconfitta di Novara (2-0) del 18 febbraio 1968, da Roberto Lovati. Una Lazio discreta in casa, ma senza nessuna vittoria in trasferta, con un uno dei peggiori attacchi del campionato: 27 reti in 40 partite. Segnano in dodici giocatori, ma il miglior realizzatore, Giuliano Fortunato, realizza solo cinque marcature. In Coppa Italia, i capitolini superano, nella prima fase del primo turno, il Perugia grazie al sorteggio, ma vengono estromessi dal torneo, nella seconda fase del primo turno, ad opera della Reggina.\nOrganigramma societario.\nArea direttiva\nArea tecnica"}
{"id": "1384494", "revid": "1632387", "url": "https://it.wikipedia.org/wiki?curid=1384494", "title": "Severed Survival", "text": "Severed Survival \u00e8 il primo album degli Autopsy, pubblicato nel 1989."}
{"id": "1384503", "revid": "1415747", "url": "https://it.wikipedia.org/wiki?curid=1384503", "title": "Beda Romano", "text": "Biografia.\nFiglio dell'ex ambasciatore Sergio Romano, dal 2011 \u00e8 corrispondente da Bruxelles per il Sole 24 Ore.\nDopo essersi laureato in Scienze Politiche all'Universit\u00e0 degli Studi di Milano, specializzandosi in Diritto Internazionale, ha successivamente conseguito una laurea specialistica in scienze sociali presso la University of Chicago e un \"Dipl\u00f4me d'\u00e9tudes approfondies\" in politica comparata presso Sciences Po, Parigi, intraprendendo subito la carriera giornalistica come collaboratore de \"Le Point\" e di \"USA today\", infine per il quotidiano economico e per la radio della Confindustria.\nNel 2006 ha pubblicato per Longanesi il suo primo libro, \"Germania, questa sconosciuta\", un saggio sotto forma di racconto che affronta la realt\u00e0 tedesca del dopoguerra, tentando di superare stereotipi e luoghi comuni. Nel 2008 \u00e8 uscito il suo secondo libro \"Misto Europa. Immigrati e nuove societ\u00e0: un viaggio nel Vecchio Continente\", un saggio edito da Longanesi sull'integrazione e il multiculturalismo nell'Europa del XXI secolo. Nel 2009 ha realizzato un libro-intervista con l'ex Ministro dell'Economia italiana Tommaso Padoa-Schioppa, dal titolo \"La veduta corta\". \nNel 2011, dopo undici anni nell'ufficio di corrispondenza del Sole 24 Ore a Francoforte, diventa corrispondente a Bruxelles. Nel 2016 ha pubblicato per Il Mulino \"Berlino capitale\", insieme al padre Sergio Romano."}
{"id": "1384504", "revid": "767487", "url": "https://it.wikipedia.org/wiki?curid=1384504", "title": "Kaif\u016bs\u014d", "text": "Il Kaifuso (giapponese \u61d0\u98a8\u85fb ) \u00e8 la pi\u00f9 antica antologia di poesie cinesi scritta da autori giapponesi. Venne compilata da uno o pi\u00f9 autori ignoti nel 751. Comprende 120 poesie scritte in cinese da 64 diversi poeti -nobili o da funzionari della corte imperiale. I temi pi\u00f9 trattati in questi testi sono banchetti a corte o escursioni. Poco spazio \u00e8 dato a temi politici ed amorosi."}
{"id": "1384506", "revid": "1632387", "url": "https://it.wikipedia.org/wiki?curid=1384506", "title": "Pan Sonic", "text": "Pan Sonic, originariamente conosciuti come Panasonic, sono stati un duo finlandese di musica elettronica sperimentale, composto da Mika Vainio e Ilpo V\u00e4is\u00e4nen.\nBiografia.\nFormati nei primi anni novanta a Turku, erano inizialmente conosciuti con il nome di Panasonic, successivamente abbandonato a causa di uno scontro legale con la omonima societ\u00e0 giapponese.\nParticolarit\u00e0 del duo \u00e8 l'auto costruzione di appositi strumenti analogici grazie all'aiuto di Jari Lehtinen. La loro musica \u00e8 caratterizzata da composizioni minimaliste organiche e aggressive, generate da flussi di frequenze distorte, ritmiche metalliche e atmosfere melodiche.\nAlcune loro installazioni live, un misto di musica di avanguardia e intrattenimento, sono state realizzate presso il Centre Pompidou di Parigi, al MOMA di New York e alla Biennale di Venezia. Musicalmente sono conosciuti per avere remixato brani di artisti come Bj\u00f6rk e Ry\u016bichi Sakamoto.\nTra le loro principali influenze compaiono principalmente la proto-techno dei Suicide e il sound industriale di band come Throbbing Gristle e Einst\u00fcrzende Neubauten, oltre a uno studio per la \"musica concreta\" sullo stile del compositore Pierre Henry.\nSi sono sciolti nel 2009 dopo aver pubblicato il loro ultimo album \"Gravitoni\"."}
{"id": "1384510", "revid": "1632387", "url": "https://it.wikipedia.org/wiki?curid=1384510", "title": "Mental Funeral", "text": "Mental Funeral \u00e8 il secondo album degli Autopsy, pubblicato nel 1991. Con questo album aumentorono notevolmente le influenze doom metal."}
{"id": "1384515", "revid": "198277", "url": "https://it.wikipedia.org/wiki?curid=1384515", "title": "Societ\u00e0 Sportiva Lazio 1966-1967", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1966-1967.\nStagione.\nNella stagione 1966-1967, la Lazio disputa il campionato di Serie A; con 27 punti conquistati, si piazza in quindicesima posizione in classifica e retrocede in Serie B insieme a Foggia, Venezia e Lecco. Lo scudetto \u00e8 vinto dalla Juventus, con 49 punti, all'ultima giornata, quando la squadra bianconera, battendo proprio la Lazio (2-1), supera l'Inter, che resta ferma a 48 punti perch\u00e9 sconfitta a Mantova.\nDue allenatori succedutisi sulla panchina biancazzurra, prima Umberto Mannocci, poi Maino Neri, non bastano a salvare la squadra laziale dalla retrocessione. Il punto debole, con solo venti reti realizzate in trentaquattro partite di campionato, \u00e8 rappresentato dall'attacco. In Coppa Italia, le \"Aquile\" entrano in scena al secondo turno, ma vengono subito estromesse dal Lecco, che si impone (0-2) all'Olimpico.\nOrganigramma societario.\nArea direttiva\nArea tecnica"}
{"id": "1384516", "revid": "86341", "url": "https://it.wikipedia.org/wiki?curid=1384516", "title": "0883", "text": "0883 \u00e8 il prefisso telefonico del distretto di Andria, appartenente al compartimento di Bari.\nIl distretto comprende nove dei dieci comuni della provincia di Barletta-Andria-Trani (fa eccezione il comune di Bisceglie che usufruisce del prefisso 080). Confina con i distretti di Bari (080) a est, di Potenza (0971) e di Melfi (0972) a sud, di Cerignola (0885) e di Manfredonia (0884) a ovest.\nAree locali.\nIl distretto di Andria comprende 9 comuni compresi nelle 3 aree locali di Andria (ex settori di Andria e Trani), Canosa di Puglia (ex settori di Canosa di Puglia, Minervino Murge e Spinazzola) e Trinitapoli. \nComuni.\nI comuni compresi nel distretto sono: Andria, Barletta, Canosa di Puglia, Margherita di Savoia, Minervino Murge, San Ferdinando di Puglia, Spinazzola, Trani e Trinitapoli ."}
{"id": "1384520", "revid": "37401", "url": "https://it.wikipedia.org/wiki?curid=1384520", "title": "Cassiti", "text": "I Cassiti o Cossei furono una popolazione proveniente dai monti Zagros, che all'inizio del XVI secolo a.C. invase il regno di Babilonia (o Karduniash, come i Cassiti chiamavano l'area).\nErano governati da un'aristocrazia indoeuropea, perch\u00e9 nei nomi dei loro re compaiono elementi chiaramente identificabili come indoiranici bench\u00e9 non sia ancora certo se fossero di tale origine linguistica.\nPopolazione.\nI primi sovrani Cassiti sono Gandash, Agum I e Kashtiliash. Agum II estese la propria egemonia fino in Caldea. L'ultimo re della I dinastia del Paese del Mare, Ea-gamil, venne sconfitto nel 1480 a.C. dalla dinastia cassita di Ulamburiash. Con il sovrano Adadnirari ed i suoi successori iniziava la dinastia medio-assira. La dinastia cassita regn\u00f2 sulla Mesopotamia fino al 1155 a.C. quando si scontr\u00f2 con gli Assiri e fu sconfitta dagli Elamiti.\nSociet\u00e0.\nLa societ\u00e0 cassita, dominata dal re e dell'aristocrazia, poteva contare di un buon apparato burocratico di magistrati e funzionari. Lo \"shatammu\" si occupava delle funzioni amministrative ed il \"kazannu\" del mantenimento dell'ordine pubblico ed alla giustizia, proprio come i pretori romani. Il sistema feudale cassita era molto articolato. Per segnalare i confini territoriali si faceva uso di monumenti in pietra speciali, il \"kudurru\".\nFurono probabilmente i Cassiti ad introdurre nella regione Mesopotamica il carro da guerra.\nReligione e cultura.\nI Cassiti adoravano gli dei tradizionali dei mesopotamici, come Marduk ed Enlil. Questa popolazione aveva straordinarie pratiche divinatorie e magiche, che vennero poi diffuse ad altri popoli mesopotamici. La lingua ufficiale del regno era l'accadico. Gli scribi avevano una notevole importanza. Le principali opere letterarie furono gli inni di lode agli d\u00e8i.\nArte.\nL'arte cassita rientra nell'ambito dell'arte mesopotamica del II millennio a.C. Ultimamente gli storici che riconoscevano l'arte cassita soprattutto nei tipici monumenti chiamati \"kudurru\", ossia pietre raffiguranti donazioni effettuate da re a templi o a privati, dopo scavi recenti hanno rivalutato questo periodo artistico, rinunciando alla definizione di decadente. Infatti, la dinastia cassita, abbandonando le proprie origini rozze, si distinse per aver accolto l'arte del popolo conquistato, per riscattarla dalle rovine, recuperando lettere e arti, e talvolta per rinnovarla.\nIn architettura vennero ricostruiti i vecchi santuari babilonesi, introducendovi innovazioni quali l'uso di volte per le porte, di un blocco-basamento al di sotto del tempio, di rilievi figurali rappresentanti divinit\u00e0 montane o acquatiche, inserite sulla facciata del tempio, dai quali zampillava acqua. Tutti questi nuovi elementi verranno successivamente ripresi dai neobabilonesi.\nAnche il palazzo cassita per eccellenza, quello di Dur-Kurigalzu, che necessit\u00f2 quasi due secoli prima di essere ultimato, si distinse dal tipico palazzo babilonese di Mari per l'assenza della centralit\u00e0 dei due cortili, oltre che per le pitture murali raffiguranti sfilate di funzionari di corte, questi ultimi caratterizzati dall'alternanza di individui magri e alti e di altri bassi e tozzi.\nL'arte cassita produsse ottimi prodotti scultorei, come mostrano i resti della monumentale statua in diorite raffigurante il re Kurigalzu, e la testa di leonessa caratterizzata da striature geometriche per disegnarne le rughe.\nUn pi\u00f9 attento studio sull'arte cassita \u00e8 stato svolto sui \"kudurru\", realizzati in diorite scura, che comprendono spesso l'intera teologia dell'epoca, descritta nel dettaglio dalle divinit\u00e0 supreme fino a quelle infernali.\nNei sigilli cilindrici non mancarono figurazioni fantasiose a base di animali, di piante e di divinit\u00e0, influenzate dai miti della fecondit\u00e0 e della fertilit\u00e0."}
{"id": "1384522", "revid": "124714807", "url": "https://it.wikipedia.org/wiki?curid=1384522", "title": "Gilberto Benetton", "text": "Considerato l'\"anima finanziaria\" dei Benetton, a lui si deve la creazione dell'impero finanziario di famiglia. Secondo la classifica di Forbes del 2018, con un patrimonio di 2,7 miliardi di dollari era il 12\u00b0 uomo pi\u00f9 ricco d'Italia e il 652\u00ba del mondo.\nBiografia.\nTerzogenito dei quattro figli di Leone Benetton e Rosa Carniato, pur avendo abbandonato la scuola a quattordici anni a causa delle ristrettezze economiche, \u00e8 il fratello che ha studiato pi\u00f9 a lungo. \u00abNato con il portafoglio in mano\u00bb, come diceva lui stesso, lavor\u00f2 inizialmente alla Confartigianato, per poi dedicarsi completamente alla contabilit\u00e0 familiare.\nRispetto a Luciano, volto dell'azienda, Gilberto era pi\u00f9 appartato, ma ha svolto un ruolo decisivo nell'investire i profitti accumulati da United Colors of Benetton nel periodo d'oro dei maglioncini, diversificando le attivit\u00e0 del gruppo. Ha voluto essere sempre affiancato da manager esterni, infatti dichiar\u00f2: \u00abMi danno del finanziere. Ma io non sono un esperto di finanza, anche se fin da ragazzo i miei fratelli mi hanno incaricato di gestire i risparmi\u00bb.\nNel 1999 acquisisce la societ\u00e0 Autostrade per l'Italia, nel 2001 \u00e8 a fianco di Marco Tronchetti Provera nella scalata a Telecom Italia, nel 2007 rileva Aeroporti di Roma. Con la sola eccezione di Telecom (\u00abl'investimento peggiore\u00bb, come ebbe a definirlo), tutti grandi affari che lo hanno portato a tenere stretti rapporti con i salotti della finanza (come Mediobanca) e con il potere politico, ad effettuare partecipazioni importanti (come nelle Generali) e acquisizioni all'estero.\n\u00c8 stato vicepresidente di Edizione Srl, la holding finanziaria della famiglia Benetton, di Autogrill, \u00e8 stato consigliere del Gruppo Benetton, di Autostrade, Atlantia, Mediobanca, Pirelli &amp; C. e Allianz.\nDal 2012 ha fatto parte dell'Italia Basket Hall of Fame in qualit\u00e0 di benemerito, in virt\u00f9 della sua esperienza nel mondo cestistico con la Benetton Pallacanestro Treviso.\n\u00c8 morto il 22 ottobre 2018 all'et\u00e0 di 77 anni, a causa di una grave forma di leucemia di cui era malato da tempo. Solo nel luglio precedente era morto suo fratello minore Carlo e, in agosto, si era consumata la tragedia del crollo del viadotto Polcevera a Genova. \u00c8 stato lui a cercare di spiegare il silenzio della famiglia dopo il disastro genovese con un'intervista al \"Corriere della Sera\".\nVita privata.\nDal matrimonio con Maria Laura Pasquotti, detta Lalla, sono nate due figlie, Barbara (1969) e Sabrina (1973). \nQuest'ultima \u00e8 laureata in comunicazione ed ha conseguito un master in legge e diplomazia all'estero; \u00e8 sposata con Ermanno Boffa, noto commercialista di Treviso.\nPremi e riconoscimenti.\nTotila d'oro - Benemerenza civica conferita dalla citt\u00e0 di Treviso nel 2007."}
{"id": "1384532", "revid": "253269", "url": "https://it.wikipedia.org/wiki?curid=1384532", "title": "Gabriel Macht", "text": "Biografia.\nNato nel Bronx, borough di New York, in una famiglia ebraica, \u00e8 il figlio dell'attore Stephen Macht e della sua consorte Suzanne Victoria Pulier. All'et\u00e0 di cinque anni si trasferisce con la famiglia in California, dove cresce e frequenta le scuole, diplomandosi e laureandosi poi presso la \"Beverly Hills High School\" e il \"Carnegie Mellon College of Fine Arts\". Esordisce a soli otto anni sotto il nome di Gabriel Swann in \"Why Would I Lie?\", per il quale riceve una nomination agli Young Artist Awards.\nTorna al cinema all'et\u00e0 di ventisei anni con un piccolo ruolo nel film \"L'oggetto del mio desiderio\", nel 2000 interpreta William Holden nel film tv \"The Audrey Hepburn Story\", in seguito prende parte a film come \"Gli ultimi fuorilegge\", \"La regola del sospetto\" e \"Una canzone per Bobby Long\".\nDopo aver recitato in \"The Good Shepherd\" e \"Perch\u00e9 te lo dice mamma\", \u00e8 il protagonista, Danny Colt/The Spirit, nell'adattamento cinematografico del fumetto \"The Spirit\".\nDal 2011 al 2019 \u00e8 il protagonista di \"Suits\", in cui interpreta l'avvocato Harvey Specter.\nVita privata.\nDal 2004 \u00e8 sposato con la modella-attrice Jacinda Barrett. La coppia ha avuto una bambina, Satine Anais Geraldine, nata il 20 agosto del 2007. Il 26 febbraio 2014 \u00e8 nato il loro secondo figlio, Luca.\nDoppiatori italiani.\nNelle versioni in italiano dei suoi film, Gabriel Macht \u00e8 stato doppiato da:"}
{"id": "1384533", "revid": "72396", "url": "https://it.wikipedia.org/wiki?curid=1384533", "title": "Maesteg RFC", "text": "Il Maesteg Rugby Football Club \u00e8 una squadre di rugby a 15 gallese della citt\u00e0 di Maesteg. Attualmente partecipa alla Welsh Premier Division.\nStoria.\nIl Maesteg RFC fu fondato nel 1877 nella valle Llynfi, nella contea di Glamorgan.\nNel 1912 e nel 1913 divenne campione della contea.\nNel 1949-50 complet\u00f2 la stagione senza mai perdere una singola partita.\nNel 1978 e nel 1979 vincitore della \"Whitbread Merit Table Welsh\".\nNel 1982 ha affrontato Irish Wolfhounds (la nazionale di rugby a 13 dell'Irlanda), Crawshays RFC, Toronto Welsh RFC, la nazionale tedesca e i New Zealand M\u0101ori (pareggiando 10 a 10 con questi ultimi). Queste partite erano state organizzate per festeggiare il centenario del club. Si scopr\u00ec solo pi\u00f9 tardi che il Maesteg era stato fondato nel 1877 e che quindi il centenario era caduto cinque anni prima.\nNel 2005 il Maesteg ha conquistato la promozione nella Welsh Premier Division, ma \u00e8 retrocesso nuovamente nel 2008 concludendo all'ultimo sposto il campionato."}
{"id": "1384534", "revid": "92719", "url": "https://it.wikipedia.org/wiki?curid=1384534", "title": "Gatto domestico", "text": ""}
{"id": "1384539", "revid": "92719", "url": "https://it.wikipedia.org/wiki?curid=1384539", "title": "Ryu-kyu", "text": ""}
{"id": "1384540", "revid": "237256", "url": "https://it.wikipedia.org/wiki?curid=1384540", "title": "Przevalski", "text": ""}
{"id": "1384542", "revid": "344503", "url": "https://it.wikipedia.org/wiki?curid=1384542", "title": "Tony Randel", "text": "Vita privata.\nAttualmente \u00e8 sposato con Eugenia Vasels dal 26 marzo 1996 con quattro figli."}
{"id": "1384545", "revid": "177641", "url": "https://it.wikipedia.org/wiki?curid=1384545", "title": "Anthony Randel", "text": ""}
{"id": "1384546", "revid": "15428", "url": "https://it.wikipedia.org/wiki?curid=1384546", "title": "Maria di Monferrato", "text": ""}
{"id": "1384551", "revid": "117281363", "url": "https://it.wikipedia.org/wiki?curid=1384551", "title": "Premiata ditta Filo&amp;Brigitta", "text": "Premiata ditta Filo &amp; Brigitta \u00e8 una serie di storie a fumetti della Disney, pubblicata a partire dal 2002 a intervalli irregolari sul settimanale \"Topolino\" e incentrata sui personaggi di Brigitta e Filo Sganga che si mettono in affari in concorrenza con Paperon de' Paperoni. Il successo di questi affari si rivela tuttavia, in genere, di breve durata: le storie si concludono quindi spesso con il ritorno allo \"status quo\".\nTrama.\nL'affare in soffitta.\nBrigitta e Filo Sganga hanno un'impresa di sgombero soffitte, che gli frutta diversi dollari. Quando chiedono a Paperone di poter ritirare le sue carabattole, il ricco papero accetta, ma i due soci riescono solo ad ottenere una montagna di scatolette di aringhe che, per un caso fortuito, viene scambiata da un critico per un'opera d'arte.\nLe cene delle pentole.\nIn questa storia Filo e Brigitta, dopo aver partecipato ad una gita che aveva come fine la vendita di set di pentole (pubblicizzate da un amico di Filo durante il viaggio in bus), decidono di dedicarsi anche loro a questo settore. Brigitta prepara cene gratis davvero succulente (ma a basso costo) tutte le sere, cos\u00ec le persone attirate (tra cui Paperone) sono coinvolte nell'acquisto delle pentole. Cosa strabiliante: grazie ad un amuleto, anche Paperon De Paperoni acquista un portatovagliolo.\nFely-City Tours.\nInvidiosi delle agenzie di viaggio, Filo e Brigitta organizzano viaggi orribili nei posti pi\u00f9 orrendi della citt\u00e0, dimostrando che \u00e8 bello anche stare a casa. Dopo aver quasi messo a repentaglio la vita dei clienti facendoli incontrare con i Bassotti l'affare continua, ma viene abbandonato.\nMago Zero e Fata Tapina.\nFilo e Brigitta si improvvisano indovini per\u00f2 premettendo il valore di falsit\u00e0 delle loro affermazioni. In realt\u00e0, Filo possiede un oggetto magico che gli permette di fare previsioni azzeccate. Grazie a quest'ultimo, i due stracciano la concorrenza degli oroscopi di Paperone, che \u00e8 cos\u00ec costretto a cercare di comprare l'oggetto magico. Quando la sua identit\u00e0 viene scoperta da Brigitta, interviene per\u00f2 Amelia che sottrae il diamante magico, che si scopre essere appartenuto a un mago, e cos\u00ec l'affare dei due sembra prossimo alla chiusura. Ma, i clienti, stancati dalle previsioni azzeccate di Mago Zero (Filo), decidono di rivolgersi in massa a Fata Tapina (Brigitta), che precedentemente sbagliava ogni previsione.\nP.P.S. Paperopoli Personal Shopper.\nFilo e Brigitta si improvvisano personal shopper, che poco a poco diventano famosi e anche i soci del Club dei Miliardari si servono dei loro consigli per l'abbigliamento. Paperone poco a poco si ritrova emarginato e alla fine viene espulso perch\u00e9 non ha gli abiti che hanno gli altri soci. Paperone cos\u00ec si ritrova suo malgrado a dover subire un \"trattamento\", che lo trasforma radicalmente. Il radicale e improvviso cambiamento provoca in lui uno shock, cosicch\u00e9 nel mezzo di un ricevimento fugge via, inseguito da Brigitta. Si rifugia nel Klondike, dove anche qui viene trovato da Brigitta, ma a un tratto appaiono anche i soci del club che hanno inseguito Brigitta per paura di perdere la loro personal shopper. Quando la vedono con Paperone in palandrana inizialmente si scandalizzano, ma Brigitta lo difende, dicendo che il suo stile \u00e8 unico, e cos\u00ec i soci si convincono e lasciano stare Paperone.\nDopo un po' di tempo Paperone ritorna a Paperopoli, con per\u00f2 una sorpresa ad attenderlo: tutti i soci, infatti, lo attendono a terra vestiti con la palandrana. Paperone cos\u00ec senza scendere riparte via.\nIl Natale... chiacchierato.\nA Natale sono tutti pi\u00f9 buoni... Ma Filo e Brigitta aiutano tutti, compreso Babbo Natale, a dire quello che pensano, e salvano la festa pi\u00f9 bella dell'anno.\nNella nuova fattoria.\nFilo e Brigitta aprono un agriturismo nella fattoria di Nonna Papera, ma l'affare non dura a lungo, a causa dell'enorme mole di merchandising prodotto da Filo.\nIl gioco delle coppie.\nLa creazione di nuove coppie coinvolge tutta la citt\u00e0, ed anche Filo e Brigitta, che ne combinano delle belle dicendo che Paperone \u00e8 la dolce met\u00e0 di una presentatrice. Paperone per\u00f2 dice che la sua vera met\u00e0 sarebbe Brigitta, in base ai calcoli delle sue agenzie per cuori solitari, e l'ignara papera spiffera tutto, dicendo che era un'agenzia improvvisata, mandando all'aria l'affare.\nOperazione car sharing.\nFilo e Brigitta creano a Paperopoli un'agenzia di prestito auto che ricorda molto il car sharing: se qualcuno ha bisogno di una vettura per un breve periodo, i due danno istruzioni all'utente che avr\u00e0 a disposizione il mezzo.\nPurtroppo anche i Bassotti usano questo sistema e gli automobilisti litigano: questo crea un fenomeno che porta alla fine dell'affare.\nMissione spesa specifica.\nComprendendo il meccanismo bieco con cui funzionano i centri commerciali, Filo e Brigitta capiscono che \u00e8 tutto un sistema studiato per indurre all'acquisto. I piccoli negozianti devono chiudere baracca e burattini, ma Filo e Brigitta producono dei DVD che mostrano quanto \u00e8 bella la spesa \"specializzata\" sui piccoli negozi. I venditori lo prendono troppo sul serio, e nascono negozi per un solo prodotto: la sedaneria, la pasteria, panzerottimo, la fragoleria... Il sindaco inizia a meditare di mandare una multa e Paperone si infuria. Il meccanismo per\u00f2 si interrompe a causa del proprietario della cornetteria, che scappa al centro commerciale, convincendo i cittadini che il mondo \u00e8 bello perch\u00e9 vario.\nAh, Ah, Ah! Risate cercasi.\nI due presso Rockerduck inventano una trasmissione comica che per\u00f2 non riesce, perch\u00e9 va a violare la privacy di Paperone che si lamenta.\nDivertimento ad alto rendimento.\nFilo e Brigitta creano un'agenzia che insegna agli imprenditori ad essere comici per vendere. Persino Paperone si iscrive, ma non va bene, perch\u00e9 un ladro si sostituisce ad un attore ingaggiato dai due.\nI segreti del backstage.\nFilo aveva una garage band, i Nasi Aquilini, e dopo aver vinto i biglietti per il concerto dei Rattones invita Brigitta a venire. Troppo curiosi, i due si infilano nei camerini dei cantanti, e scoprono che il solista \"duro\" dei Rattones \u00e8 un bambinone comandato da una mamma profittatrice. Cos\u00ec i due fondano \"Musiscoop\", una rivista di rivelazioni sui cantanti. Paperone e Rockerduck perdono i propri cantanti sempre meno ascoltati e stracciano i contratti, cos\u00ec Rockerduck inizia a promuovere un mondo silenzioso senza musica, che per\u00f2 non funziona. Cos\u00ec Paperone vuole assumere tutti i cantanti per un megaconcerto in cui rilanciarli. Rockerduck vuole sabotarlo, e Filo, approfittando del fatto che la citt\u00e0 obbedirebbe in fatto di musica solo a lui e Brigitta, vuole consigliare ai paperopolesi di boicottare l'evento. Ma Brigitta rimprovera Filo, ricordandogli i tempi della garage band ed il fatto che la situazione gli \u00e8 sfuggita di mano, cos\u00ec consigliano a tutti di andare al concerto. I due soci si imbucano all'evento ed ascoltano Rockerduck, che ha pensato bene di come sbarazzarsi di Paperone, sui bus dei cantanti ci sono i suoi autisti, e gli artisti sono stati portati nell'area desertica di Paperopoli.\nDopo questo Rockerduck li riassumer\u00e0 a prezzo stracciato, guadagnandoci molto. Paperone viene per\u00f2 avvertito da Filo e Brigitta, cos\u00ec, nell'attesa del ritorno degli artisti, Filo si mette a cantare coi vecchi compagni dei Nasi Aquilini. Il concerto \u00e8 un successo, e Paperone \u00e8 obbligato a pubblicare il disco che i Nasi Aquilini non erano mai riusciti a far produrre.\nInventapremi e cotillons.\nIn questa storia Filo e Brigitta diventano i creatori di vari tipi di premi promozionali, come ad esempio quello per il \"milionesimo cliente\" di un ristorante od un supermercato. Tali premi si diffondono in ogni tipo di negozio. Una cittadina, Duckalone Peak, li ingaggia per incrementare il turismo: qui premieranno chi scopre il modo esatto di premere un bottone. Ogni abitante di Paperopoli riceve uno o pi\u00f9 premi, e presto cominciano a scatenarsi litigi tra amici e vicini di casa. La storia termina con l'abbandono di questa massa di premi e con il ritorno alla \"normalit\u00e0\".\nFurbauricolari.\nRicorrendo ad Archimede, Brigitta e Filo inventano degli auricolari che suggeriscono cosa dire per essere \"alla moda\". Creando un'interferenza su questi apparecchi, Rockerduck manda a monte l'affare, criticato da un famoso stilista. Ma l'affare non finisce, ed i furbauricolari vengono trasformati in enciclopedie.\nFilo, Brigitta e il lavoro... ridertente.\nI due inventano un'agenzia di intrattenimento durante le code. Purtroppo rallentano alcuni impiegati comunali, ed il sindaco fa mettere da parte l'affare."}
{"id": "1384561", "revid": "1100311", "url": "https://it.wikipedia.org/wiki?curid=1384561", "title": "Igor Djuri\u0107 (calciatore 1988)", "text": "Carriera.\nClub.\nInizia la sua carriera calcistica nel'AC Bellinzona. Nell'estate 2006 viene acquistato dall'Udinese Calcio, rimanendovi fino al 2008: nelle stagioni successive, ovvero nel 2008-2009 e nel 2009-2010, va in prestito prima all'AC Arezzo e poi approda nella formazione belga del KAS Eupen. Nel 2010 viene nuovamente riacquistato dal'AC Bellinzona ma in quello stesso anno viene ceduto alla formazione dilettante dei SC Kriens, rimanendovi per 2 stagioni.\nIl 14 agosto 2015 gli viene inflitta una squalifica di 12 giornate e una multa di 8000 franchi svizzeri da parte della Swiss Football League, insieme al suo compagno di squadra del Lugano, Patrick Rossini, per aver versato dei premi durante la stagione precedente a dei giocatori dello Sciaffusa in caso di pareggio o vittoria contro il Servette. Il 17 settembre 2015 il Tribunale dei ricorsi ha ridotto notevolmente la pena a 2 giornate di squalifica e ad una multa di 5000 franchi svizzeri."}
{"id": "1384563", "revid": "1305772", "url": "https://it.wikipedia.org/wiki?curid=1384563", "title": "Behind Enemy Lines", "text": ""}
{"id": "1384565", "revid": "827882", "url": "https://it.wikipedia.org/wiki?curid=1384565", "title": "Fiend for Blood", "text": "Fiend for Blood \u00e8 un EP degli Autopsy, pubblicato nel 1992 per conto della Peaceville Records. L'album \u00e8 disponibile anche nella riedizione, risalente al 2003, dell'album \"Acts of the Unspeakable\"."}
{"id": "1384573", "revid": "767487", "url": "https://it.wikipedia.org/wiki?curid=1384573", "title": "The Double Born", "text": "The Double Born \u00e8 un film del 2007 diretto, montato e sceneggiato da Tony Randel."}
{"id": "1384574", "revid": "682087", "url": "https://it.wikipedia.org/wiki?curid=1384574", "title": "Double-board hold'em", "text": "Il double-board hold'em \u00e8 una specialit\u00e0 del poker a carte comunitarie. Le regole sono le stesse del Texas hold 'em, ma si differenzia da esso per la presenza di due \"board\", ossia vi sono due file di carte comunitarie.\nDopo il pre-flop il cartaio distribuisce in due file tre carte comunitarie dopo aver bruciato una carta. Continuer\u00e0 cos\u00ec anche per il turn e il river. Alla fine vi saranno appunto due \"board\": uno superiore e uno inferiore. Ogni giocatore ha la facolt\u00e0 di usare uno ed uno solo di questi \"board\" che sono indipendenti l'uno dall'altro: ci\u00f2 significa che le loro carte non possono mischiarsi fra loro.\nTalvolta viene chiamato \"double-flop hold'em\", ci\u00f2 \u00e8 improprio essendo doppi non solo i flop, ma anche il turn e il river."}
{"id": "1384576", "revid": "124123", "url": "https://it.wikipedia.org/wiki?curid=1384576", "title": "\u00c1ed mac Ainmuirech", "text": "Giunse al potere alcuni decenni dopo la morte dell'ultimo sovrano pagano di Tara, Diarmait mac Cerbaill (morto nel 565) e dopo un periodo in cui non \u00e8 chiaro se gli U\u00ed N\u00e9ill avevano avuto un re supremo. Non \u00e8 comunque neppure certo se i suoi contemporanei lo abbiano riconosciuto come tale.\nSi sa che incontr\u00f2 \u00c1ed\u00e1n mac Gabr\u00e1in, re della D\u00e1l Riata, nel 575 a Druim Cett per stringere un'alleanza, probabilmente grazie all'operato del cugino Columba. \u00c1ed e \u00c1ed\u00e1n furono minacciati dall'attivit\u00e0 del sovrano Ulaid B\u00e1et\u00e1n mac Cairill dei D\u00e1l Fiatach, riuscendo comunque a evitare che la D\u00e1l Riada diventasse soggetta a B\u00e1et\u00e1n.\nNonostante alcuni successi ottenuti nell'espandere il potere degli U\u00ed N\u00e9ill del nord, nel 598 fu sconfitto e ucciso nella battaglia di D\u00fan Bolg dal re del Leinster, Brandub mac Echach degli U\u00ed Cheinnselaigh.\nAd \u00c1ed successe come sovrano degli U\u00ed N\u00e9ill del nord da Colm\u00e1n Rimid, figlio di B\u00e1et\u00e1n mac Muirchertaig dei Cen\u00e9l nE\u00f3gain. I figli di \u00c1ed's, M\u00e1el Cobo e Domnall, divennero in seguito sovrani degli U\u00ed N\u00e9ill del nord"}
{"id": "1384579", "revid": "197778", "url": "https://it.wikipedia.org/wiki?curid=1384579", "title": "Double-flop hold'em", "text": ""}
{"id": "1384580", "revid": "93556", "url": "https://it.wikipedia.org/wiki?curid=1384580", "title": "Prionailurus", "text": "Prionailurus (Severcov, 1858) \u00e8 un genere di felini di piccole e medie dimensioni diffusi in Asia centrale e nel Sud-est Asiatico. \nTassonomia.\nComprende le seguenti specie :"}
{"id": "1384583", "revid": "237256", "url": "https://it.wikipedia.org/wiki?curid=1384583", "title": "Nikolai Alekseevich Severtzov", "text": ""}
{"id": "1384586", "revid": "177641", "url": "https://it.wikipedia.org/wiki?curid=1384586", "title": "Gary Edward", "text": ""}
{"id": "1384588", "revid": "599013", "url": "https://it.wikipedia.org/wiki?curid=1384588", "title": "Danny Murphy", "text": "Carriera.\nClub.\nCrewe Alexandra.\nDal 1993 al 1997 gioca in Football League One con il Crewe Alexandra, prima di passare in FA Premier League con il Liverpool. Nella stagione 1998-1999 torna in prestito e totalizza 16 presenze ed 1 gol.\nLiverpool.\nDopo aver firmato con il Liverpool, non riesce subito a trovar spazio e viene mandato in prestito al Crewe Alexandra (come detto in precedenza). Al suo ritorno al Liverpool diventa titolare ed un idolo per il pubblico dell'Anfield.\nDurante la sua carriera con il Liverpool, s'\u00e8 reso protagonista di gol belli e decisivi, ad esempio quelli segnati contro il Manchester United all'Old Trafford in 3 stagioni su 4 (2000-2001, 2001-2002 e 2003-2004). Ha anche giocato diverse volte in Champions League e Coppa UEFA con il Liverpool, vincendo Charity Shield, Coppa d'Inghilterra, Coppa UEFA e Supercoppa europea nel 2001 e la Coppa di Lega nel 2001 e nel 2003.\nCharlton Athletic.\nNell'agosto 2004 firma un contratto quadriennale con il Charlton per 2.5 milioni \u00a3. Nella sua prima stagione col suo nuovo club, non riesce a trovare le prestazioni mostrate con il Liverpool. Nella stagione 2005-2006, invece, si mostra un'ottima pedina nello schema tattico sia del Charlton Athletic, sia della nazionale inglese.\nTottenham Hotspur.\nA gennaio 2006 passa al Tottenham Hotspur, squadra da lui scartata prima di passare al Charlton Athletic in agosto 2004, per 2 milioni \u00a3. Apparve solo di rado fino alla fine della stagione. Segn\u00f2 il suo primo gol con la maglia del Tottenham il 1\u00ba ottobre 2006 nella partita vinta 2-1 contro il Portsmouth dopo soli 39 secondi di gioco.\nSegn\u00f2 il suo secondo gol con il Tottenham Hotspur in circostanze abbastanza \"comiche\". Nella rifinitura prima della partita contro il Newcastle United Jermain Defoe s'infortuna, e Danny Murphy viene selezionato per sostituirlo, nello schema tattico 4-5-1. Murphy, durante la partita, realizza una sforbiciata, la quale manda il pallone in faccia al difensore avversario Steven Taylor, il quale devia, quindi, involontariamente il pallone, sorprendendo cos\u00ec il proprio portiere Shay Given. Dopo alcuni mesi, la FA decide di togliere il gol a Murphy, considerandolo auto-gol di Taylor.\nFulham.\nIl 31 agosto 2007 passa al Fulham. Con la squadra inglese indossa la sua classica maglia n\u00ba 13.\nBlackburn.\nIl 25 giugno 2012 viene ufficializzato il suo passaggio al Blackburn con un contratto biennale, ma dopo una sola stagione il contratto viene rescisso.\nNazionale.\nCon la Nazionale di calcio inglese ha collezionato 10 presenze e un gol.\nVita privata.\nIl 15 luglio 1996 Danny Murphy ha avuto un figlio, Ashleigh Daniel Murphy, nato da una precedente relazione.\nAttualmente \u00e8 sposato dal 7 luglio 2004 con l'attrice ed ex-modella Joanna Taylor. Dopo un aborto spontaneo e due tentativi di concepire figli tramite fecondazione in vitro (la Taylor soffriva infatti di sindrome dell'ovaio policistico ed endometriosi), la coppia ha avuto una figlia, Mya, nata il 15 agosto 2006. Tuttavia in seguito la Taylor ha avuto da Murphy il suo secondo figlio, Ethan, nato biologicamente nel 2010."}
{"id": "1384589", "revid": "177641", "url": "https://it.wikipedia.org/wiki?curid=1384589", "title": "Christopher Shannon Penn", "text": ""}
{"id": "1384594", "revid": "1632387", "url": "https://it.wikipedia.org/wiki?curid=1384594", "title": "Acts of the Unspeakable", "text": "Acts of the Unspeakable \u00e8 il terzo album degli Autopsy, pubblicato nel 1992 dalla Peaceville Records. In questo album si fanno notare le influenze hardcore punk."}
{"id": "1384597", "revid": "1573940", "url": "https://it.wikipedia.org/wiki?curid=1384597", "title": "Catopuma", "text": "Catopuma \u00e8 un genere di felini asiatici che comprende due specie:"}
{"id": "1384598", "revid": "729019", "url": "https://it.wikipedia.org/wiki?curid=1384598", "title": "Stazione di Padova", "text": "La stazione di Padova (talvolta chiamata \"Padova Centrale\", per distinguerla dalle altre stazioni minori cittadine) \u00e8 la principale stazione della citt\u00e0.\nSituata sulla linea ferroviaria elettrificata Milano-Venezia, da essa si diramano le linee per Bologna, per Bassano e per Calalzo. Alla stazione di Padova fa capo anche il collegamento con lo scalo di Padova Interporto.\nStoria.\nLe origini.\nLa stazione venne attivata il 3 dicembre 1842 in concomitanza con l'inaugurazione della ferrovia per Marghera, primo tronco della linea Milano-Venezia. La stazione si presentava quindi di testa, situazione solo provvisoria in quanto gi\u00e0 l'11 gennaio 1846 la linea venne prolungata a Vicenza. In tali anni la concessione della ferrovia era affidata alla Societ\u00e0 lombardo-veneta per la Ferrovia Ferdinandea (SFF), riscattata poi dal Regno Lombardo-Veneto nel 1852 che istitu\u00ec una propria direzione denominata Ferrovia dello Stato Lombardo Veneto (FSLV).\nLa gestione statale dur\u00f2 solo al 14 marzo 1856, quando con apposita convenzione la Milano-Venezia venne data in gestione ad una societ\u00e0 privata, la \"Societ\u00e0 privilegiata delle strade ferrate lombardo-venete e dell'Italia Centrale\" del gruppo Rothschild, per poi passare alla Societ\u00e0 per le Ferrovie dell'Alta Italia (SFAI) il 14 maggio 1865. Successivamente, con la convenzione del 1885, le linee afferenti a Padova entrarono nel novero della Rete Adriatica, concessa alla Societ\u00e0 Italiana per le strade ferrate meridionali; il 1\u00ba luglio 1905 esse passarono poi nella rete delle Ferrovie dello Stato.\nL'11 giugno 1866 Padova divenne stazione di diramazione con l'attivazione della tratta per Rovigo della costruenda linea Padova-Bologna, completata il 1\u00ba dicembre dello stesso anno. Successivamente, l'11 ottobre 1877, venne inaugurata anche la ferrovia Bassano del Grappa-Padova, relazione concessa alla Societ\u00e0 Veneta (SV) che costru\u00ec un proprio deposito posto parallelamente ai marciapiedi dal lato opposto del fabbricato viaggiatori. La linea per Bassano venne gestita dalla Societ\u00e0 Italiana per le strade ferrate meridionali tra il 1882 e il 1896, fermo restando la concessione alla SV, concessione poi revocata nel 1906 con il passaggio alle FS.\nLa SV fu anche la concessionaria delle tranvie interurbane gestite dalle Guidovie Centrali Venete (GCV): presso la stazione ferroviaria venne pertanto attivato uno scalo merci d'interscambio conosciuto con il nome di Padova Scalo Merci. Nel frattempo vennero realizzati alcuni raccordi al servizio di alcuni impianti industriali sorti nell'area, alcuni diramantesi dalla stazione di Padova, altri da Padova Scalo Merci (documentati il raccordo per il Gasometro e per la Distilleria Maluta posta all'angolo tra Via Trieste e Viale Codalunga); si pens\u00f2 anche di spostare la stazione pi\u00f9 ad est, approssimativamente nella zona dietro alla Fiera, per avere pi\u00f9 spazio da destinare allo sviluppo sia degli impianti ferroviari veri e propri sia per l'edificazione di un quartiere commerciale ed industriale pi\u00f9 efficiente.\nIl 10 novembre 1911 venne attivato il Raccordo Bivio Altichiero tra l'omonimo bivio posto sulla ferrovia per Bassano del Grappa e la nuova stazione di Padova Campo Marte; tale tronco, lungo 2.812\u00a0km, era dotato inizialmente di doppio binario e scavalca la linea Milano - Venezia con un cavalcavia. Contemporaneamente entr\u00f2 in servizio un terzo binario indipendente tra la stazione di Padova e Campo Marte. Segu\u00ec quindi, il 18 giugno 1917, un secondo raccordo, denominato Raccordo Bivio Mont\u00e0, che collega da una parte sempre Padova Campo Marte e dall'altra il Bivio Mont\u00e0 sulla linea per Milano; dotato di un solo binario, \u00e8 lungo 2.202\u00a0km.\nNel frattempo, il 2 aprile 1911 venne attivata la Ferrovia Padova-Piazzola (FPP); il progetto originario prevedeva l'attestamento di questa linea privata presso la stazione FS, ma a causa dei lavori di costruzione del Raccordo Bivio Altichiero che rendevano assai complicato l'innesto della FPP sulla linea FS per Bassano, si opt\u00f2 per la realizzazione di una stazione propria, denominata Padova Borgomagno. Venne dunque creato un transito tra i binari delle due amministrazioni, utilizzato esclusivamente dai treni merci.\nTra le due guerre mondiali lo scalo merci, da sempre posto a sudest del fabbricato viaggiatori, fu ampliato anche in virt\u00f9 dell'attivazione dei raccordi con la Fiera, con i Magazzini Generali e con il Mercato Ortofrutticolo. In seguito a tali ampliamenti lo scalo divenne un impianto dotato di proprio ufficio movimento assumendo il nome ufficiale di Padova Scalo.\nLa ricostruzione e la storia recente.\nLa seconda guerra mondiale caus\u00f2 numerosi danni alla stazione di Padova ed alle linee afferenti; rimase gravemente colpito anche il fabbricato viaggiatori che venne pertanto sostituito gradualmente dal complesso tuttora esistente, progettato dall'ing. Paolo Perilli e realizzato tra il 1949 e il 1953. Completamente distrutto il ponte sul Brenta sulla linea per Bassano, si decise di ricostruirlo provvisoriamente a binario unico al pari dell'intera tratta Padova - Vigodarzere e dell'afferente Raccordo Bivio Altichiero. Tale raccordo per\u00f2 venne usato in maniera assai sporadica: alcuni ferrovieri ricordano come venne utilizzato fino a circa il 1947 quasi esclusivamente per triangolare le locomotive a vapore che non potevano essere girate sulla piattaforma girevole; dopo di tale anno il Raccordo venne di fatto abbandonato.\nA parte tali aspetti negativi, la ricostruzione port\u00f2 alcune novit\u00e0 nella struttura della stazione. Si decise innanzitutto di eliminare il vecchio Deposito Locomotive, ereditato a suo tempo dalla SV, per spostarlo nella sede attuale incuneandolo tra le linee per Milano e Bologna e dotandolo anche di un ingresso lato Campo Marte. Lo spazio ricavato dalla demolizione del vecchio DL venne utilizzato per ampliare il Fascio Viaggiatori portandolo a undici binari passanti (di cui per\u00f2 nove dotati di marciapiedi). Si valut\u00f2 anche l'utilizzo della stazione FS da parte dei treni FPP ma la proposta non venne messa in pratica visto che la linea per Carmignano avrebbe chiuso il 31 dicembre del 1958. Inoltre arriv\u00f2 per la prima volta la linea aerea con il completamento dell'elettrificazione della linea da Bologna avvenuto il 9 ottobre 1955 a cui segu\u00ec l'elettrificazione della Milano - Venezia.\nCon la soppressione delle tranvie interurbane SV avvenute nel 1954, venne posato un binario lungo Via del Pescarotto tra i Magazzini Generali e il binario ex SV di Via Venezia per poter raccordare le Officine Meccaniche della Stanga che, altrimenti, sarebbero rimaste prive di accesso alla rete ferroviaria. Sempre nello stesso periodo venne realizzato un ulteriore raccordo al servizio della Ferriera Padana Acciaierie Venete mentre cominci\u00f2 a prendere forma la rete dei raccordi della nuova Zona Industriale; questi nuovi raccordi andarono pian piano a sostituire i vecchi che si diramavano da Padova Scalo, chiusi tutti entro gli anni '80.\nIl 9 maggio 1988 venne inaugurata l'elettrificazione della tratta Padova - Castelfranco Veneto, ultima linea afferente al nodo priva di linea aerea. Qualche anno pi\u00f9 tardi, il 24 novembre 1991, si riattiv\u00f2 il Raccordo Bivio Altichiero provvisoriamente a binario unico; siccome la tratta da Padova a Vigodarzere era allora ancora tutta a semplice binario, si decise di non far confluire il Raccordo nella linea per Bassano nell'ex Bivio Altichiero, che quindi non venne al momento ripristinato, ma di spostare la confluenza pi\u00f9 a nord praticamente sotto al sovrappasso dell'Autostrada A4 (Italia) ponendola sotto la giurisdizione della stazione di Vigodarzere.\nCon la nascita della nuova stazione di Padova Interporto, inaugurata il 9 maggio 1988, cominci\u00f2 il declino di Padova Scalo: gi\u00e0 nel 1989 lo Scalo aveva perso lo status di stazione con la chiusura dell'Ufficio Movimento, contestuale assorbimento dell'impianto all'interno della stazione di Padova e ridenominazione in Fascio A; dopodich\u00e9, nel novembre 1991, cess\u00f2 definitivamente il traffico merci in partenza ed arrivo, tutto spostato a Padova Interporto, rimanendo in uso come fascio di smistamento per l'inoltro di carri verso Padova Interporto lasciati dai merci in transito e viceversa nonch\u00e9 come zona di ricovero per alcuni treni passeggeri aventi origine e termine a Padova. Infine, con l'apertura della stazione di Cervignano Smistamento, tra gennaio e giugno 1997 cess\u00f2 definitivamente l'uso del Fascio A per i servizi merci. Nel corso degli anni i binari destinati alla movimentazione delle merci vennero pian piano abbandonati e quindi rimossi; di tali binari sopravvive, oltre al Fascio A ribattezzato tra il 2004 e il 2005 Fascio Secondario, il gruppo di tronchini chiamato Sacca Riordino che serviva il magazzino merci, utilizzati per ricoverarvi vecchi carri ormai accantonati da numerosi anni nonch\u00e9 dai carrelli di servizio per la manutenzione delle linee.\nI lavori di trasformazione dei binari tronchi della Sacca Riordino sono stati ultimati con l'apertura di due nuovi binari denominati 2 e 3 metropolitano (2METR, 3 METR) a servizio del Servizio Ferroviario Metropolitano Regionale (SFMR).\nEssi sono serviti dalle navette dirette a Venezia Mestre e viceversa.\nSviluppi previsti.\nSempre nell'ambito del progetto SFMR \u00e8 prevista la costruzione nell'ambito della stazione di Padova di una fermata denominata Padova San Lazzaro posta presso l'omonimo quartiere lungo i due binari della Linea Storica per Venezia tra i segnali di partenza e protezione esterni. Inoltre \u00e8 in progetto la costruzione di una galleria a tre binari sotto al Fascio Viaggiatori da adibire come stazione per l'Alta Velocit\u00e0, allorquando verr\u00e0 costruita la linea AV/AC in direzione Milano.\nStrutture e impianti.\nLa stazione si compone essenzialmente di:\nSempre sotto all'impianto fanno capo il \"Gruppo Scambi Altichiero\" (ex Bivio Altichiero) e il \"Gruppo Scambi Mont\u00e0\" (ex Bivio Mont\u00e0), punto di confluenza dei due raccordi omonimi provenienti da Padova Campo Marte e che permettono ai treni merci provenienti da Bologna di proseguire senza manovre di inversione rispettivamente verso Camposampiero e Milano.\nPrima del 1954 l'impianto era dotato di diversi apparati:\nNell'intero complesso il segnalamento era ad ali semaforiche, prima a manovra idrodinamica, successivamente a manovra elettrica.\nLa manovra dei deviatoi era idrodinamica in piccola parte, per il resto a mano con fermascambi a chiave.\nDal 1957-1958 fino al 2005 l'impianto \u00e8 stato dotato di apparati pi\u00f9 moderni:\nFatta eccezione per i due bivi, l'intero impianto era dotato di segnalamento permanentemente luminoso, originariamente a candeliere e dal 1965 a luci sovrapposte.\nLa manovra dei deviatoi era elettrica o a mano con fermascambi a chiave.\nLa \"Cabina A\" \u00e8 l'unica preservata a scopo museale grazie all'interessamento dell'associazione di appassionati \"Societ\u00e0 Veneta Ferrovie\", che ne sta curando il restauro e il ripristino degli apparati.\nTra il 26 e il 27 novembre 2005 gli apparati delle tre cabine vennero disattivati e sostituiti dal nuovo Apparato Centrale Computerizzato\nPer permettere l'ampliamento dei binari si decise per la demolizione delle cabine \"B\" e \"C\": la \"Cabina B\" \u00e8 stata demolita nella notte tra il 30 e il 31 maggio 2006, la \"Cabina C\" nella notte tra il 5 e il 6 luglio.\nMovimento.\nIl traffico \u00e8 di circa 450 treni al giorno, con relazioni passeggeri svolte da Trenitalia nell'ambito del contratto di servizio stipulato con la Regione Veneto e a lunga percorrenza, svolte da Trenitalia, Nuovo Trasporto Viaggiatori e da una joint venture formata da DB e \u00d6BB operato da Trenord.\nIl traffico merci \u00e8 curato da diverse societ\u00e0 fra cui Trenitalia, Dinazzano Po, FFS Cargo, Rail Cargo italia, NordCargo, Sistemi Territoriali ma risulta di solo transito, essendo il servizio concentrato presso la stazione di Padova Interporto.\nServizi.\nLa stazione \u00e8 nella categoria \u201cplatinum\" da R.F.I gestita da GrandiStazioni\nLa stazione dispone di accesso Wi-Fi e offre i seguenti servizi:\nInterscambi.\nNel piazzale antistante la stazione ferroviaria, recentemente riqualificato, transitano o fanno capolinea le autolinee urbane e la tranvia di Padova gestite da Busitalia Veneto.\nDal 2010 \u00e8 presente nelle adiacenze un'autostazione presso la quale fanno capolinea diverse linee interurbane di Busitalia, Mom, SVT e ACTV."}
{"id": "1384601", "revid": "21880", "url": "https://it.wikipedia.org/wiki?curid=1384601", "title": "Felis catus", "text": ""}
{"id": "1384609", "revid": "1632387", "url": "https://it.wikipedia.org/wiki?curid=1384609", "title": "Shitfun", "text": "Shitfun \u00e8 il quarto album studio della band death metal Autopsy, pubblicato nel 1995. Nel 2003 fu ripubblicato con l'aggiunta di 10 canzoni in versione live."}
{"id": "1384610", "revid": "256896", "url": "https://it.wikipedia.org/wiki?curid=1384610", "title": "Terzo ordine secolare", "text": ""}
{"id": "1384614", "revid": "31886", "url": "https://it.wikipedia.org/wiki?curid=1384614", "title": "Retribution for the Dead", "text": "Retribution for the Dead \u00e8 un EP degli Autopsy, pubblicato nel 1991 per conto della Peaceville Records. Le canzoni \"Destined to Fester\" e \"In the Grip of Winter\" saranno successivamente registrate anche per l'album \"Mental Funeral\", mentre la \"title track\" \u00e8 un'esclusiva di questo EP."}
{"id": "1384618", "revid": "123219718", "url": "https://it.wikipedia.org/wiki?curid=1384618", "title": "Miky Boselli", "text": "Boselli \u00e8 anche autore di trasmissioni radiofoniche.\nBiografia.\nHa studiato recitazione presso il \"Teatro Prova\" di Bergamo e continua tuttora il suo percorso teatrale.\n\u00c8 stato conduttore con Corrado Tedeschi.\nDa pi\u00f9 di quindici anni nel mondo della radio, ha lavorato per dieci anni come speaker nella superstation lombarda Radio Number One.\nViene ingaggiato nel 2004 da Discoradio, all'epoca la radio dance pi\u00f9 ascoltata in Italia, dove conduce uno dei programmi pi\u00f9 apprezzati dagli appassionati di musica da discoteca: \"The Best Of Disco\", programma dal quale \u00e8 nata anche una compilation di successo. Nel settembre del 2007 ritorna a Radio Number One sotto la direzione di Luca Viscardi per condurre \"Casa Number One\" il programma contenitore del pomeriggio, dalle 14 alle 17. \nNel corso di questi anni ha avuto l'occasione di interagire spesso con il pubblico grazie alle centinaia di serate ed eventi nelle piazze e nelle discoteche del Nord Italia come DJ ed animatore, collaborando con molti personaggi del mondo dello spettacolo e della televisione (partecipanti a programmi quali \"Grande Fratello\" 1-2-3-4-5, \"Uomini e donne\", \"Amici di Maria De Filippi\", \"Passaparola\", \"Mai dire Gol\", \"Zelig Circus\", \"Striscia la notizia\").\n\u00c8 stato protagonista di diverse iniziative di spessore nel 2008 come il Campionato del Mondo di Trial Indoor al Forum di Assago, e nella stessa location ha condotto il pre-show di aprile del concerto evento di Davide Van de Sfroos. In piazza a Bergamo (sentierone) ha partecipato ad eventi come il capodanno 2001-2002 e 2003-2004, presentando ed animando con la musica del suo dj set, prima e dopo il concerto de \"Le Vibrazioni\". Tourn\u00e9e estive per le piazze del Nord Italia e varie iniziative lo hanno coinvolto personalmente come presentatore e DJ.\nTra le sue esperienze da segnalare anche la partecipazione come ospite alla trasmissione \"Cultura moderna\", in onda su Canale 5 nel maggio 2007.\nDal 2013 \u00e8 lo speaker ufficiale dell'Atalanta allo stadio Atleti Azzurri d'Italia.\nMiky Boselli a Discoradio.\nMiky Boselli arriva a Discoradio l'11 settembre 2004 con la conduzione di \"Discoradio Happy Disco\" ogni weekend dalle 11 alle 14, tre ore di intrattenimento nella fascia traghetto fra mattino e primo pomeriggio; qualche mese pi\u00f9 tardi nasce \"The Best of Disco\": in 60 minuti, dal Luned\u00ec al Gioved\u00ec, tra le 23 e le 24, venivano riproposti 15 successi dance dal 1990 ai primi anni del nuovo Millennio, come appunto citava il jingle: \"The Best of Disco, il meglio della disco degli ultimi 15 anni\".\nDal Dicembre 2005, a Miky viene affidata anche la conduzione di \"Contatto House\": un'ora e mezza in cui si riproponevano i pezzi house del momento, ogni giorno dal Luned\u00ec al Venerd\u00ec tra le 19.30 e le 21; una novit\u00e0 di questo periodo \u00e8 la diretta del \"The Best of Disco\" in prima serata tra le 21 e le 22 e la nascita all'interno dei 60 minuti, dell'appuntamento settimanale di \"Disco Studio Zeta\" con Matteo Epis e Edo Munari, in cui si riproponeva agli ascoltatori uno dei pezzi pi\u00f9 ballati allo Studio Zeta nel corso degli anni '90, l'appuntamento era solito andare in onda al Venerd\u00ec attorno alle 21.30.\nAnche il \"The Best of Disco\" dopo l'acquisto totale di Discoradio da parte del gruppo Radio Dimensione Suono \u00e8 destinato a scomparire; l'ultima diretta verr\u00e0 fissata per Venerd\u00ec 17 giugno 2007, in questa occasione Miky ha proposto agli ascoltatori i seguenti pezzi dance:\nIl ritorno a Number One.\nCon il nuovo palinsesto e il nuovo stampo di conduzione radio di flusso adottato dal gruppo RDS, a partire da Luned\u00ec 20 giugno 2007 resta a Miky la conduzione della fascia preserale tra le 18 e le 21. Miky Boselli saluta gli ascoltatori di Discoradio dopo oltre 3 anni, Domenica 14 ottobre 2007 durante il cambio di conduzione con Emiliano Picardi, al quale verr\u00e0 affidata la fascia oraria da lui condotta finora.\nPer Miky si chiude un capitolo, ma subito se ne apre uno nuovo da Luned\u00ec 15 ottobre 2007 sar\u00e0 impegnato con Radio Number One, con la conduzione di un programma nella fascia oraria dalle 14 alle 17: \"Casa Number One\". Attualmente Miky \u00e8 in onda dalle 14 alle 16 su Radio Number One, dopo di lui Liliana &amp; Katia: le donne al volante di Number One. "}
{"id": "1384619", "revid": "287204", "url": "https://it.wikipedia.org/wiki?curid=1384619", "title": "Prison yard match", "text": ""}
{"id": "1384621", "revid": "181699", "url": "https://it.wikipedia.org/wiki?curid=1384621", "title": "Comitato di Csan\u00e1d", "text": "Il comitato di Csan\u00e1d (in ungherese \"Csan\u00e1d v\u00e1rmegye\", in romeno \"Comitatul Cenad\", in latino \"Comitatus Chanadiensis\" o \"Chenadiensis\") \u00e8 stato un antico comitato del Regno d'Ungheria, il cui territorio \u00e8 oggi diviso tra l'Ungheria meridionale e la Romania occidentale. Capoluogo del comitato era la citt\u00e0 di Mak\u00f3.\nGeografia fisica.\nIl comitato di Csan\u00e1d confinava con gli altri comitati di B\u00e9k\u00e9s, Arad, Toront\u00e1l e Csongr\u00e1d. Situato in una zona completamente pianeggiante, era uno dei pi\u00f9 piccoli comitati ungheresi; aveva come unica chiara delimitazione geografica il corso del fiume Szamos a sud.\nStoria.\nPer effetto delle cessioni territoriali sancite dal Trattato del Trianon nel 1920 l'Ungheria dovette rinunciare alla parte sudorientale del comitato (regione di Nagylak), che pass\u00f2 alla Romania. Il resto del territorio venne invece fuso con le parti rimanenti dei comitati di Toront\u00e1l e Arad a formare il nuovo comitato di \"Csan\u00e1d-Arad-Toront\u00e1l\". Questa nuova unione amministrativa ebbe per\u00f2 vita breve, giacch\u00e9 dopo la seconda guerra mondiale - per effetto della riforma amministrativa ungherese del 1950 - venne smembrato tra le province di B\u00e9k\u00e9s e Csongr\u00e1d. La parte romena del comitato fa invece parte del distretto di Arad."}
{"id": "1384622", "revid": "287204", "url": "https://it.wikipedia.org/wiki?curid=1384622", "title": "Canone inverso (romanzo)", "text": "Canone inverso \u00e8 il secondo romanzo dello scrittore italiano Paolo Maurensig, pubblicato nel 1996 a Milano dalla Arnoldo Mondadori Editore. Dal romanzo \u00e8 stato tratto un film omonimo diretto da Ricky Tognazzi.\nTrama.\nA Londra, nel 1986, un distinto signore si aggiudica un antico violino ad un'asta da Christie's. Lo strumento \u00e8 un pezzo unico nel suo genere, prezioso ed elegante: uno Jakob Stainer, la cui maggiore particolarit\u00e0 \u00e8 una testina antropomorfa intagliata sul cavigliere al posto della tradizionale chiocciola. Presto quest'uomo viene raggiunto in hotel da un secondo personaggio, un anonimo romanziere che chiede informazioni su quel misterioso violino: lo scrittore sostiene infatti che quello strumento sarebbe l'elemento chiave di un'oscura ed enigmatica esperienza vissuta qualche tempo prima nel quartiere di Grinzing a Vienna. \nComincia cos\u00ec un primo flashback narrato dallo scrittore, che riporta la narrazione indietro di un anno: \u00e8 il 28 agosto 1985 e ed egli si trova nella capitale austriaca in occasione del trecentesimo anniversario della nascita di Bach. Di sera incontra in un'osteria di Grinzing un eccellente ed eccentrico violinista ambulante, che intrattiene i clienti in cambio di offerte, eseguendo con meravigliosa naturalezza la complicatissima \"Ciaccona\" di J.S. Bach. Qualche tempo dopo, incuriosito da un cos\u00ec strano personaggio, il romanziere riesce a incontrare nuovamente l'artista domandandogli come un cos\u00ec illustre talento si sia potuto ridurre a suonare in bettole e taverne a servizio di un pubblico spesso rozzo e ignorante. Comincia cos\u00ec una seconda analessi, nel quale il violinista, che afferma di chiamarsi Jen\u0151 Varga e di essere ungherese, racconta la propria vita, dall'infanzia nella casa della madre vedova, all'adolescenza nel \"Collegium Musicum\" fuori Vienna, sempre alla ricerca della perfezione nella musica e tentando di ritrovare l'amata violinista Sophie Hirschbaum. In collegio Jen\u0151 conosce Kuno Blau, un coetaneo aristocratico austriaco dalle grandissime doti musicali, anch'egli con la passione del violino. \nTerminati gli studi, Jen\u0151 \u00e8 invitato a trascorrere l'estate al castello dell'amico, a Hofstain in Tirolo, dove viene a conoscenza della leggenda di un membro della casata Blau, l'alchimista Gustav, zio di Kuno, il quale si dice sia morto e risuscitato. Durante la permanenza al castello Jen\u0151 conosce l'anziana baronessa, costretta in sedia a rotelle e affetta da demenza senile, il severo barone Blau e la bella moglie di questi, il dottor Egony, monsignor Ciliani e il borgomastro Klotz; ma soprattutto Jen\u0151 constata la fine dell'amicizia tra lui e Kuno. Fuggito dal castello, il giovane ungherese vive in prima persona l'Anschluss tedesco, viene arruolato nell'esercito e mandato in guerra. Alla fine, tornato dal fronte russo, afferma di aver seguito la divina Sophie Hirschbaum (nella morte?), morta nel 1946. Detto ci\u00f2, il violinista fa perdere le proprie tracce. \nFortemente colpito dall'ultima affermazione, il romanziere decide di raggiungere Nagyret, citt\u00e0 natia di Jen\u0151, dove scopre che costui era morto nel 1947. Solo alla fine del romanzo si scopre che il misterioso acquirente del violino \u00e8 Gustav Blau, e che l'enigmatico violinista ambulante era suo nipote Kuno che, ormai anziano e affetto da schizofrenia, alternava la propria personalit\u00e0 con quella del vecchio amico Jen\u0151.\nAspetti tecnici.\nIl romanzo \u00e8 diviso, pi\u00f9 che in veri capitoli, in paragrafi, privi di numerazione e di titolo, contrassegnati dal salto di riga.\nLa figura del narratore \u00e8 molto importante. Si hanno 3 narratori:\nAlternanza della personalit\u00e0.\nQuesto aspetto viene tenuto nascosto per tutta la narrazione, e viene svelato soltanto al termine del romanzo. Risulta difficile al lettore ricomporre i tasselli del puzzle che Maurensig ha sparpagliato nel corso della narrazione. Se si rilegge il romanzo sotto tale prospettiva, si capiscono meglio gli elementi dell'inconscio e degli effetti della schizofrenia di Kuno.\nCuriosit\u00e0.\nPer i nomi dei due protagonisti (Jen\u0151 Varga e Kuno Blau), l'autore si \u00e8 probabilmente ispirato al nome di nascita del direttore d'orchestra Eugene Ormandy, il cui vero nome era Jen\u0151 Blau."}
{"id": "1384628", "revid": "767487", "url": "https://it.wikipedia.org/wiki?curid=1384628", "title": "Gaetano Emanuel Cal\u00ec", "text": "Biografia.\nFu allievo di Francesco Paolo Frontini, che lo inizi\u00f2 allo studio della musica sia classica che popolare.\nNel 1910 a Malta, dove si trovava per motivi professionali, compose la celebre mattinata \"...E vui durmiti ancora!\", con cui inizia una vastissima produzione di musiche etnofoniche. Con \"Sicilia Bedda\" interpret\u00f2 musicalmente l'anima del popolo siciliano.\nLa sua attivit\u00e0 artistica si divise fra la musica classica e la musica popolare, compose poemetti sinfonici, musica da camera, musiche liturgiche, inni patriottici.\nNel 1929 fond\u00f2 il gruppo folklorico \"Canterini etnei\"."}
{"id": "1384629", "revid": "339392", "url": "https://it.wikipedia.org/wiki?curid=1384629", "title": "Mercuriocromo", "text": ""}
{"id": "1384633", "revid": "767487", "url": "https://it.wikipedia.org/wiki?curid=1384633", "title": "A distanza ravvicinata", "text": "A distanza ravvicinata (\"At Close Range\") \u00e8 un film del 1986 diretto da James Foley e interpretato da Sean Penn e Christopher Walken, ispirato alle gesta del criminale Bruce Johnston Senior.\nTrama.\nIl giovane Brad Whitewood Jr. vive in Pennsylvania con la madre, la nonna e il fratello Tommy. Molti anni dopo aver lasciato la famiglia, il padre Brad Whitewood Sr. ricompare in zona. Ma Brad senior \u00e8 un noto criminale ammirato dal figlio, che insiste perch\u00e9 il padre lo avvii al crimine. Brad junior comincia insieme ad amici e al fratello Tommy a compiere per il padre alcuni furti, soprattutto di trattori. Nel frattempo conosce e si innamora di una ragazza di nome Terry, e non molto tempo dopo manifesta apertamente al padre l'intenzione di andarsene e di vivere onestamente.\nUna notte la banda dei ragazzi viene catturata dalla polizia e viene tenuto in arresto il solo Brad junior. Terry vuol andare a visitare il fidanzato in prigione e Brad senior violenta la ragazza durante il viaggio. Scoppia un profondo odio tra padre e figlio. Brad senior, d'accordo con i suoi loschi compagni, inizia a uccidere, a uno a uno, i componenti della giovane banda, compreso il suo stesso figlio Tommy, nel timore che essi possano parlare.\nMentre Brad junior, uscito di prigione, tenta di scappare in auto con Terry per andare a vivere una nuova vita, un killer nell'ombra spara ai due e uccide Terry. Brad, ferito ma scampato all'attentato, affronta finalmente il padre e lo tiene sotto tiro con una pistola, per poi aspettare l'arrivo della polizia e inchiodarlo ai suoi vari delitti.\nDistribuzione.\nDistribuito dalla C.D.I. \u00e8 uscito nelle sale cinematografiche italiane il 18 aprile 1986."}
{"id": "1384639", "revid": "92723", "url": "https://it.wikipedia.org/wiki?curid=1384639", "title": "Dente di Coca", "text": "Il Dente di Coca \u00e8 una montagna delle Alpi Orobie alta 2.924\u00a0\nIl Dente di Coca si trova lungo lo spartiacque che divide la Val Seriana dalla Valtellina, ed \u00e8 situato lungo la dorsale che collega il Pizzo Coca al Passo di Coca.\nAscensione alla vetta.\nVia normale.\n\u00c8 raggiungibile dal lato sud (cio\u00e8 dalla provincia di Bergamo) con un percorso di tipo alpinistico. Da Valbondione si imbocca il sentiero che porta al Rifugio Coca, quindi si prosegue per il canale nord verso il lago di Coca. Si costeggia il laghetto sul lato est e si segue il sentiero 302 in direzione del Passo di Coca. Arrivati al passo si prosegue in direzione est lungo il sentiero che percorre la cresta fino a raggiungere l'ultimo salto, che prevede una arrampicata piuttosto ripida, e la cui discesa \u00e8 da affrontare in corda doppia.\nAltre vie.\nEsistono altre vie di salita, tutte pi\u00f9 o meno vetuste ma di bassa difficolt\u00e0, localizzate principalmente sui versanti Ovest e Sud Ovest; sono caratterizzate da una roccia quasi sempre friabile, tranne che nei tratti pi\u00f9 ripidi, dove la roccia \u00e8 pi\u00f9 salda.\nSulla parete nord si sviluppa una sola via, aperta dai fratelli Longo nei primi decenni del '900, e ripetuta solo 3 o 4 volte, con una sola ascensione invernale. La via presenta passi continui con grado di difficolt\u00e0 di IV grado, e tratti di V+; inoltre, si sviluppa su una roccia estremamente friabile, soggetta a numerosi crolli, il che l'ha sempre resa una via estremamente pericolosa. L'ultima salita di questa via si ebbe all'inizio degli anni ottanta, quando P. Merelli e socio la percorsero in prima invernale; da allora la via viene considerata impraticabile."}
{"id": "1384640", "revid": "49980", "url": "https://it.wikipedia.org/wiki?curid=1384640", "title": "Equazione di boltzmann", "text": ""}
{"id": "1384657", "revid": "1784425", "url": "https://it.wikipedia.org/wiki?curid=1384657", "title": "Apolo Nsibambi", "text": "Ha ricoperto la carica di Primo ministro dell'Uganda dall'aprile 1999 al maggio 2011. \nDal 1996 al 1998 era stato Ministro dei Servizi Pubblici; quindi, dal maggio 1998 all'aprile 1999, Ministro dell'Istruzione.\nBiografia.\nApolo Nsibambi nacque il 25 ottobre 1940 ed era figlio di Simeon Nsibambi, che insieme a John E. Church guid\u00f2 il Balokole (un movimento religioso), anche noto come \"Risveglio dell'Africa Orientale\".\nHa lavorato presso l'Universit\u00e0 gi\u00e0 dagli anni sessanta, grazie all'amicizia con l'autore Paul Theroux che lo ha intervistato in un documentario, \"Dark Star Safari\". \u00c8 stato direttore dell'Istituto di Ricerche Sociali alla Makerere University, poi rettore sino al 2003."}
{"id": "1384663", "revid": "3082", "url": "https://it.wikipedia.org/wiki?curid=1384663", "title": "Phillip E. Johnson", "text": ""}
{"id": "1384670", "revid": "124949940", "url": "https://it.wikipedia.org/wiki?curid=1384670", "title": "Luigi Pareyson", "text": "Biografia.\nNato il 4 febbraio 1918 a Piasco, in provincia di Cuneo, da genitori entrambi originari della Valle d'Aosta, si laure\u00f2 in Filosofia all'Universit\u00e0 degli Studi di Torino a soli ventun anni, nel 1939, con una tesi dal titolo \"Carlo Jaspers e la filosofia dell'esistenza\", che poi venne pubblicata nel 1940 dall'editore Loffredo di Napoli. Durante l'universit\u00e0, comp\u00ec spesso viaggi di studio in Francia e in Germania, dove ebbe modo di conoscere personalmente Jacques Maritain, Karl Jaspers e Martin Heidegger.\nPer la sua precocit\u00e0, si fece notare dai pi\u00f9 importanti filosofi del tempo, tra i quali Giovanni Gentile.\nAllievo di Gioele Solari e Augusto Guzzo, dopo aver seguito in Germania i corsi di Karl Jaspers, insegn\u00f2 filosofia al Ginnasio Liceo Camillo Benso di Cavour di Torino e al liceo classico di Cuneo, dove ebbe come allievi alcuni futuri esponenti della Resistenza italiana, tra i quali Uberto Revelli e Ildebrando Vivanti. Nel 1944 fu arrestato per alcuni giorni. In seguito ag\u00ec nella Resistenza, insieme con Norberto Bobbio, Leonardo Ferrero, Duccio Galimberti e Pietro Chiodi e Maurilio Carle, continuando a pubblicare anonimamente articoli sui temi della scuola e dell'educazione.\nNel dopoguerra insegn\u00f2 al liceo classico Vincenzo Gioberti e in vari atenei tra cui l'Universit\u00e0 di Pavia e quella di Torino dove, conseguito l'ordinariato nel 1952, ebbe la prima cattedra di estetica, appositamente creata per lui. Nel 1964 pass\u00f2 alla cattedra di storia della filosofia che resse fino al pensionamento, nel 1984, quindi la nomina a professore emerito, nel 1988. \nFu accademico dei Lincei e membro dell'\"Institut international de philosophie\", oltre che direttore della \"Rivista di estetica\", succedendo a Luigi Stefanini che la fond\u00f2 nel 1956 a Padova. \nEbbe molti allievi, fra cui Umberto Eco, Gianni Vattimo, Valerio Verra, Francesco Tomatis, Mario Perniola, Sergio Givone, Giuseppe Riconda, Diego Marconi, Giuseppe Massimino, Marco Ravera, Ugo Perone, Claudio Ciancio, Maurizio Pagano, Aldo Magris e Valerio Zanone, segretario del Partito Liberale Italiano, ministro della Repubblica e sindaco di Torino.\nMor\u00ec nel 1991 a Milano.\nPensiero.\nCattolico, considerato tra i maggiori filosofi italiani del XX secolo, assieme a Nicola Abbagnano fu tra i primi a far conoscere in Italia l'esistenzialismo tedesco, facente capo principalmente ad Heidegger e Jaspers, e a riconoscersi in questa visione (\"La filosofia dell'esistenza e Carlo Jaspers\", 1940), in un quadro dominato dal neoidealismo. Si dedic\u00f2 anche a dare una nuova interpretazione dell'idealismo tedesco non pi\u00f9 in chiave hegeliana (\"Fichte\", 1950), individuando in Friedrich Schelling un precursore a cui l'esistenzialismo doveva la propria ascendenza, sostenendo che \u00abgli esistenzialisti autentici, i soli veramente degni del nome, Heidegger, Jaspers e Marcel, si sono richiamati a Schelling o hanno inteso fare i conti con lui\u00bb. \nPer Pareyson l'esistenzialismo tedesco andava ripreso in chiave ermeneutica: considerava la verit\u00e0 non un dato oggettivo, come avviene nella scienza, ma come interpretazione del singolo, che richiede una responsabilit\u00e0 soggettiva. Chiamava la propria posizione \u00abpersonalismo ontologico\u00bb.\nSi \u00e8 dedicato anche a ricerche storiografiche, individuando nella filosofia tedesca post-hegeliana due correnti, riconducibili rispettivamente a S\u00f8ren Kierkegaard e a Ludwig Feuerbach, e che sarebbero sfociate rispettivamente nell'esistenzialismo e nel marxismo.\nIl suo percorso filosofico, da lui stesso sintetizzato, ha attraversato principalmente tre fasi:\nPareyson reinterpreta le tre fasi del suo pensiero alla luce del passaggio dalla filosofia negativa a quella positiva di Schelling, ossia il momento in cui la ragione, prendendo atto della propria nullit\u00e0, si apriva allo stupore dell'estasi, in una maniera non necessaria n\u00e9 automatica, bens\u00ec fondata su una libert\u00e0 che non esclude tuttavia la continuit\u00e0. Solo ammettendo questa libert\u00e0 si pu\u00f2 approdare da una filosofia puramente critica, negativa, ad una comprensione dell'esistenza reale, oltre che della possibilit\u00e0 del male e della sofferenza.\nOpere principali.\nLe \"Opere complete\" sono pubblicate a cura del \"Centro studi filosofico-religiosi Luigi Pareyson\", Edizioni Mursia, Milano."}
{"id": "1384671", "revid": "1075510", "url": "https://it.wikipedia.org/wiki?curid=1384671", "title": "Michel Eug\u00e8ne Chevreul", "text": "Il suo nome \u00e8 inciso sulla Torre Eiffel.\nVita.\nNato ad Angers, suo padre era un medico e fisiologo. Nel suo certificato di nascita compaiono le firme di numerosi parenti, quali il padre, nonno e un pro-zio, tutti chirurghi.\nAll'et\u00e0 di 17 anni si rec\u00f2 a Parigi ed entr\u00f2 nel laboratorio chimico di Louis Nicolas Vauquelin, diventando poco dopo suo assistente al Museo nazionale di storia naturale di Francia.\nNel 1830 succedette a Vauquelin nella cattedra di chimica organica al museo di storia naturale.\nNel 1839 lavorando come direttore nella Manifattura dei Gobelins, pubblic\u00f2 i suoi studi sulla colorazione tessile e sulla luce e il colore (disegnando il famoso cerchio cromatico che avrebbe preso in seguito il suo nome). In questi studi veniva esposto il principio del \"contrasto simultaneo\", ovvero l'aumento di luminosit\u00e0 dovuto all'accostamento di due colori complementari. Chevreul aveva notato che ogni colore steso su un foglio bianco presentava ai lati un'aura del suo colore complementare, cos\u00ec se si accostano due colori complementari l'aura di uno rafforza quella dell'altro aumentandone la luminosit\u00e0. I suoi studi sono stati ripresi verso il 1885 da Seurat, che diede vita al movimento artistico neoimpressionista del Puntinismo (corredato delle sue ricerche sul punto e la sovrapposizione del colore).\nChevreul \u00e8 considerato un pioniere nel campo della gerontologia: infatti cominci\u00f2 i propri studi sugli effetti dell'invecchiamento del corpo umano poco prima della propria morte, avvenuta a Parigi alla ragguardevole et\u00e0 di quasi 103 anni."}
{"id": "1384673", "revid": "144796", "url": "https://it.wikipedia.org/wiki?curid=1384673", "title": "Salm-Salm", "text": "Originariamente, Salm-Salm era un piccolo Stato del Sacro Romano Impero posto nella regione del Renania-Palatinato. Esso venne creato dalla divisione del Salm-Dhaun nel 1574, e venne elevato da contea a principato nel 1739 dopo essere stato ereditato e rinominato dal conte Nicola Leopoldo di Salm-Hoogstraten. Nel 1608 Salm-Salm venne diviso fra la contea dello stesso nome e il Salm-Neuweiler. Nel 1623 i suoi sovrani divengono principi dell'impero, ereditando anche i titoli della linea dei conti di Dhaun (1634). Si estinguono nel 1738 con il principe Luigi Ottone, le cui figlie, sposando entrambe (essendo rimasto vedovo sposa la cognata) il conte Nicola Leopoldo di Salm-Neufviller e duca di Hoogstraeten, portano in dote lo Stato con la contea imperiale di Anholt. Dal 1751 \u00e8 elevato a principato di Salm-Salm. Nel 1793 Salm-Salm divenne una repubblica e fu annesso alla Francia, allora il principe Costantino Alessandro Giuseppe si ritir\u00f2 a regnare solo su Anholt, mantenendo il voto al Reichstag fino al 1801, quando perde tutti i suoi possessi insieme a quelli delle altre linee della famiglia.\nNel 1802/03, assieme al Salm-Kyrburg, Salm-Salm ottenne nuovi territori dalla secolarizzazione del Vescovato di M\u00fcnster (Vestfalia). I nuovi territori (contee di Ahaus e di Bocholt) erano governati in unione con il Salm-Kyrburg, sotto il nome di \"Staaten der F\u00fcrsten von Salm\" (Stati dei Principi di Salm) o, pi\u00f9 semplicemente, \"F\u00fcrstentum Salm\" (Principato di Salm); \"vedi Salm\"). Il principato ader\u00ec alla Confederazione del Reno nel 1806 sotto la protezione di Napoleone. Infine gli stati vennero nuovamente annessi alla Francia nel 1810. Tre anni dopo, nel 1813, i territori vennero occupati dal Regno di Prussia e perdono ogni sovranit\u00e0."}
{"id": "1384674", "revid": "547034", "url": "https://it.wikipedia.org/wiki?curid=1384674", "title": "Sienite", "text": "La sienite \u00e8 una roccia magmatica plutonica intermedia, di composizione - relativamente ai minerali sialici - simile ai graniti, ma diversamente da questi ultimi \u00e8 priva di quarzo o con quantit\u00e0 di quarzo relativamente piccole (&lt;5% del volume totale della roccia). Il colore varia dal bruno al grigio e al violaceo (determinato dai cristalli di feldspato potassico). La tessitura \u00e8 olocristallina faneritica, e pu\u00f2 variare dall'equigranulare alla porfirica.\nEtimologia.\nIl suo nome deriva da \"Siene\", nome antico dell'odierna Assuan in Egitto, dove esistono grandi cave, sfruttate fin dall'antichit\u00e0, di una roccia in realt\u00e0 granitica, pi\u00f9 che sienitica.\nCaratteri mineralogici e variet\u00e0.\nLe sieniti sono caratterizzate dalla prevalenza di uno o due feldspati alcalini. Un unico feldspato, che di norma \u00e8 un ortoclasio pertitico (ovvero con smistamenti lamellari di albite all'interno), \u00e8 tipico delle cosiddette sieniti \"ipersolvus\", ovvero cristallizzate in condizioni di bassa pressione e in assenza d'acqua. Se sono presenti due feldspati, uno \u00e8 un ortoclasio pertitico e l'altro e un'albite antipertitica (ossia con smistamenti lamellari di ortoclasio all'interno). Ci\u00f2 si verifica nelle cosiddette sieniti \"subsolvus\", ossia cristallizzate in condizioni di pi\u00f9 alta pressione e in presenza d'acqua.\nNelle sieniti il plagioclasio \u00e8 presente in quantit\u00e0 comprese tra il 10 e il 35% in volume del totale dei feldspati, che da soli costituiscono pi\u00f9 del 65% della roccia. Ai feldspati sono associati uno o pi\u00f9 minerali ferro-magnesiaci, di solito anfiboli (orneblenda), biotite, pi\u00f9 raramente Pirosseni (egirin-augite e/o egirina). Il quarzo, se presente, \u00e8 interstiziale. Elementi accessori possono essere ossidi di ferro, zircone, apatite e titanite.\nLe quarzo-sieniti hanno quarzo compreso tra il 5 e il 20% in volume, le sieniti a foidi contengono fino al 10% in volume di feldspatoidi (solitamente nefelina) e/o olivina.\nRappresentanti effusivi dei magmi sienitici sono i porfidi non quarziferi, che sono delle forme paleovulcaniche e molto rare, e le trachiti non quarzifere, che sono invece forme neovulcaniche e pi\u00f9 diffuse, ma che di solito hanno colorazione chiara e struttura porfirica. Queste ultime sono notevolmente presenti nei Colli Euganei, sul monte Amiata, nei Monti Cimini e nei Campi Flegrei.\nOrigine dei magmi sienitici.\nLe sieniti possono formare piccoli corpi plutonici isolati, ma pi\u00f9 frequentemente si trovano a ridosso di masse granitiche e anortositiche, con le quali sono coeve, il che fa pensare che abbiano un'identit\u00e0 genetica con queste ultime. Nel plutone granitico-sienitico-monzonitico della Valle Cervo (vedi pi\u00f9 in basso), Bigioggero B. e Tonesi A. (1988), sulla base dei rapporti 87Sr/86Sr riscontrati su 31 campioni, hanno ipotizzato per i magmi granitici e sienitico-monzonitici un'unica sorgente, in un mantello reso anomalo, durante la subduzione, dall'interazione con un componente crostale. Per generare una sienite da un magma granitico, un evento profondo deve rimuovere dal fuso molta silice ed aggiungere sensibili quantit\u00e0 di magnesio, ferro, titanio, manganese, calcio e sodio. Salendo il magma, quindi, dovrebbe incontrare e assimilare elementi di rocce crostali pi\u00f9 ricche di minerali ferro-magnesiaci e/o carbonati, rilasciando fluidi ricchi di SiO2.\nSecondo i calcoli di Chapman &amp; Williams (1935) \u00e8 possibile generare, per cristallizzazione frazionata e differenziazione gravitativa, magmi monzonitici e sienitici partendo da un liquido basaltico, il che spiegherebbe l'associazione tra sieniti e anortositi, anch'esse ritenute derivate da fusi basaltici per differenziazione gravitativa.\nDistribuzione e utilizzo.\n\"In Italia\":&lt;br&gt;\n\"In Europa\":&lt;br&gt;\n\"Nelle Americhe\":&lt;br&gt;\n\"In Asia\":&lt;br&gt;\n\"In Africa\":&lt;br&gt;\n\"In Oceania\":&lt;br&gt;\nLa sienite \u00e8 usata come pietra ornamentale. Tagliata in lastre lucidate, si usa per pavimentazioni, rivestimenti murali, monumenti funebri. A Biella fu tipicamente utilizzata come parte portante dei balconi, in lastre di spessore mai superiore ai 10\u00a0cm che non hanno mai richiesto manutenzione o riparazioni, esenti come sono da cavillature che le rendano aggredibili dal gelo e dotate di una resistenza meccanica ed agli urti ai massimi livelli tra i materiali lapidei. Viene anche ridotta in blocchetti per selciati e lastricati stradali. In Italia fu estratta dal 1830 al 1980 nella cava della Balma e in altre minori, in Valle Cervo. Della sienite della Balma sono fatti la base della Statua della libert\u00e0 a New York e parte del pavimento e delle colonne dei portici di Via Roma e Via Garibaldi a Torino. Attualmente esiste una sola cava attiva: nel territorio di San Paolo Cervo, sulla strada che dal Santuario di San Giovanni d'Andorno porta alla Galleria Rosazza"}
{"id": "1384682", "revid": "123059408", "url": "https://it.wikipedia.org/wiki?curid=1384682", "title": "Episodi di Tutto in famiglia (prima stagione)", "text": "Un lavoro per Janet.\nTrama.\nMichael Kyle \u00e8 sempre stato abituato ad avere sua moglie a casa a prendersi cura di lui e dei loro figli. Ora che Janet ha deciso di mettere in pratica la sua laurea andando a lavorare, Michael si trova a dover accettare il fatto di non trovare la moglie a casa quando ritorna dal lavoro. Nel frattempo Claire ha dei problemi con le pinzette per le sopracciglia, Junior si appassiona al rap e Kady, stando tanto insieme alla sua tata Rosa, inizia a parlare in spagnolo.\nLa verit\u00e0 fa male.\nTrama.\nMichael sospetta che Junior si sia fatto dei tatuaggi, per questo organizza una riunione di famiglia dove sale a galla la verit\u00e0. Ma alla fine, con l'aiuto di Janet, scopre che \u00e8 lui a mentire a se stesso, e che, come Junior, anche lui si \u00e8 ribellato quando aveva la sua et\u00e0.\nKady vorrebbe andare a dormire da una sua amica, ma Michael glielo proibisce, allora lei non gli parla pi\u00f9 e fa finta che sia invisibile, ma alla fine riescono a fare pace e Michael le permette di invitare la sua amica a dormire a casa loro.\nSpinelli e tranelli.\nTrama.\nJunior spinto da un amico, prova a fumare uno spinello. Michael e Janet lo scoprono e cercano di far capire al figlio la pericolosit\u00e0 della droga mediante un divertentissimo espediente. \nClaire snobba Kady ma Michael riesce a riappacificarle.\nPer un canestro in pi\u00f9.\nTrama.\nJunior batte Michael a basket e approfitta della situazione. Ma alla fine, dopo aver sottovalutato il padre, capir\u00e0 che con l'impegno si pu\u00f2 ottenere tutto. Quando Michael porta Claire a comprare della biancheria intima, lei incontra le sue amiche e ignora completamente suo padre per non fare una brutta figura. Successivamente, si prepara ad andare ad una festa con un reggiseno troppo grande, i suoi genitori glielo impediscono e lei rinuncia alla festa. Alla fine, Michael e Claire si riappacificano e lui le consiglia di non usare il suo corpo come uno strumento per farsi notare dagli altri.\nA in algebra.\nTrama.\nJunior falsifica il pessimo voto preso in algebra e lo trasforma in una \"A\". Michael e Janet fingono di crederci e decidono di farla pagare al figlio: per questo organizzano un party. Ospite d'onore: il prof di algebra! Anche Claire verr\u00e0 punita per aver coperto il fratello facendo le faccende domestiche al posto di Janet.\nNumeri e sospiri.\nTrama.\nJunior e l'algebra non vanno d'accordo, cos\u00ec Michael chiede a Danielle, la figlia della sua ex-insegnante di algebra e un'avvenente donna, di aiutarlo. In effetti Junior diventa ferratissimo, ma anche innamorato cotto. Janet, intanto, cerca di aiutare Claire ad affrontare i tipici problemi adolescenziali.\nQuestione di ciccia.\nTrama.\nJunior ha dei problemi con George Blake, un suo compagno un po' bullo. Per porre fine al conflitto, Michael e Janet invitano i Blake a discuterne insieme, finendo per dare a Junior delle informazioni su George da usare contro di lui. Il bullo si difende spintonando Junior e allora interviene Claire che gli d\u00e0 un pugno in faccia talmente forte da rompergli il naso. Inizialmente, Junior \u00e8 imbarazzato per essere stato difeso, ma poi ringrazia sua sorella. Michael, Junior, George e suo padre provano a risolvere la questione, ma i due padri finiscono per litigare come due bambini, fino a scusarsi a vicenda.\nDialogo tra i sordi.\nTrama.\nJanet rimprovera Michael perch\u00e9 guarda troppo la tv e non l'ascolta. Ma quando Michael le parla, Janet \u00e8 troppo occupata a conversare al telefono scatenando un totale disinteresse delle parole dell'uno verso l'altra. I conti li faranno in seguito...\nOrmoni galoppanti.\nTrama.\nJunior, in piena tempesta ormonale, sta troppo tempo in bagno. Intanto Claire \u00e8 alle prese col ragazzo che le piace, che per\u00f2 passa gran parte del suo tempo con Michael.\nUn brevissimo grande amore.\nTrama.\nKen, il fratello maggiore di Michael, viene a trovarlo insieme alla sua nuova fidanzata, Tiara. Mentre Junior \u00e8 interessato alle curve della ragazza, Michael \u00e8 tormentato per la sua vita sessuale poco movimentata e chiede consiglio al fratello. Claire partecipa ad una gara di danza alla quale riesce ad arrivare solo seconda e ci rimane male, ma Junior, che inizialmente la prendeva in giro, riesce a tirarla su di morale.\nUna parrucca per amico.\nTrama.\nDopo la morte di un collega, Michael si attacca alla vita e moltiplica i gesti d'amore verso la famiglia, diventando appiccicoso e fastidioso..."}
{"id": "1384685", "revid": "115574986", "url": "https://it.wikipedia.org/wiki?curid=1384685", "title": "Episodi di Tutto in famiglia (seconda stagione)", "text": "Soli con pap\u00e0 - Parte 1.\nTrama.\nJay non c'\u00e8 e per Michael \u00e8 dura occuparsi di tutto. Kady fa i capricci e il padre cerca di consolarla, intanto dalla camera di Claire salta fuori un test di gravidanza positivo.\nSoli con pap\u00e0 - Parte 2.\nTrama.\nMichael scopre di chi era il test di gravidanza. Intanto, racconta a Kady di quando \u00e8 nata (anche se con versioni a dir poco bizzarre) e spiega a Junior che i suoi non sono veri amici.\nNiente regole.\nTrama.\nMentre Jay \u00e8 ancora assente, i ragazzi si ribellano alle regole. Michael lascia loro piena libert\u00e0, e i ragazzi si alleano per vincere contro il padre. Kady \u00e8 la prima a cedere, mentre Claire resiste fino a quando Michael la invita al concerto dei Backstreet Boys. Junior resiste fino a quando Michael lo fa dormire in giardino.\nUn padre perfetto.\nTrama.\nI ragazzi si lamentano. Michael, ai loro occhi, \u00e8 diventato un tiranno. E cos\u00ec indicono una riunione per illustrare come dovrebbe essere un \"pap\u00e0 ideale\". Junior lo immagina come una grande rap star che gli permette di avere successo con le ragazze, ma Michael gli fa notare che in questo modo lui sarebbe tutto tranne che un buon padre. Claire vorrebbe che suo padre fosse il manager di una boy band che canta canzoni per lei, ma Michael le fa notare che probabilmente la boy band potrebbe preferire qualcun altro a lei. Kady vorrebbe che suo padre fosse un tipo allegro e canterino (in stile Barney &amp; Friends) che risolve tutti i problemi con una canzoncina, ma Michael le fa notare che la vita non pu\u00f2 essere tutta rose e fiori. Infine, Michael illustra la sua idea di figli ideali. Lui li vorrebbe studiosi, altruisti e amorevoli e vorrebbe addirittura che Kady rimanesse sempre piccola come l'attore Gary Coleman, ma i ragazzi gli fanno notare che se fossero sempre cos\u00ec, dopo un po' potrebbero risultare strani.\nI Kyle concludono la riunione di famiglia accettandosi cos\u00ec come sono.\nGrassi e magri.\nTrama.\nDopo sei settimane di assenza, Janet torna finalmente a casa. I figli sono felicissimi, e Michael lo \u00e8 ancora di pi\u00f9. Cos\u00ec decide di prepararle una romantica cenetta. Quando Janet apre la porta, Michael resta di sasso: \u00e8 ingrassata di moltissimi chili in California. Inizialmente, Michael cerca di fingere di non notare niente per non offendere Janet, si fa pure dare delle pillole speciali dal consulente matrimoniale per fare sesso con lei senza problemi. Janet, ignara, rimane cos\u00ec impressionata dalle prestazioni sessuali del marito da decidere di rimanere grassa. A questo punto, Michael le fa capire che non deve esagerare con il cibo. Janet si arrabbia molto. Successivamente, Michael le chiede scusa e Janet gli fa capire che lei lo amerebbe anche se fosse grasso; cos\u00ec anche Michael decide di ingrassare, ma dopo aver sognato tutta la sua famiglia grassa, ossessionata dal cibo e a rischio di salute, Janet decide di mettersi a dieta e Michael ne \u00e8 sollevato.\nChi si fida dei nostri figli?\nTrama.\nClaire vuole andare a una festa. Michael glielo nega, poi le permette di andare a dormire da un'amica. Ma poco dopo intercetta una telefonata tra Claire ed Erika e decide di farla pagare alla figlia. Kady fa la spia in cambio di liquirizie ma alla fine tutti i nodi verranno al pettine.\nLa colonscopia.\nTrama.\nMichael confida al dottor Cleaver la sua difficolt\u00e0 ad urinare. Il dottore gli fa subito l'esame della prostata, consigliando poi una colonscopia. Michael si rifiuta ma Janet riuscir\u00e0 a convincerlo a farla.\nIntanto, Claire approfitta della sete di cultura della madre per farsi fare un compito sulle balene. Quando Michael fa notare questo particolare alla moglie, Janet fa comunque una ricerca, ma se la tiene tutta per s\u00e9.\nLa torta dell'intervallo.\nTrama.\nMichael scopre che la torta che a met\u00e0 tempo di una partita in TV lui \u00e8 solito mangiare, \u00e8 sparita. \u00c8 l'inizio di una bizzarra punizione per i figli finch\u00e9 il \"colpevole\" non confesser\u00e0, ma sar\u00e0 una tortura anche per Janet che cerca di stare a dieta.\nJanet viene licenziata.\nTrama.\nJanet \u00e8 molto disperata: \u00e8 stata licenziata. Mentre Michael nasconde a stento la sua gioia, Janet diventa una zelante casalinga, ma poi, grazie a Junior e Claire, si calma e torna serena. Inoltre, quando il suo capo si rende conto di aver sbagliato ad averla licenziata, le d\u00e0 la possibilit\u00e0 di ritornare a fare l'agente di cambio, ma Janet rifiuta perch\u00e9 si \u00e8 resa conto che da quando ha smesso di lavorare, ha avuto modo di conoscere meglio la sua famiglia.\nIl mondo ci guarda.\nTrama.\nJanet compra a Junior un nuovo computer con vari accessori. \nIntanto, scoppia una discussione tra la stessa Janet e Michael in quanto quest'ultimo \u00e8 preoccupato per il figlio perch\u00e9 pensa possa fare un cattivo uso di Internet. Presto i due fanno pace \"alla loro maniera\" nella stanza di Junior. Non sanno per\u00f2, che la Webcam del figlio rimane accesa 24 ore su 24 e proietta l'immagine della stanza sul Web. \nAdesso mezzo mondo sa della pace fatta tra Michael e Janet.\nCriceti e bugie.\nTrama.\nPer disgrazia, Michael uccide il criceto di Kady. Dopo aver riflettuto, decide di non dirle niente, e l'ignara Kady tratta la bestiola come se fosse ancora viva.\nIntanto Claire si finge malata, ma Michael nota un ragazzo nascosto dietro la siepe.\nSoldi facili.\nTrama.\nJunior, Claire e Kady hanno speso tutta la loro paghetta in un solo giorno. Michael, piuttosto seccato, decide allora di far capir loro il valore del denaro. Cos\u00ec, Claire apre un salone di bellezza in casa ma usa tutti i prodotti di Janet. Kady prova a vendere limonata ma, su suggerimento di due sue amiche, vende molti oggetti dei suoi genitori. Junior, invece di trovarsi un lavoretto, guadagna dei soldi giocando d'azzardo, fino a quando Michael, con uno stratagemma, gli fa capire che \u00e8 sbagliato.\nA ognuno il suo tempo.\nTrama.\nMichael sostiene che avere del tempo da dedicare a s\u00e9 stesso \u00e8 un diritto. L'idea irrita Jay ma trova d'accordo il consulente matrimoniale a cui si rivolge. Junior \u00e8 infastidito da Claire che vorrebbe venire con lui in posti dove va anche il ragazzo che le piace, ma Michael lo convince ad accontentarla in modo che lui, in quanto fratello maggiore, possa proteggerla da eventuali pericoli.\nPresto che \u00e8 tardi.\nTrama.\nI Kyle sono invitati a un matrimonio. Ma 15 minuti prima della cerimonia nessuno, Michael escluso, \u00e8 pronto. Un disastro a cui se ne aggiungeranno altri, fino a quando, proprio nel momento in cui i Kyle si mettono in viaggio, un messaggio lasciato in segreteria da parte dell'antipatica zia Evelyn, rivela che il matrimonio \u00e8 stato annullato.\nLa gita.\nTrama.\nJanet ha organizzato una gita in macchina per visitare la casa di Paul Revere, popolare eroe americano. Ma durante il viaggio i nervi di tutti, soprattutto quelli di Janet e Claire che sono in pre-allarme, sono messi a dura prova.\nIn troppi a tavola (pt.1).\nTrama.\nMichael, alla pompa di benzina, litiga con un uomo (Stewart) che ha impiegato un'ora per fare il pieno. Tornato a casa, si lascia convincere da Jay a portare tutta la famiglia al Toka-hana, un ristorante giapponese, dove due famiglie vengono messe insieme allo stesso tavolo. Quando il loro tavolo \u00e8 pronto, i Kyle si ritrovano con la famiglia di Stewart.\nIn troppi a tavola (pt.2).\nTrama.\nAl ristorante la serata non procede bene per i continui bisticci di Michael e Stewart per il litigio alla pompa di benzina. Quando i due si ritrovano anche in bagno, si scusano e fanno pace, per\u00f2, Michael rimane disgustato dal fatto che l'uomo non si sia lavato le mani dopo i suoi bisogni. Inizia cos\u00ec, al tavolo, un altro bisticcio e finisce che Micheal butta il proprietario del locale nella vasca dei pesci, per avergli messo in conto un sacco di roba mentre a Stewart ha offerto la cena. \nUscita a quattro.\nTitolo originale: \"Double Date\"\nTrama.\nClaire \u00e8 alle prese con il suo primo appuntamento: infatti Tony le ha chiesto di uscire. \nMichael accetta, ma ad una condizione: Janet e lui usciranno con loro. E Claire s'infuria e ci rimane male.\nSenza parole.\nTrama.\nDato che i genitori di Michael si parlano per interposta persona, e dato che stasera saranno a cena a casa dei Kyle, Janet convince Michael a dire loro qualcosa al riguardo.\nOcchi neri.\nTrama.\nMichael vuole combattere l'invecchiamento allenandosi a boxe. Mentre scherza riguardo a questo con Janet, quest'ultima si tira accidentalmente un pugno su un occhio. Successivamente Junior ascolta una conversazione telefonica tra Claire e Tony e, travisandone il significato, pensa che i due abbiano intenzione di copulare. Si allena assieme al padre a cui fa anche un occhio nero. Ma quando decide di sfidare Tony, ottiene solo un altro occhio nero e una figuraccia nello scoprire che la telefonata riguardava un allenamento di baseball. Claire lo ringrazia comunque per aver cercato di difendere il suo onore, come un bravo fratello maggiore.\nIl ritorno del muro.\nTrama.\nJanet allena la squadra in cui gioca Kady, ma ha un cos\u00ec esagerato spirito agonistico che Michael deve sostituirla. Cos\u00ec Janet infastidita decide di allenare una squadra avversaria con cui poi Michael e le ragazze si dovranno battere. A discapito delle prestazioni per\u00f2.\nRapporti di lavoro.\nTrama.\nJanet non ne pu\u00f2 pi\u00f9 di occuparsi sempre della casa e dei figli e riesce a convincere Michael a darle un lavoro nella sua ditta, ma il suo entusiasmo per questa nuova esperienza \u00e8 talmente forte da renderla invadente (s'impossessa in parte dell'ufficio di Michael e prende le decisioni al posto suo). Disperato, Michael si fa convincere da Junior a licenziare Janet, ma lei si arrabbia tanto. Alla fine Michael riesce a farsi perdonare e riassume Janet. Claire prova a regalare il suo vecchio pupazzo di E.T. a Kady, ma la piccola non lo vuole, fino a quando guarda il film insieme alla sorella e cambia idea.\nQuel gran genio di Junior Kyle.\nTrama.\nJanet e Michael rimangono stupiti quando vengono a sapere che Junior, da sempre considerato uno stupido, ha preso 1600 su 1600 al test di ammissione al college: per questo lo trattano come un \"genio incompreso\". Sfortunatamente, si \u00e8 trattato di un errore e quando Michael e Janet lo rivelano a Junior, il ragazzo ci rimane malissimo e pensa addirittura di lasciare la scuola, ma dimostrer\u00e0 di essere comunque intelligente dopo aver costruito da solo un difficile scivolo per Kady.\nL'impostore.\nTrama.\nI ragazzi stuzzicano Michael dicendogli che sta diventando vecchio. E Michael, per avere la rivincita, li sfida in una intrepida partita a Twister. Far\u00e0 finta di avere un dolore alla schiena e ne approfitter\u00e0 per rimanere a letto, servito e riverito. Ma non durer\u00e0 molto.\nCambiare look.\nTrama.\nConfrontandosi con una ex-compagna di scuola di Michael, ancora uno schianto nonostante abbia avuto pi\u00f9 figli di lei, Jay si sente inadeguata. Seguendo il consiglio di Claire, decide di cambiare look. Nella sua scuola, Junior entra nello spogliatoio delle ragazze per guardarle spogliarsi, ma al loro posto, guarder\u00e0 la loro grassa allenatrice.\nSerata al bowling.\nTrama.\nMichael, che avrebbe preferito restare a casa a guardare la boxe, viene trascinato al bowling. E chi incontra? Stuart Tyler. Ed \u00e8 lotta all'ultimo birillo.\nJunior prende la patente.\nTrama.\nJunior prende la patente, e chiede a Michael e a Janet di usare la loro auto, ma loro si fanno negare. In realt\u00e0, Michael aveva gi\u00e0 comprato un'auto moderna per il figlio, ma Junior comprer\u00e0 un vecchio catorcio. Alla fine, i due fanno pace, e Michael dice a Junior che sar\u00e0 suo socio per sempre, riuscendo ad aggiustare la vecchia auto.\nIntanto, Claire deve posare per una foto dell'annuario, ma le viene un terribile mal di denti e le si gonfia una guancia. Janet approfitta della situazione per far capire a sua figlia che non dovrebbe essere troppo vanitosa e che dovrebbe concentrarsi anche sul suo cervello e non solo sul suo corpo.\nL'anniversario (pt.1).\nTrama.\nJanet \u00e8 disperata perch\u00e9 sospetta che Michael si sia dimenticato del giorno del loro anniversario. Per questo chiede ai figli di scoprire qualcosa. Ma non sa che le sta preparando una sorpresa! Intanto Claire ha problemi di cuore.\nL'anniversario (pt.2).\nTrama.\nI sospetti di Janet continuano, ma alla fine tutto andr\u00e0 per il meglio e il marito le far\u00e0 una sorpresa che non si sarebbe mai aspettata, ovvero un secondo matrimonio, pi\u00f9 romantico rispetto al primo."}
{"id": "1384686", "revid": "123868034", "url": "https://it.wikipedia.org/wiki?curid=1384686", "title": "Episodi di Tutto in famiglia (terza stagione)", "text": "Andata in onda:\nI Kyle alle Hawaii (1).\nTrama.\nMichael, Jay e figli stanno per partire per una vacanza alle Hawaii. Tutti sono agitati e ci\u00f2 causa contrattempi e ritardi di ogni genere.\nI Kyle alle Hawaii (2).\nTrama.\nAlle Hawaii, Jay vorrebbe fare una vacanza culturale, gli altri invece vorrebbero rilassarsi. Claire si presenta in spiaggia con un normale bikini, ma il padre le ordina di comprarsi qualsiasi cosa che la copra e di mettere tutto in conto alla loro camera. Claire lo prende alla lettera e si d\u00e0 alle spese folli. Ma non tutto va storto. Junior, ad esempio, s'innamora di una grassa e gentile ragazza di nome Leylani e perde la verginit\u00e0 con lei.\nI Kyle alle Hawaii (3).\nTrama.\nLa vacanza \u00e8 finita, ma i problemi no: Jay si \u00e8 confusa sull'orario del volo, Junior vuole rimanere con la sua ragazza e Claire ha speso un patrimonio per acquistare ogni tipo di articoli al negozio dell'hotel. Come se non bastasse la piccola Kady ha perso la sua adorata bambola, la piccola Pippi.\nSamba story.\nTrama.\nJanet, annoiata perch\u00e9 insieme a Michael fa sempre le stesse cose, decide di seguire un corso di samba per coppie. Ma la gelosia non li aiuter\u00e0 durante le lezioni. Claire entra nella squadra delle cheerleader, ma \u00e8 chiaro a tutti, tranne a lei, che abbia ottenuto il posto solo perch\u00e9 \u00e8 carina, infatti \u00e8 imbranatissima. Quando Michael glielo fa notare, lei si dimostra indifferente.\nTecnicamente parlando.\nTrama.\nMichael si fa accompagnare dall'oculista da Junior in macchina, ma quando esce, pur non potendo vedere per qualche ora, scopre che Junior se n'\u00e8 andato. Una volta tornato a casa, Michael rimprovera il figlio per la sua irresponsabilit\u00e0 e lo minaccia che se gli mancher\u00e0 di rispetto per altre due volte, lo caccer\u00e0 di casa. Junior non gli crede e si gioca cos\u00ec il secondo richiamo. Janet trova il diario di Claire e lo legge, scoprendo il suo forte interesse per Tony e per qualcos'altro\u2026\nIl nuovo ragazzo di Claire.\nTrama.\nMichael cambia idea su Tony e dice alla figlia che \u00e8 un ragazzo in gamba. Per questo Claire lo lascia e si mette con un tipo poco affidabile. Michael fa di tutto per far s\u00ec che Claire e Tony tornino assieme. Intanto, Junior fa il ritratto di sua madre, ma a Janet non piace, cos\u00ec alla fine ne fa uno di Halle Berry e Janet lo apprezza come se fosse il suo.\nLa recita.\nTrama.\nJanet deve fare la regista della recita di Kady ma per il suo comportamento troppo duro coi bambini viene sostituita da Michael, il quale mette in scena Romeo &amp; Giulietta aggiungendo anche altri personaggi che piacciono ai bambini, come i ninja, gli squali, gli orchi ecc. Nonostante l'imbarazzo di Janet, lo spettacolo ottiene un buon successo.\nLa guerra dei Kyle.\nTrama.\nJunior, Claire e Kady litigano in continuazione. Michael e Janet fingono di litigare per dimostrare loro quanto \u00e8 sbagliato. Inoltre li riducono a loro servitori.\nLa zia Kelly.\nTrama.\nArriva la zia Kelly, sorella di Michael, che fa le feste a tutti i componenti della casa tranne che a Janet. Quest'ultima infatti non le sta per niente simpatica.\nJunior e le donne.\nTrama.\nMichael insegna a Junior come trattare le donne, ma il ragazzo finir\u00e0 per spezzare il cuore ad un'amica di Claire. A causa di un sogno bollente tra Michael e Janet Jackson, Janet \u00e8 molto arrabbiata con il marito, ma lui le fa capire che lei \u00e8 l'unica Janet che ama e le regala pure due biglietti per il concerto della popstar.\nJay l'artista.\nTrama.\n\u00c8 la settimana dell'arte e a casa Kyle tutti danno il loro contributo. Jay riscopre la sua passione per la pittura, Claire per la moda, Kady \"suona\" il pianoforte con il suo amichetto Franklin, Junior scrive poesie. Michael? Avr\u00e0 un bel po' di sorprese.\nTommy.\nTrama.\nDopo molti anni, torna a casa Kyle il miglior amico di Michael, Tommy. Quest'ultimo \u00e8 rimasto invalido dopo un incidente e Michael non riesce ad accettarlo, ma alla fine riuscir\u00e0 a farlo per rispetto nei confronti del suo amico. Kady ruba uno smalto per le unghie in un centro commerciale e fa ricadere la colpa su Claire, ma quest'ultima la convincer\u00e0 a dire la verit\u00e0 ai loro genitori, i quali decideranno di dare a Claire la possibilit\u00e0 di scegliere la punizione giusta per la sua sorellina, ovvero non essere pi\u00f9 trattata come una bambina piccola.\nUn amore perfetto.\nTrama.\nMichael e Janet, dopo aver frequentato un seminario, scoprono che la loro relazione non \u00e8 cos\u00ec solida come sembra. Ci penseranno i loro tre figli a fargli capire che non \u00e8 cos\u00ec.\nLa trib\u00f9 di Michael.\nTrama.\nMichael insegna a Kady e alle sue amichette la storia degli indiani d'America e anche grazie al loro aiuto, sorprende Claire che cerca di scappare con Tony.\nBlackout.\nTrama.\nUn blackout improvviso sorprende la famiglia Kyle che approfitta del buio per trascorrere un po' di tempo riunita. Junior \u00e8 ossessionato dal suo hobby di fare il nudista in camera sua, Claire si sta occupando di una bambola computerizzata per un compito scolastico e Kady, che sta cominciando a diventare una vera rompiscatole, \u00e8 spaventata dai Gremlins dopo aver visto il film con i genitori.\nL'uomo dell'anno.\nTrama.\nNon avendo vinto il premio come Piccolo Imprenditore dell'Anno, Michael pensa di non essere pi\u00f9 un uomo perfetto, ma Janet e i suoi figli gli fanno capire che per loro continua a rimanere sempre il numero uno.\nLa ragazza di Junior - 1\u00aa parte.\nTrama.\nJunior ha trovato una ragazza: Vanessa. La presenta ai propri genitori, ma Janet pensa che Vanessa non sia una ragazza seria. Una sera, dopo che Michael e Janet sono usciti per cena, Junior e Vanessa organizzano una serata romantica, ma vengono scoperti dai genitori di Junior nel proprio letto.\nLa ragazza di Junior - 2\u00aa parte.\nTrama.\nMichael e Janet sono infuriati con Junior. Michael decide addirittura di cacciare di casa il figlio, ma grazie all'intervento di Janet, \nJunior pu\u00f2 almeno dormire in una tenda in giardino. In seguito Vanessa parla con Janet, dimostrandole di essere sinceramente innamorata di Junior, e la donna riesce a convincere Michael a perdonare il figlio, permettendogli di dormire almeno nel garage, mentre la sua camera verr\u00e0 trasformata in una specie di sala giochi, soprannominata \"Il mondo di Michael\".\nLa giuria.\nTrama.\nMichael viene eletto come presidente della giuria in un processo e Janet come semplice membro. Lei \u00e8 l'unica donna e quindi viene sempre messa alla berlina dal presidente e dagli altri membri che giudicano colpevole l'imputato; ovviamente lei \u00e8 in disaccordo e viene presa in giro da tutti fino a quando Michael non sembra essere \"minacciato\" da un \"probabile amico\" dell'imputato in un negozio di videocassette, invece era un semplice assicuratore dall'accento \"siciliano\" che cercava di vendere un'assicurazione sulla vita facendo credere \"forzatamente\" a Michael di reputare innocente l'imputato.\nArriva il giudice.\nTrama.\nJunior e Claire trovano un portafoglio con dentro del denaro. Per quel denaro litigano e per decidere chi lo dovr\u00e0 prendere, Michael fa da giudice.\nIl permesso di guida di Claire.\nTrama.\nClaire pu\u00f2 finalmente guidare, ma Michael pensa che non sia ancora in grado perch\u00e9 \u00e8 troppo distratta.\nLa foto di Sharon.\nTrama.\nJay trova la foto della ex di Michael in mezzo a un vecchio libro e s'arrabbia. Arriver\u00e0 ad andare dallo psicologo perch\u00e9 si sente ferita. Intanto Franklin porta a casa Kyle la sorellina Aretha, che fa una gara di canto con Kady. Aretha sembra la pi\u00f9 brava, ma Franklin non \u00e8 dello stesso parere.\nAd ognuno il suo spazio.\nTrama.\nJanet vuole stare sempre con Michael. All'inizio \u00e8 poco petulante ma poi arriva ad essere troppo \"appiccicosa\" fino a quando Michael non fa di tutto per farla sentire a disagio come lui lo \u00e8 stato quando lei lo seguiva da tutte le parti (golf compreso) facendo sempre una sola cosa: parlare ad alta voce disturbando qualsiasi attivit\u00e0 di lui. Junior si fa aiutare da Franklin per scrivere un tema nella speranza di essere ammesso al college. Nonostante alcuni piccoli errori, Junior riesce a commuovere Kady e Franklin con parole profonde.\nLa teoria del Big Bang.\nTrama.\nClaire e Tony vogliono copulare, Jay e Michael non vogliono e fanno di tutto per far s\u00ec che cambino idea. Intanto, Junior si approfitta di Kady per poter giocare con le sue bambole.\nLa regina della festa.\nTrama.\nClaire \u00e8 stata invitata al ballo scolastico dal ragazzo pi\u00f9 carino della scuola. Partecipano anche Michael e Janet per controllarli. Ma Janet, che non ha partecipato al suo ballo scolastico, prende troppo seriamente quest'idea e si trucca e si veste in modo elegante esattamente come Claire fino ad essere eletta insieme a Michael coppia reale del ballo. Claire si arrabbia molto, ma Michael la convincer\u00e0 a perdonare sua madre. Junior continua a chiedere soldi a Michael per poter riparare la sua macchina, ma lui, aiutato anche dai suoi dipendenti, gli fa capire che deve cavarsela da solo.\nUn college per Junior - 1\u00aa parte.\nTrama.\nJunior rivela ai suoi genitori la sua decisione di andare al college per stare con Vanessa. Pur non essendo molto convinti, Michael e Janet cercano di aiutarlo. Claire e Kady sperano di ottenere pi\u00f9 attenzioni dai loro genitori dopo la partenza di Junior, ma poi si rendono conto che sentiranno tanto la sua mancanza.\nUn college per Junior - 2\u00aa parte.\nTrama.\nA Junior viene proposto di fare un viaggio di studio in Giappone, ma Michael e Jay rimangono scioccati dalla decisione del figlio di non fare il viaggio perch\u00e9 Vanessa ha scoperto di essere incinta."}
{"id": "1384687", "revid": "767487", "url": "https://it.wikipedia.org/wiki?curid=1384687", "title": "Ravi", "text": "Il Ravi (sanscrito: \u0930\u0935\u093f, punjabi: \u0a30\u0a3e\u0a35\u0a40, urdu: \u0631\u0627\u0648\u06cc) \u00e8 un fiume dell'India e del Pakistan. \u00c8 uno dei cinque fiumi che danno il nome alla regione del Punjab. Il Ravi era noto come \"Parushani\" o \"Iravati\" per gli Indiani nei tempi vedici e come \"Hydraotes\" per gli antichi Greci. Esso nasce tra le montagne dell'Himalaya nel distretto di Chamba dell'Himachal Pradesh seguendo un corso nord-occidentale. Volge a sud-ovest, vicino a Dalhousie, e scava poi una gola nella catena del Dhaola Dhar, entrando nella pianura del Punjab vicino a Madhopur. Scorre quindi per un tratto lungo la frontiera indo-pakistana prima di entrare nel Pakistan e di unirsi al fiume Chenab. La lunghezza totale del fiume Ravi \u00e8 di circa 720\u00a0km. Le sue acque sono assegnate all'India in base al Trattato delle acque dell'Indo tra India e Pakistan e al conseguente Progetto del Bacino dell'Indo. \u00c8 chiamato anche \"il fiume di Lahore\" in quanto quella grande citt\u00e0 \u00e8 situata sulla sua sponda orientale. Sulla sua sponda occidentale \u00e8 invece situata la famosa tomba di Jahangir.\nRig Veda.\nParte della battaglia dei dieci re narrata nei Rig Veda fu combattuta sul fiume Parushani, che secondo Y\u0101ska (\"Nirukta\", 9.26) corrisponde al fiume Iravati, cio\u00e8 al fiume Ravi nella regione del Punjab. Macdonell and Keith scrivono che \"il nome [Parusni] \u00e8 certamente quello del fiume pi\u00f9 tardi chiamato Ravi (Iravati)\"."}
{"id": "1384688", "revid": "2145799", "url": "https://it.wikipedia.org/wiki?curid=1384688", "title": "Episodi di Tutto in famiglia (quarta stagione)", "text": "La quarta stagione della serie televisiva Tutto in famiglia \u00e8 andata in onda in prima visione negli Stati Uniti dal 24 settembre 2003 al 26 maggio 2004. In Italia \u00e8 stata trasmessa dal 5 dicembre al 27 dicembre 2006."}
{"id": "1384690", "revid": "125463908", "url": "https://it.wikipedia.org/wiki?curid=1384690", "title": "Episodi di Tutto in famiglia (quinta stagione)", "text": "La quinta stagione della sitcom Tutto in famiglia \u00e8 andata in onda negli Stati Uniti dal 21 settembre 2004 al 17 maggio 2005 sul canale ABC. La serie non \u00e8 stata rinnovata per una sesta stagione per un indice basso di spettatori.\nIn Italia invece \u00e8 stata trasmessa dal 25 luglio 2005 al 17 ottobre 2005 su Fox Life, mentre in chiaro su Italia 1 dal 4 settembre 2006 al 6 ottobre 2006\nLa partita dei tuoi sogni - 1\u00aa parte.\nTrama.\nMichael sta per partecipare a \"la partita dei tuoi sogni\" ed \u00e8 ossessionato dalla sfida che terr\u00e0 con Michael Jordan, dalla quale crede di uscire vincitore. La manifestazione si tiene a Las Vegas e vi si reca anche tutta la famiglia. Arrivati in hotel, dopo incontri e inconvenienti, Michael trova la camera di Jordan...\nLa partita dei tuoi sogni - 2\u00aa parte.\nTrama.\nLa famiglia Kyle si \u00e8 ambientata bene a Las Vegas: Jay non vede l'ora di vincere alle slot machine e ai giochi d'azzardo e chiede a Franklyn una mano, anche se quest'ultimo non pu\u00f2 entrare nei casin\u00f2 per via dell'et\u00e0; Claire e Tony si vogliono sposare per poter fare sesso senza peccare, ma poi ci ripensano; Junior per vedere il mago lascia Kady con una \"baby sitter\" improvvisata e Michael, che ha rubato le scarpe di Michael Jordan, lo affronta e, nonostante la figuraccia subita, imparer\u00e0 qualcosa...\nIl corso di puericultura.\nTrama.\nJunior e Vanessa invitano i propri genitori a partecipare a un corso di puericultura per ricevere un certificato che dichiari che siano nonni in piena regola. Michael, al contrario degli altri non \u00e8 d'accordo sulle teorie del corso e finisce per essere espulso. Junior e Vanessa non gradiscono la cosa, ma Michael sapr\u00e0 prendersi cura del nipotino con ottimi risultati.\nRiunione di classe.\nTrama.\nJay \u00e8 ansiosa di rivedere tutti i suoi ex compagni di classe, coi quali ha organizzato un'uscita, ma al contrario Michael \u00e8 indifferente e non vuole di certo vedere Bobby Shaw, ex di Jay e suo nemico. Franklin cura la mano ferita di Calvin e quest'ultimo, per sdebitarsi, lo aiuta a difendersi da un gruppo di bulletti.\nIl bambino magico.\nTrama.\nJunior non sopporta pi\u00f9 il bambino che, oltre a essere impegnativo, non lo fa dormire. Michael decide di usare il trucco del bambino magico per far capire al figlio quanto il bambino sia speciale, ma Junior diventa fin troppo intelligente e presuntuoso. Kady ricatta Claire perch\u00e9 non faccia la spia riguardo alle sue uscite segrete con Tony.\nFaccia da poker.\nTrama.\n\u00c8 la serata del poker a casa Kyle e tutti i maschi della famiglia si riuniscono per giocare, nel frattempo passa Jay e Junior le chiede se si vuole unire a loro, quest'ultima accetta, ma gli altri non sono affatto contenti. Michael decide di vendicarsi interferendo con gli hobby della moglie, come il gruppo di lettura. Kady \u00e8 gelosa delle numerose attenzioni della famiglia per il nipotino Junior-Junior, ma quando rimane da sola con lui, finisce per affezionarsi.\nLa proposta.\nTrama.\nJunior vuole fare a Vanessa la sua proposta di matrimonio, ma ogni volta che sta per dichiararsi viene interrotto da qualcuno o qualcosa. Intanto Michael e Janet si preparano alla sfida di canto tra loro che si terr\u00e0 in un locale.\nIl ristorante di Jay.\nTrama.\nJay ha deciso di aprire un ristorante, Michael \u00e8 riluttante al riguardo e crede che sar\u00e0 un fiasco, ma Janet \u00e8 lanciata e una volta convinti i ragazzi non rimane che aprire i battenti. Il Ristorante \"Jay's Soul Kitchen\" dovr\u00e0 fronteggiare il ristorante cinese di fronte che vanta numerose vittorie contro altri ristoranti in una sfida alla pubblicit\u00e0 e alla convenienza.\nIl ritorno di Bobby Shaw.\nTrama.\nJunior viene raggirato da Bobby Shaw, storico nemico di Michael, che gli fa firmare un contratto nel quale viene espresso che Junior \u00e8 legato a Bobby e per ogni dollaro guadagnato dal figlio di Michael, Bobby ne avr\u00e0 due. Ci penser\u00e0 Michael a sfidare Bobby e a salvare il figlio. Janet propone a Claire di frequentare insieme il corso di yoga, ma poi s'ingelosisce a causa del feeling che si crea tra la figlia e l'affascinante istruttore.\nIl matrimonio.\nTrama.\nJunior e Vanessa, prossimi al matrimonio, accettano l'offerta di Michael e Jay, che si propongono per organizzarlo; ma i due coniugi si lasciano prendere un tantino la mano e Junior e Vanessa decidono di fare per conto proprio.\nOgni desiderio \u00e8 un ordine.\nTrama.\nJay sostiene che Michael non le dedica pi\u00f9 tutte le attenzioni come una volta e, vedendo come \u00e8 gentile Junior con Vanessa, si arrabbia col marito. Allora Michael decide di punire la moglie soffocandola di attenzioni. Franklin \u00e8 in crisi a causa della sua bassa statura, ma Kady gli fa capire che lei gli vuole bene cos\u00ec com'\u00e8.\nLo chiamavano El Goleador.\nTrama.\nVanessa compra a Junior un calcio balilla. Quest'ultimo, dopo averla battuta, continua a rinfacciarglielo. Michael decide di sfidare il figlio per ridimensionarlo e vince, ma quest'ultimo comincia a comportarsi come il figlio e arriva a pensare solamente al biliardino.\nL'Esame di psicologia.\nTrama.\nL'esame si avvicina e Jay si sta facendo in quattro per studiare, ma \u00e8 convinta che il professore ce l'abbia con lei per una cosa che ha detto. Michael decide di aiutarla a studiare attraverso la \"viskyleogia\", un metodo ideato da Michael, ma l'esame \u00e8 un fiasco e Jay prende \"F\". Michael dovr\u00e0 rimediare al suo errore. Kady diventa gelosa di una sua amica intelligente come Franklin che lega molto con lui, cos\u00ec comincia a comportarsi anche lei come una secchiona indossando persino un paio di enormi occhiali, ma Franklin la rassicura che le vuole bene cos\u00ec com'\u00e8.\nIl Giorno dell'Amata.\nTrama.\nJay si inventa una festa \"dell'amata\", alla quale aderiscono tutte le femmine della famiglia, per estorcere a Michael qualche diamante. Poco dopo quando Michael la chiama al telefono lei si comporta sgarbatamente e lui decide di adottare una tecnica per sapere cosa regalarle, che spiegher\u00e0 anche agli altri maschi della famiglia. Alla fine, per\u00f2, Janet sar\u00e0 l'unica a non ricevere dei diamanti e quando Tony le spiega il trucco di Michael, si arrabbia tantissimo e rinfaccia al marito tutti i sacrifici che ha fatto per lui.\nIl silenzio \u00e8 d'oro.\nTrama.\nJay sta per partire e recarsi a un ritiro di meditazione, e Michael, contento che se ne vada per un po', fa finta che gli dispiaccia che la moglie stia per partire, ma quest'ultima prenota anche per lui. Giunti a destinazione, Michael non fa altro che combinare disastri: cerca di entrare nel cottage di Jay per dormire con lei, ruba cibo durante l'ora di pranzo, uccide una mosca e infine rompe il voto di silenzio (per colpa di sua moglie) che Body, la guida del ritiro, aveva fatto promettere a lui e a tutti gli altri. Per tutte le sciocchezze di Michael, lui \u00e8 Jay vengono cacciati da Body (poich\u00e9 tutte le cose che Micheal ha fatto erano contro la promessa che ha fatto e Jay, per via del marito, ha avuto uno scatto di rabbia, rompendo il voto del silenzio).\nVacanze alle Bahamas - 1\u00aa parte.\nTrama.\nI Kyle sono in vacanza alle Bahamas. Michael ha intenzione di rilassarsi, ma incontra un suo amico, Jimmy, decisamente appiccicoso e invadente, tant'\u00e8 che Michael gli dice di lasciarli stare. Intanto Claire si ubriaca, Franklyn deve fare i conti col suo nemico e Junior litiga con Vanessa perch\u00e9 \u00e8 stufo delle sue responsabilit\u00e0 di marito e padre.\nVacanze alle Bahamas - 2\u00aa parte.\nMike e Jay sono rimasti in un'isola deserta dove ogni notte si alza la marea ma scoprono di non essere da soli. Junior scopre che il suo nuovo amico Dave \u00e8 gay e cos\u00ec chiede scusa a Vanessa per averla lasciata sola con il bambino.\nLa ristrutturazione.\nTrama.\nJay spinge Michael a ristrutturare il garage in modo che sia pi\u00f9 confortevole per Junior, Vanessa e il bambino. Mike, invece che chiamare un architetto, decide di fare tutto da solo col figlio, dopo settimane di lavoro il garage \u00e8 ultimato ed \u00e8 bellissimo, ma se lo prender\u00e0 lui, mente Junior, Vanessa e il bambino andranno a stare nella vecchia stanza di Junior. Kady copia una lettera d'amore da Claire, ma si scoprir\u00e0 che non \u00e8 l'unica della famiglia ad averlo fatto.\nMichael va in palestra.\nTrama.\nMichael e Janet sono in un negozio di elettrodomestici quando incontrano un loro vecchio compagno del college, che \u00e8 in gran forma, e fa pesare, con l'aiuto di Jay, il fatto che Mike si sia un po' indebolito a livello fisico. Michael decide di cominciare a frequentare la palestra per tornare in forma, ma volendo fare le stesse cose che fa il suo ex-compagno, finisce per farsi troppo male. Claire e Junior convincono la madre a smettere di criticare Michael e Janet gli dice di amarlo cos\u00ec com'\u00e8.\nLa separazione.\nTrama.\nJanet cerca di convincere Michael ad aderire a una astinenza dal sesso per sei mesi che consiglia il libro che sta leggendo, in modo da provocare un \"tifone\" al momento del termine dell'astinenza. Mike, ovviamente, non \u00e8 d'accordo e invidia molto Junior dato che Vanessa vuole sempre fare sesso, anche se Junior \u00e8 esausto.\nI fumetti di Junior.\nTrama.\nIl fumetto di Junior sta avendo molto successo e quest'ultimo viene contattato da un canale televisivo per trasmettere \"Tutto in Famiglia\" (il fumetto di Junior). Mike decide di accompagnare il figlio all'incontro con il responsabile del canale, ma Mike, avido, chiede cifre enormi e la societ\u00e0 rifiuta Junior. Sentendosi in colpa per ci\u00f2 che ha fatto, cercher\u00e0 di rimediare. Tony \u00e8 disperato perch\u00e9 Claire si sta stufando della loro relazione monotona, ma grazie all'incoraggiamento di Franklin, riesce a riconquistarla con un appassionato bacio.\nIl sandwich di Michael.\nTrama.\nJay vuole andare a vedere i fiori di campo con Michael, ma quest'ultimo non ne ha voglia. Intanto, un amico fa sapere a Mike che si \u00e8 liberato un posto per andare a giocare a golf, tutto pagato anche se ha poco tempo per prepararsi, ma gli si pone davanti qualsiasi tipo di contrattempo possibile.\nUna laurea sofferta.\nTrama.\nJanet sta per laurearsi, ma le capitano tutte le sfortune possibili e immaginabili, rendendo un disastro ogni cosa che fa o che fanno gli altri e quando ritira il diploma, ha il tocco e la toga ristretti, i capelli disordinati, la faccia rovinata da una crema per i cadaveri e un occhio nero ricevuto per sbaglio da Michael. Franklin commette l'errore di dare della \"grassa\" a Kady a causa della sua forte sincerit\u00e0, ma poi riesce a fare pace con lei.\nIl colpo grosso di Michael.\nTrama.\nMichael \u00e8 in trattativa con una societ\u00e0 per vendere la \"Kyle trasporti\" ed \u00e8 contento perch\u00e9 finalmente potr\u00e0 passare un po' di tempo col nipotino a casa, ma quando sembra tutto fatto, la societ\u00e0 compratrice fallisce e Mike ci rimane male, ma ecco che spunta una sua vecchia conoscenza.\nIl record.\nTrama.\nMichael e famiglia si apprestano a partire per il Gran Canyon a bordo di un camper. Sembra tutto normale, se non fosse per il fatto che Mike ha affittato quel camper per battere il record \"Connecticut-Canyon\" in meno di 37 ore, senza informarne la famiglia.\nLa vasectomia.\nTrama.\nJay, dopo aver letto un articolo sul giornale di una donna di 67 anni rimasta incinta, chiede a Mike di sottoporsi alla vasectomia, per evitare ulteriori gravidanze, ma quest'ultimo \u00e8 assolutamente spaventato e contrario all'idea. Mike si lascia convincere, ma una volta arrivato all'ospedale scappa impaurito; tornato a casa dice a Jay che si \u00e8 sottoposto all'intervento. Intanto Tony chiede a Claire un cappello, cos\u00ec che Dio possa vederlo, mentre Junior insegna a Vanessa una ninna nanna bizzarra per far dormire il piccolo Junior-Junior. Quando Jay e Mike stanno per fare l'amore lui si spaventa e le racconta tutto cos\u00ec Jay prende un appuntamento dal medico per farsi chiudere le tube. Dopo la visita di controllo Jay dice a Mike di non potersi sottoporre all'intervento perch\u00e9 \u00e8 incinta."}
{"id": "1384693", "revid": "56620", "url": "https://it.wikipedia.org/wiki?curid=1384693", "title": "Fran\u00e7ois de la Rochefoucauld", "text": ""}
{"id": "1384695", "revid": "1305772", "url": "https://it.wikipedia.org/wiki?curid=1384695", "title": "Fran\u00e7ois de La Rochefoucauld", "text": "Col nome Fran\u00e7ois de La Rochefoucauld ricordiamo quattro personaggi:"}
{"id": "1384697", "revid": "33689", "url": "https://it.wikipedia.org/wiki?curid=1384697", "title": "Mario party 5", "text": ""}
{"id": "1384698", "revid": "767487", "url": "https://it.wikipedia.org/wiki?curid=1384698", "title": "Negra\u0219i", "text": "Negra\u0219i \u00e8 un comune della Romania di 2.570 abitanti, ubicato nel distretto di Arge\u0219, nella regione storica della Muntenia."}
{"id": "1384699", "revid": "287204", "url": "https://it.wikipedia.org/wiki?curid=1384699", "title": "Negrasi", "text": ""}
{"id": "1384713", "revid": "3732", "url": "https://it.wikipedia.org/wiki?curid=1384713", "title": "Tondo (carattere)", "text": "Il tondo (definito anche come \"scrittura rotonda\") \u00e8 il tipo di carattere in cui l'asse di ogni lettera \u00e8 perpendicolare alla linea di base.\nIl tondo pu\u00f2 essere di tre gradi: maiuscolo, maiuscoletto e minuscolo. In francese \u00e8 chiamato \"romain\", in inglese \"Roman\" mentre in tedesco \u00e8 reso col termine \"aufrecht\" (\"diritto\").\nStoria.\nFu elaborato in Italia tra il 1465 e il 1467 da Conrad Sweynheym e Arnold Pannartz, i due monaci che introdussero la stampa a caratteri mobili nella penisola. Qui, dove non venivano usati i caratteri gotici, furono creati dei caratteri ispirati alla scrittura manoscritta umanistica. Dapprima fu adottato come modello la scrittura romana copiata da Alcuino (1465) con caratteri maiuscoli; nel 1467 i due tipografi introdussero anche il minuscolo, prendendo a modello il carattere umanistico utilizzato dagli amanuensi loro contemporanei. Il primo libro stampato con questo stile furono le \"Epistole\" di Cicerone (Roma, 1467). A Venezia Giovanni da Spira lo perfezion\u00f2 (1469). Nicolas Jenson, sempre nella citt\u00e0 lagunare, diede la sistemazione definitiva del tondo.\nTra i caratteri che riprendono lo stile tondo attualmente diffusi sono inclusi: Bembo, Baskerville, Caslon, Bodoni, Times New Roman e Garamond. Negli altri paesi europei il carattere tondo \u00e8 chiamato \"romano\" (ad esempio, \"romain\" in Francia, \"roman\" in Gran Bretagna)."}
{"id": "1384715", "revid": "339392", "url": "https://it.wikipedia.org/wiki?curid=1384715", "title": "Scrittura romana", "text": ""}
{"id": "1384717", "revid": "767487", "url": "https://it.wikipedia.org/wiki?curid=1384717", "title": "Nuc\u0219oara", "text": "Nuc\u0219oara \u00e8 un comune della Romania di 1.562 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di quattro villaggi: Gruiu, Nuc\u0219oara, Sboghi\u021be\u0219ti, Slatina."}
{"id": "1384719", "revid": "287204", "url": "https://it.wikipedia.org/wiki?curid=1384719", "title": "Nucsoara", "text": ""}
{"id": "1384720", "revid": "120359721", "url": "https://it.wikipedia.org/wiki?curid=1384720", "title": "Stampatello", "text": ""}
{"id": "1384726", "revid": "1305772", "url": "https://it.wikipedia.org/wiki?curid=1384726", "title": "Oarja", "text": "Oarja \u00e8 un comune della Romania di 2.892 abitanti, ubicato nel distretto di Arge\u0219, nella regione storica della Muntenia.\nIl comune \u00e8 formato dall'unione di 2 villaggi: Ceau\u0219e\u0219ti e Oarja."}
{"id": "1384743", "revid": "287204", "url": "https://it.wikipedia.org/wiki?curid=1384743", "title": "El Toro Loco", "text": "El Toro Loco (\"Il toro pazzo\") \u00e8 un team di monster truck che gareggia nella serie \"USHRA Monster Jam\" correndo con vari \"monster truck driver\".\nI truck sono riconoscibili dalle corna sul tetto, da non confondere con Bulldozer, a loro molto simile.\nNel 2004, El Toro Loco ha guadagnato il primo posto nel \"Monster Jam World Finals\", (sezione freestyle) insieme a MADUSA e Maximum Destruction, distruggendosi quasi completamente dopo lo scontro con un muro."}
{"id": "1384745", "revid": "599013", "url": "https://it.wikipedia.org/wiki?curid=1384745", "title": "Pietro\u0219ani", "text": "Il toponimo Pietro\u0219ani pu\u00f2 riferirsi a due diversi comuni della Romania:"}
{"id": "1384748", "revid": "21880", "url": "https://it.wikipedia.org/wiki?curid=1384748", "title": "Diamante di Gould", "text": ""}
{"id": "1384751", "revid": "123648992", "url": "https://it.wikipedia.org/wiki?curid=1384751", "title": "Giulio Rinaldi", "text": "Biografia.\nCarriera da dilettante.\nGiulio Rinaldi si avvicin\u00f2 all'attivit\u00e0 pugilistica nel 1954, alternandola a quella di pescatore e di scaricatore di casse di pesce nel porto di Anzio. \nConquist\u00f2 la medaglia d'argento ai campionati italiani del 1956, tra i pesi medi. Rappresent\u00f2 l'Italia alle Olimpiadi di Melbourne, nella stessa categoria (+75 kg.), vincendo ai punti al primo turno con il danese Christian Jens Andersen. Ai quarti di finale, non riuscendo a rientrare nel peso, fu costretto al forfait contro il sovietico Gennadij \u0160atkov, che poi vincer\u00e0 la medaglia d'oro.\nCarriera da professionista.\nPass\u00f2 al professionismo nella scuderia del manager romano Gigi Proietti. Ormai mediomassimo a tutti gli effetti, esord\u00ec vittoriosamente il 23 marzo 1957 contro Giuliano Bianchi. \nConquist\u00f2 il titolo italiano della categoria l'8 marzo 1960 battendo al Palazzetto dello Sport di Roma Santo Amonti. Il bresciano and\u00f2 subito al tappeto al primo round, battendo la testa. Si rialz\u00f2 al conteggio di sei ma fu ancora atterrato nel finale di ripresa, per essere salvato dal gong. Il Ko definitivo si ebbe a 2'30\u201d dall'inizio del secondo round.\nIl 29 ottobre 1960, al Palazzo dello Sport di Roma, Rinaldi incontr\u00f2 uno pi\u00f9 grandi mediomassimi di tutti i tempi, Archie Moore campione mondiale in carica, in un match non valido per il titolo. Inaspettatamente ma meritatamente, Rinaldi vinse ai punti in 10 round. Inflisse a Moore perfino un conteggio in piedi sino all'otto, nell'ultimo round. \nOtto mesi pi\u00f9 tardi il pugile di Anzio ottenne la chance per il titolo mondiale dei mediomassimi contro lo stesso Moore. Lo statunitense, in possesso di uno \"status\" che oggi si direbbe \"lineare\", era per\u00f2 riconosciuto Campione del mondo soltanto dalla Commissione Atletica dello Stato di New York e non dall'ABA, essendo passati quasi due anni dalla sua ultima difesa del titolo. Il 10 giugno 1961, al Madison Square Garden di New York, Rinaldi non segu\u00ec i consigli del suo manager Proietti e attacc\u00f2 a testa bassa contro il quarantaquattrenne (o quarantaseienne) campione. Moore, dall'alto della sua immensa esperienza, ebbe buon gioco a colpirlo d'incontro e seppe infliggergli una severissima sconfitta ai punti: otto le riprese di vantaggio, secondo l'arbitro Ruby Goldstein; sette secondo un giudice e quattro secondo l'altro.\nL'anziate fu comunque designato per l'assegnazione del titolo europeo dei mediomassimi, lasciato vacante dal tedesco Erich Sch\u00f6ppner. Il 28 settembre 1962, al Palazzo dello Sport di Roma, sal\u00ec sul trono continentale battendo ai punti lo scozzese Chic Calderwood. Il britannico, che si fregiava del titolo di Campione del Commonwealth, poteva vantare un allungo superiore. Al primo round, Rinaldi finisce a terra con un ginocchio per un secco gancio sinistro dell'avversario. Poi inizi\u00f2 la sua opera di demolizione dalla corta distanza, pur subendo una ferita al sopracciglio sinistro nel quinto round. Al 15\u00ba round tutto il pubblico era in piedi a incitare il suo beniamino per poi accogliere con un urlo incredibile la lettura del verdetto favorevole all'italiano. \nIl 14 dicembre dello stesso anno costrinse al pari il trentaquattrenne Bobo Olson ex campione mondiale dei pesi medi che, in passato, aveva anch'egli sfidato Moore, per la corona mondiale dei mediomassimi.\nRinaldi mantenne poi il titolo europeo battendo allo Stadio Flaminio di Roma l'ex detentore Erich Sch\u00f6ppner. Il tedesco cap\u00ec subito di essere inferiore e cominci\u00f2 a esibire il suo repertorio di scorrettezze. Rinaldi stavolta non abbocc\u00f2 alla \"bagarre\", continuando a perseguire la sua solita azione demolitoria per quasi tutto il match. Il verdetto ai punti in quindici riprese fu incontestabile.. \nIl 4 aprile 1964 a Dortmund Rinaldi perse incomprensibilmente il titolo contro il tedesco Gustav Scholz per squalifica alla nona ripresa. Scholz non si era rialzato dallo sgabello all'inizio del nono round. L'arbitro, anzich\u00e9 assegnare la vittoria a Rinaldi per abbandono, lo squalific\u00f2 asserendo che, nella seconda ripresa, aveva colpito ai reni il suo avversario. Fatto sta che Scholz, dopo il match, annunci\u00f2 il suo ritiro dalla boxe.\nRinaldi pot\u00e9 quindi riconquistare il titolo europeo, resosi vacante, l'8 luglio 1965, a Roma, battendo Klaus Peter Gumpert, per Kot al tredicesimo round. Lo perse definitivamente l'11 marzo 1966, sconfitto ai punti dal pi\u00f9 tattico Piero Del Papa. Di fronte al pubblico del Palasport, tutto a favore del detentore, Del Papa riusc\u00ec a imbrigliare l'anziate, costringendolo alla corta distanza, che gli era pi\u00f9 congegnale. \nIl 2 settembre dello stesso anno, Rinaldi pareggi\u00f2 a Berlino con il temibile J\u00fcrgen Blin e il 2 dicembre, a Roma, sub\u00ec un verdetto di no contest con Giulio Saraudi. \nRiguadagn\u00f2 il titolo italiano, battendo ad Anzio per squalifica Gianfranco Macchia, il 22 agosto 1970. Lo perse nuovamente due mesi dopo, alla prima difesa, contro il ventiquattrenne ed ancora imbattuto Domenico Adinolfi. L'anziate era salito sul ring ormai demotivato, tutto il contrario del giovane avversario. Dopo quattro riprese, lo sfidante era gi\u00e0 nettamente in vantaggio ai punti. Mise l'avversario in ginocchio al quinto round e questi assistette al conteggio incapace a rialzarsi forse pi\u00f9 mentalmente che per motivi tecnici. Il match, vissuto come una guerra tra paesi rivali (la Ceccano di Adinolfi contro l'Anzio di Rinaldi) ebbe un epilogo di insinuazioni relative a presunti \"aiuti chimici\" utilizzati dal vincitore. Vi fu anche un'inchiesta della FIP che non port\u00f2 a nessun risultato. In ogni caso, dopo questa sconfitta per KO Rinaldi, ormai trentacinquenne, appese i guantoni al chiodo.\nCarriera cinematografica.\nDopo il ritiro, Rinaldi apr\u00ec una pescheria ad Anzio ma la sua personalit\u00e0 e presenza fisica venne notata anche nell'ambito cinematografico. A tal proposito partecip\u00f2 alla realizzazione di alcuni film in veste di attore caratterista. Tra le altre, nel film I due assi del guantone, interpret\u00f2 la parte dell'avversario di Franco Franchi.\n\u00c8 scomparso nel 2011 all'et\u00e0 di 76 anni"}
{"id": "1384752", "revid": "767487", "url": "https://it.wikipedia.org/wiki?curid=1384752", "title": "Pietro\u0219ani (Arge\u0219)", "text": "Pietro\u0219ani \u00e8 un comune della Romania di 5.967 abitanti, ubicato nel distretto di Arge\u0219, nella regione storica della Muntenia."}
{"id": "1384771", "revid": "767487", "url": "https://it.wikipedia.org/wiki?curid=1384771", "title": "Poiana Lacului", "text": "Poiana Lacului \u00e8 un comune della Romania di 6.819 abitanti, ubicato nel distretto di Arge\u0219, nella regione storica della Muntenia."}
{"id": "1384775", "revid": "106908", "url": "https://it.wikipedia.org/wiki?curid=1384775", "title": "Salm", "text": "Salm fu il nome di una serie di contee e principati storici situati nell'attuale Germania, Belgio, Lussemburgo e Francia.\nStoria.\nOrigini.\nLa contea di Salm sorse nel X sec. a Vielsalm, nelle Ardenne, regione dell'attuale Belgio. Essa era retta dal ramo collaterale della casata di Lussemburgo, detta appunto casato di Salm.\nNel 1165, venne diviso nelle contee del Basso Salm, nelle Ardenne, situate in Belgio e Lussemburgo, e dell'Alto Salm, situato nelle montagne dei Vosgi, nell'attuale Francia.\nBasso Salm.\nI conti del Basso Salm iniziarono la propria esistenza nel 1416, e la contea venne ereditata dalla Casata di Reifferscheid-Dyck. Nel 1628 la contea venne elevata al rango di altgraviato, e il feudo prese il nome di Altgraviato di Salm-Reifferscheid.\nNel 1639 l'Altgraviato venne diviso in Salm-Reifferscheid-Bedburg, a nord-ovest di Colonia, e in Salm-Reifferscheid-Dyck, presso Neuss.\nSalm-Reifferscheid-Bedburg.\nNel 1734 l'Altgraviato di Salm-Reifferscheid-Bedburg venne diviso in tre parti: se stesso, l'Altgraviato di Salm-Reifferscheid-Raitz, originatosi dalla divisione della Boemia, e l'Altgraviato di Salm-Reifferscheid-Hainsbach dall'originale Altgraviato.\nNel 1803 il pi\u00f9 piccolo Altgraviato di Salm-Reifferscheid-Bedburg prese il nome di Altgraviato di Salm-Reifferscheid-Krautheim. Nel 1804 venne elevato a principato, ed esistette sino al 1806, quando venne sciolto.\nSalm-Reifferscheid-Dyck.\nLa contea venne sciolta e l'estinzione della famiglia avvenne nel 1888.\nAlto Salm.\nNel 1246 la Contea dell'Alto Salm venne divisa e prese vita il Salm-Blankenburg.\nNel 1431 la Contea dell'Alto Salm venne nuovamente divisa dando origine alla Contea di Salm-Badenweiler.\nLa Contea di Salm venne ereditata dai Wild- e Renegravi nel 1475, che chiamarono il loro feudo Wild- e Renegraviato dell'Alto Salm.\nNel 1499 il Wild- e Renegraviato di Salm venne diviso in due entit\u00e0 separate: il Wild- e Renegraviato di Salm-Kyrburg e il Wild- e Renegraviato di Salm-Dhaun.\nSalm-Blankenburg.\nLa linea della contea si estinse nel 1506 e i territori vennero ereditati dal Casato di Lorena.\nSalm-Badenweiler.\nNel 1520 la Contea di Salm-Badenweiler venne divisa e la Contea di Salm-Neuburg inizi\u00f2 la propria esistenza. Nel 1653 il feudo venne ereditato dalla casata austriaca dei Sinzendorf, ma la casata di Salm si serv\u00ec di questo titolo sino al 1784, quando mor\u00ec l'ultimo conte.\nLa Contea venne annessa alla Lorena dal 1600 al 1608, quando entr\u00f2 nel patrimonio famigliare. Nel 1670 il territorio venne definitivamente annesso alla Francia.\nSalm-Kyrburg.\nNel 1607 il Wild- e Renegraviato di Salm-Kyrburg venne diviso in tre parti dividendo il Wild- e Renegraviato di Salm-M\u00f6rchingen e il Wild- e Renegraviato di Salm-Tronecken dall'originario Wild- e Renegraviato. Nel 1637 il conte di Salm-Tronecken mor\u00ec e i suoi territori vennero affidati ad un personaggio sconosciuto alle cronache. Nel 1681, alla morte dell'ultimo conte di Salm-Kyrburg, i suoi territori passarono al Salm-M\u00f6rchingen.\nNel 1688 l'ultimo conte di Salm-M\u00f6rchingen mor\u00ec e i suoi territori vennero affidati ad un personaggio sconosciuto alle cronache.\nNel 1743 venne ricreato un possedimento completamente nuovo che prese il nome di Salm-Kyrburg, il Principato di Salm-Kyrburg. Esso venne momentaneamente annesso alla Francia nel 1811, da cui si separ\u00f2 nel 1813, ma la famiglia di Salm continu\u00f2 a fregiarsi del titolo di questa contea. Venne ereditata dalla casata di Salm-Salm nel 1905.\nSalm-Dhaun.\nNel 1561 il Wild-e Renegraviato di Salm-Neuweiler e il Wild- e Renegraviato di Salm-Grumbach vennero divisi dal Salm-Dhaun.\nNel 1697 il Wild- e Renegraviato di Salm-P\u00fcttlingen venne diviso dal Salm-Dhaun.\nNel 1748 la linea di Salm-Dhaun si estinse e i suoi territori passarono al ramo di Salm-P\u00fcttlingen.\nSalm-P\u00fcttlingen.\nLa linea di Salm-P\u00fcttlingen si estinse nel 1750 e i loro territori passarono ad una dinastia sconosciuta alle cronache.\nSalm-Neuweiler.\nNel 1610 il Wild- e Renegraviato di Salm-Salm venne diviso dal Salm-Neuweiler. Venne elevato a principato con il Salm-Salm nel 1623.\nNel 1803, quando il vescovato di M\u00fcnster venne secolarizzato, parte dei suoi territori venne assegnata ai principi di Salm-Salm. Questo nuovo principato di Salm-Salm, comprendeva l'area attorno a Borken, Ahaus e Bocholt, ed era membro della Confederazione del Reno. Nel 1810 venne annesso dalla Francia, come parte del dipartimento imperiale di Lippe. Dopo la sconfitta di Napoleone nel 1815, venne dato alla Prussia. La famiglia continua a esistere tutt'oggi.\nNel 1696 Salm-Neuweiler venne divisa in due parti, il Wild- e Renegraviato di Salm-Leuze e nel Wild- e Renegraviato di Salm-Hoogstraten. Le loro terre vennero incorporate nel Belgio. Le linee si estinsero nel 1887 e nel 1886.\nSalm-Grumbach.\nNel 1668 il Wild- e Renegraviato di Rheingrafenstein-Grenzweiler venne diviso dal Salm-Grumbach. In seguito venne incorporato alla Prussia. La linea della famiglia si estinse nel 1819.\nNel 1803 Salm-Grumbach venne annessa alla Francia. I conti di Salm-Grumbach ricevettero il Principato di Salm-Horstmar come ricompensa nel 1803. Venne diviso nel 1813. La famiglia vendette poi i propri titoli al Salm-Salm nel 1892."}
{"id": "1384778", "revid": "72129", "url": "https://it.wikipedia.org/wiki?curid=1384778", "title": "Ezzelino III", "text": ""}
{"id": "1384782", "revid": "1805885", "url": "https://it.wikipedia.org/wiki?curid=1384782", "title": "Premio Italo Calvino", "text": "Il premio Italo Calvino, destinato agli scrittori esordienti inediti, \u00e8 stato fondato a Torino nel 1985, poco dopo la morte di Italo Calvino, dall'antropologa Delia Frigessi e da un gruppo di estimatori e di amici dello scrittore tra cui Natalia Ginzburg, Norberto Bobbio, Lalla Romano, Cesare Segre, Massimo Mila e altri ancora.\nStoria.\nIl premio \u00e8 nato con l'intento di scoprire nuovi autori in pieno spirito calviniano che aveva lavorato molti anni per la casa editrice Einaudi come talent scout (vedi l'opera \"I libri degli altri\" e la scoperta di scrittori quali Andrea De Carlo).\nNella sua missione di promozione di opere inedite si \u00e8 avvalso nel corso degli anni della collaborazione della rivista L'Indice dei libri del mese.\nIl prestigio del premio Italo Calvino si \u00e8 affermato anche grazie alle giurie, da sempre costituite da personalit\u00e0 tra le pi\u00f9 rappresentative della scena culturale italiana. Ne hanno fatto parte, tra gli altri: Cesare Segre, Cesare Cases, Ginevra Bompiani, Edoardo Sanguineti, Gian Luigi Beccaria, Luciano Berio, Antonio Moresco, Filippo La Porta, Tiziano Scarpa, Silvia Ballestra, Carlo Lucarelli, Antonio Scurati, Vincenzo Consolo, Maria Corti, Franco Fortini, Cesare Garboli, Giulio Ferroni, Marco Missiroli, Vanni Santoni, Chiara Valerio.\nFin dai primi anni vincitori, finalisti e menzionati hanno ricevuto grande interesse da parte delle case editrici italiane, ottenendo spesso la pubblicazione."}
{"id": "1384784", "revid": "119162661", "url": "https://it.wikipedia.org/wiki?curid=1384784", "title": "Linear timecode", "text": "Il timecode longitudinale (detto anche lineare o LTC) codifica il timecode SMPTE come segnale audio con codifica Manchester-Biphase. Questo segnale audio pu\u00f2 essere normalmente registrato su una normale traccia magnetica di un videoregistratore o di un registratore audio. Ogni fotogramma termina con una \"parola di sincronizzazione\" che ha una relazione di sincronia speciale, predefinita per ogni tipo di contenuto televisivo o cinematografico.\nUno speciale bit all'interno del timecode, il \"biphase mark correction\", assicura che ci sia un numero pari di transizioni in ogni gruppo valido di dati.\nSe riprodotto come segnale audio, il timecode longitudinale ha un caratteristico rumore pulsante ed \u00e8 stato anche impiegato come effetto speciale per dare l'idea della trasmissione dati o di un'elaborazione elettronica. Molti tecnici audio professionisti vedono questo impiego del segnale LTC come un metodo estremamente poco realistico e frettoloso di realizzare un effetto di questo tipo.\nGenerazione e distribuzione.\nIl generatore del timecode dovrebbere essere agganciato al generatore di nero centrale, in modo che tutti i dispositivi che impiegano il timecode possano sincronizzarsi correttamente e premettere altres\u00ec il rispetto del color framing.\nIl segnale LTC \u00e8 un segnale audio in cui l'informazione \u00e8 contenuta nell\u00ec'alternanza di un segnale a 1200Hz e di uno a 2400Hz secondo i livelli logici dei bit e pu\u00f2 essere trasportato attraverso tutti i dispositivi audio standard: cavi, connettori, distributori, matrici e sezionatori. Pu\u00f2 essere isolato dalla terra con un trasformatore audio.\nSe il segnale viene sbilanciato, pu\u00f2 essere trasportato anche mediante cavi video con impedenza caratteristica 75 ohm e venire processato da distributori video.\nIl segnale del timecode trasmesso lungo linee audio pu\u00f2 causare problemi di diafonia, o essere disturbato da segnali attigui. Se viene registrato su nastro, \u00e8 buona regola evitare di registrare segnali percussivi sulla traccia immediatamente adiacente, e non fare transitare il segnale da compressori o equalizzatori.\nFormato del timecode longitudinale.\nIl formato base \u00e8 un codice di 80 bit che contiene ora, minuti, secondi e numero di fotogramma.\nCi sono 32 bit per i dati utente, di solito usati per la data e il numero della bobina. Possono essere qualunque cosa se i bit 43 e 59 sono impostati a zero.\nQuesti bit sono codificati come bifase. Un bit impostato a zero compie una singola transizione all'inizio del periodo, mentre un bit impostato a uno ha due transizioni, all'inizio e a met\u00e0 del periodo. Questa codifica \u00e8 autosincrona.\nIl timecode SMPTE longitudinale dovrebbe essere riprodotto a circa met\u00e0 del livello audio utile, per evitare distorsioni.\nSi veda anche.\nTecnologie correlate"}
{"id": "1384787", "revid": "123335334", "url": "https://it.wikipedia.org/wiki?curid=1384787", "title": "Centro Storico (zona di Roma)", "text": "Centro Storico \u00e8 la zona urbanistica 1A del Municipio Roma I di Roma Capitale, che comprende la parte principale del centro della citt\u00e0.\nGeografia fisica.\nTerritorio.\nSi estende, in diversa misura, sui rioni R. II Trevi, R. III Colonna, R. IV Campo Marzio, R. V Ponte, R. VI Parione, R. VII Regola, R. VIII Sant'Eustachio, R. IX Pigna e R. XI Sant'Angelo.\nLa zona confina:"}
{"id": "1384788", "revid": "671029", "url": "https://it.wikipedia.org/wiki?curid=1384788", "title": "Salm-Kyrburg", "text": "Salm-Kyrburg fu un piccolo stato tardo medioevale situato nella regione del Renania-Palatinato, in Germania. Esso venne creato due volte: "}
{"id": "1384789", "revid": "264444", "url": "https://it.wikipedia.org/wiki?curid=1384789", "title": "Uroburo", "text": ""}
{"id": "1384790", "revid": "15756", "url": "https://it.wikipedia.org/wiki?curid=1384790", "title": "Testimonianza", "text": "La testimonianza \u00e8 uno dei mezzi di prova consistente nella dichiarazione resa da un soggetto su fatti dei quali abbia avuto conoscenza e che sono oggetto del giudizio in corso, ad esso ricollegabili o, comunque, rilevanti ai fini processuali.\nIl soggetto che rende la dichiarazione \u00e8 detto indifferentemente \"testimone\" o \"teste\".\nIl primo di questi due termini - testimone - pu\u00f2 avere per\u00f2 anche un'altra accezione in ambito giuridico, denotando anche il soggetto che assiste alla formazione di un atto giuridico, ad esempio un atto pubblico, a scopo di futura prova (cosiddetto \"testimone ad actum\" o \"strumentale\").\nNel mondo.\nDiritto italiano.\nNel diritto italiano la testimonianza \u00e8 un istituto processuale dei rami civile e penale: nel primo caso \u00e8 prevista e disciplinata dagli artt. 2721 e ss. c.c. e 244 e ss. ; nel secondo dagli artt. 194 e ss..\nTestimoniare \u00e8 un dovere e non una facolt\u00e0: non vi si pu\u00f2 sottrarre senza incorrere in un'apposita sanzione. Esiste un insieme ristretto di reati per i quali la legge dispone l'obbligo di denuncia che \u00e8 correlato all'obbligo di testimoniare la conoscenza di un fatto. La concreta possibilit\u00e0 di testimoniare \u00e8 subordinata anche alla facolt\u00e0 mnemoniche e allo stato di salute psico-fisica delle persone convocate a testimoniare.\nLa testimonianza di maggior valore probatorio e rilevanza nel procedimento penale \u00e8 quella diretta, in particolare se di tipo oculare. La testimonianza indiretta \u00e8 utilizzata in via residuale per sopraggiunta impossibilit\u00e0 a deporre da parte del \"teste\" ovvero per palesi, conclamate e autocontradditorie dichiarazioni rese dal \"teste\" stesso davanti ai giudici di legittimit\u00e0. In quest'ultima casistica, la prova indiretta \u00e8 adottata come fonte secondaria di un test probatorio teso a verificare l'ammissibilit\u00e0 e/o la veridicit\u00e0 di una prova diretta.\nStati Uniti d'America.\nIl \"sub poena ad testificandum\" \u00e8 una citazione che appresta una modalit\u00e0 di applicazione forzosa dell'obbligo di testimoniare, assistendolo con una sanzione. Si tratta di una formalit\u00e0 di esercizio del potere giudiziario che ebbe un diretto impatto nella storia degli Stati Uniti, il 20 ottobre 1973, durante il cosiddetto \"massacro del sabato sera\" consumatosi all'interno dell'amministrazione Nixon. Durante lo scandalo Watergate, il procuratore speciale Archibald Cox trasmise una citazione in giudizio al presidente Richard Nixon, che rifiut\u00f2 di adempiervi; mentre attraverso il procuratore generale degli Stati Uniti, Robert Bork, il sub poena fu restituito al procuratore Cox, il procuratore generale e il vice procuratore generale degli Stati Uniti si dimettevano dopo aver rifiutato di licenziare Cox. Questo abuso di potere, reso noto, port\u00f2 alla ripresa delle procedure di \"impeachment\" contro Nixon al Congresso.\nIn Italia, il reato di abuso d'ufficio \u00e8 stato limitato a casi di gravi violazioni di leggi e regolamenti a seguito della riforma del luglio 2020."}
{"id": "1384796", "revid": "767487", "url": "https://it.wikipedia.org/wiki?curid=1384796", "title": "N\u00fcrburg", "text": "N\u00fcrburg \u00e8 un comune di 165 abitanti della Renania-Palatinato, in Germania.\nAppartiene al circondario (\"Landkreis\") di Ahrweiler (targa AW) ed \u00e8 parte della comunit\u00e0 amministrativa (\"Verbandsgemeinde\") di Adenau.\nN\u00fcrburg \u00e8 nota per il circuito automobilistico N\u00fcrburgring e per il castello da cui prende il nome."}
{"id": "1384798", "revid": "55935", "url": "https://it.wikipedia.org/wiki?curid=1384798", "title": "Tettosilicato", "text": ""}
{"id": "1384801", "revid": "80598", "url": "https://it.wikipedia.org/wiki?curid=1384801", "title": "Fred Buscaglione &amp; i suoi Asternovas (primo album del 1958)", "text": "Fred Buscaglione &amp; i suoi Asternovas \u00e8 il quinto e ultimo album inciso da Fred Buscaglione.\nIl disco.\nFu l'ultimo album di Buscaglione, a causa della sua prematura morte l'anno seguente, fu comunque sicuramente il suo pi\u00f9 grande successo, per la famosissima canzone \"Eri piccola cos\u00ec\" eseguita varie volte in televisione, e richiestissima, rimane a tutto oggi la sua canzone pi\u00f9 famosa.\nCome i primi due del cantautore si chiamo col sottotitolo \"i suoi Asternovas\". Il disco \u00e8 ormai fuori commercio, ma \u00e8 richiestissimo dai collezionisti.\nTra le canzoni che si ricordano, la buffa interpretazione di \"Nel blu dipinto di blu\" portata al successo l'anno precedente da Domenico Modugno, la romantica \"Fantastica\" oppure \"Cocco bello\" e ovviamente \"Eri piccola cos\u00ec\"."}
{"id": "1384803", "revid": "1272592", "url": "https://it.wikipedia.org/wiki?curid=1384803", "title": "Sposalizio del Mare", "text": "Nella Repubblica di Venezia, lo Sposalizio del Mare (celebrato in occasione della \"Festa della Sensa\", ossia dell'Ascensione) era una cerimonia che simboleggiava il dominio marittimo di Venezia. La cerimonia venne istituita intorno all'anno 1000 per commemorare la conquista della Dalmazia da parte del doge Pietro II Orseolo e fu scelto il giorno dell'Ascensione essendo lo stesso in cui il doge part\u00ec con la sua spedizione.\nOrigini.\nI riti legati all'espiazione dei peccati verso il mare risalgono all'antichit\u00e0, dove si ricordano episodi famosi, tra cui quello narrato da Erodoto relativo al lancio fatto da Policrate, tiranno di Samo, di un prezioso anello in mare per placare gli dei e quello di Sant'Elena Imperatrice che lanci\u00f2 un chiodo della Vera Croce nel Mar Adriatico per rendere i venti pi\u00f9 favorevoli. Secondo l'archeologo Salomon Reinach \"il matrimonio con il mare\" dei veneziani deriverebbe da un antico rito pagano, fatto proprio dalla Chiesa in epoca successiva.\nStoria.\nLa cerimonia aveva originariamente un carattere propiziatorio con il mare (\"benedictio maris\"). Si svolgeva con una solenne processione di imbarcazioni, guidata dalla nave del doge (dal 1253 il Bucintoro), che usciva dalla laguna attraverso la bocca di porto del Lido. Qui, nelle acque antistanti la chiesa dedicata a San Nicol\u00f2, patrono dei naviganti, veniva recitata una preghiera affinch\u00e9 \u00abper noi e per tutti i navigatori il mare possa essere calmo e tranquillo\u00bb; successivamente il doge e gli altri venivano solennemente aspersi con l'acqua santa, il resto della quale veniva poi versato in mare mentre i sacerdoti intonavano \u00ab\"Asperges me hyssopo, et mundabor\"\u00bb.\nNel 1177, secondo la leggenda su cui si basa il mito di Venezia, papa Alessandro III avrebbe conferito a questa antica cerimonia un carattere di sacralit\u00e0, come ricompensa per i servizi offerti da Venezia nella lotta contro l'imperatore Federico Barbarossa, culminata nella battaglia di Salvore e la successiva Pace di Venezia. Anche la cerimonia dell'anello ha origini leggendarie e risale forse a un rito pagano. Ma la venuta a Venezia del 1177 ha fatto s\u00ec che questo evento facesse codificare tutta la tradizione leggendaria per scopi politici. Pertanto ogni anno il doge lasciava cadere un anello consacrato nel mare, e con le parole \u00abTi sposiamo, mare. In segno di vero e perpetuo dominio\u00bb dichiarava Venezia e il mare indissolubilmente uniti, ribadendo il possesso sul mare Adriatico.\nLa cerimonia oggi.\nDal 1965 il comune di Venezia organizza ogni anno, in occasione della festa dell'Ascensione, una rievocazione storica dell'antico sposalizio del mare.\nOggi la cerimonia \u00e8 presieduta dal sindaco del comune di Venezia, il quale a bordo della \"bissona\" Serenissima raggiunge insieme ad un corteo di imbarcazioni la bocca di porto vicino alla chiesa di San Nicol\u00f2 del Lido, dove getta l'anello benedetto dal patriarca di Venezia.\nQuesta attrazione turistica \u00e8 accompagnata da regate in cui vengono indossati vecchi costumi tradizionali.\nNel tesoro della Basilica di San Marco \u00e8 conservato un antico anello di un doge (non identificato) ripescato in tempi recenti e conservato a testimonianza dell'antico rito.\nLo sposalizio del mare a Cervia.\nAnche a Cervia (provincia di Ravenna) vi \u00e8 la tradizione dello sposalizio del mare, in ricordo dello scampato naufragio avvenuto il giorno dell'Ascensione dell'anno 1445 da parte del cardinale Pietro Barbo (successivamente eletto come papa Paolo II nel 1464), il quale per salvare se stesso e l'equipaggio dalle furie di una tempesta gett\u00f2 in acqua il proprio anello pastorale. Nella cerimonia moderna l'arcivescovo della diocesi benedice il mare con le parole \"Benedici, o Signore, il Mare Adriatico, in cui i cervesi e quelli che fanno affari con essi sono soliti navigare. Benedici queste acque, le navi che le solcano, i remiganti, i nocchieri, gli uomini, le merci\"; successivamente viene gettato in acqua l'anello benedetto, che viene ripescato dai giovani cervesi suddivisi nelle squadre dei \"pescatori dell'anello\". L'11 maggio 1986 la cerimonia fu tenuta da papa Giovanni Paolo II.\nLo sposalizio del mare a Pisa.\nAnche a Pisa si svolgeva questa cerimonia, per sottolineare lo stretto legame della Repubblica pisana e il mare, per l'appunto. \nEssendo una delle tante tradizioni soppresse dopo il dominio fiorentino, dopo il 1406 non \u00e8 sopravvissuto quasi pi\u00f9 nulla se non qualche memoria raccolta da Michel de Montaigne nel 1581.\nTale cerimonia, il 6 luglio, si svolgeva in due fasi: un pellegrinaggio a San Piero a Grado per portare la reliquia di San Clemente dalla Primaziale alla Basilica di San Pietro Apostolo. Da qui, in barca, si continuava fino in mare aperto dove il vescovo, che aveva guidato tutta la processione, gettava un anello.\nDa altre fonti (\"Lamento di Pisa\" di Puccino d'Antonio e da Raffaello Roncioni) sappiamo che ci doveva essere una \"gran barca tutta ornata d'oro accompagnata da cento galee\":\nOggi viene ricordata simbolicamente nei primi giorni di luglio con un viaggio in battello dal centro di Pisa fino al mare aperto, dove l'anello viene gettato in mare da una bambina rappresentante Pisa dopo che sono state lette le strofe del \"Lamento di Pisa\" sopra riportate.\nIl matrimonio della Polonia con il mare.\nNel 1920 e successivamente nel 1945 vi furono diverse cerimonie simboliche denominate matrimonio della Polonia con il mare (in lingua polacca: \"Za\u015blubiny Polski z morzem\") per celebrare la riconquista del Mar Baltico da parte della Polonia."}
{"id": "1384805", "revid": "148867", "url": "https://it.wikipedia.org/wiki?curid=1384805", "title": "Premio Calvino", "text": ""}
{"id": "1384809", "revid": "1516566", "url": "https://it.wikipedia.org/wiki?curid=1384809", "title": "Crescione (araldica)", "text": "Il crescione \u00e8 una pianta che compare in araldica quasi esclusivamente sotto forma di mazzo di foglie e, per lo pi\u00f9, nell'araldica civica."}
{"id": "1384812", "revid": "13833", "url": "https://it.wikipedia.org/wiki?curid=1384812", "title": "Igor Djuri\u0107", "text": ""}
{"id": "1384813", "revid": "173469", "url": "https://it.wikipedia.org/wiki?curid=1384813", "title": "Federico III di Salm-Kyrburg", "text": "Biografia.\nInfanzia.\nFederico era il figlio maggiore del principe Filippo Giuseppe di Salm-Kyrburg e di sua moglie, Maria Teresa di Horn. Egli crebbe alla corte francese. Per via di sua madre, la figlia maggiore del Principe Massimiliano di Horn, eredit\u00f2 tutti i possedimenti di questa famiglia.\nMatrimonio.\nFederico spos\u00f2 nel 1781 la Principessa Giovanna Francesca di Hohenzollern-Sigmaringen figlia di Carlo Federico, Principe di Hohenzollern-Sigmaringen. \nCarriera militare.\nGioc\u00f2 un ruolo fondamentale nella Repubblica delle Sette Province Unite durante l'era dei patrioti, probabilmente per via della mediazione di Benjamin Franklin. Federico III divenne comandante del reggimento \"Huzaren\", formato durante la Guerra di Kettle alla fine del 1784. Federico prese parte ai negoziati con l'Imperatore austriaco Giuseppe II, concedendo a Giuseppe una larga somma. Nel settembre del 1786 entr\u00f2 al servizio degli stati olandesi, ma dopo sei mesi il suo reggimento venne eliminato dall'esercito per ragioni di economia. Da Haarlem invi\u00f2 l'esercito a Le Hague e quindi ad Amsterdam.\nDal 12 maggio 1787 Federico III venne messo a capo della difesa della citt\u00e0 di Utrecht, l'\"eldorado democratico\", che sin dal 1\u00ba maggio era sotto assedio. Il 28 giugno, si diresse con cento uomini in direzione di Woerden, per catturare la principessa Guglielmina di Prussia. Il 9 agosto, divenne colonnello dei Cacciatori di Gelderse, che il mese successivo occuparono Makkum su iniziativa del conte Lambertus van Beyma. All'avvicinarsi dei prussiani, che agli ordini di Federico Guglielmo II invasero l'Olanda, Federico III consegn\u00f2 la citt\u00e0 di Utrecht senza colpo ferire. Il suo reggimento retrocedette verso Amsterdam e finalmente a Muiden ed a Weesp. Fu costretto in seguito ad abbandonare Amsterdam per l'opposizione dei cittadini, dovuta al suo comportamento.\nUltimi anni e morte.\nAlla fine di luglio del 1794 Federico III, a causa dei suoi legami con l'\"Ancien R\u00e9gime\", venne ghigliottinato con Alexandre de Beauharnais, l'amante di sua sorella Amalia Zefirina di Salm-Kyrburg e gi\u00e0 marito di Giuseppina di Beauharnais, futura prima moglie di Napoleone.\nIl corpo venne sepolto nel Cimitero di Picpus.\nEredit\u00e0.\nFederico commission\u00f2 la costruzione dell'H\u00f4tel de Salm a Parigi, dove Madame de Sta\u00ebl dava le sue serate nel 1797. Dal 1804, fu sede della L\u00e9gion d'Honneur, ma fu distrutto da un incendio nel 1871. La villa fu ricostruita e prese il nome di Palais de la L\u00e9gion d'Honneur. Henry Hope voleva copiare l'H\u00f4tel de Salm a Haarlem, per la Villa Welgelegen.\nDiscendenza.\nFederico e la Principessa Giovanna Francesca di Hohenzollern-Sigmaringen ebbero quattro figli, di cui solo uno visse fino all'et\u00e0 adulta:"}
{"id": "1384814", "revid": "242434", "url": "https://it.wikipedia.org/wiki?curid=1384814", "title": "Gallo cedrone (araldica)", "text": ""}
{"id": "1384819", "revid": "599013", "url": "https://it.wikipedia.org/wiki?curid=1384819", "title": "Poienarii", "text": "Il toponimo Poienarii si pu\u00f2 riferire a diversi comuni della Romania:"}
{"id": "1384821", "revid": "6923", "url": "https://it.wikipedia.org/wiki?curid=1384821", "title": "BMW 2500", "text": ""}
{"id": "1384832", "revid": "466539", "url": "https://it.wikipedia.org/wiki?curid=1384832", "title": "Alessandro di Beauharnais", "text": "Antenati.\nI suoi nonni paterni, Claude de Beauharnais (1680\u20131738) e Ren\u00e9e Hardouineau (1696\u20131744), si erano sposati a La Rochelle nel 1713. Suo padre Fran\u00e7ois de Beauharnais (1714\u20131800) fu governatore della Martinica. Alexandre era il terzo figlio del proprio padre e della sua prima moglie, Marie Henriette Pyvart de Chastull\u00e9 (1722\u20131767). Suo padre si rispos\u00f2 nel 1796 con Eugenia Tascher de la Pagerie (1739-1803).\nBiografia.\nIl 13 dicembre 1779 spos\u00f2 Giuseppina Tascher de la Pagerie, che avrebbe in seguito sposato Napoleone Bonaparte divenendo imperatrice di Francia. Desiderava tanto essere presentata a corte alla regina Maria Antonietta, ma lui era troppo rigido.\nCombatt\u00e9 nelle armate di Luigi XVI durante la rivoluzione americana. Divenne in seguito deputato della nobilt\u00e0 nell'assemblea degli Stati Generali del 1789 e quindi presidente dell'Assemblea nazionale costituente dal 19 giugno al 3 luglio 1791 e dal 31 luglio al 14 agosto 1791.\nNominato generale nel 1792, durante le guerre della rivoluzione francese, si rifiut\u00f2, nel giugno del 1793, di diventare ministro della guerra. Venne in seguito nominato generale in capo delle armate rivoluzionarie del Reno nel 1793.\nCon questa carica, comand\u00f2, accanto al governatore militare Ervoil d'Oyr\u00e9, la difesa di Magonza, investita dai prussiani del duca di Brunswick a partire dal 14 aprile 1793. Quando, il successivo 23 luglio, la citt\u00e0 capitol\u00f2, in cambio del rientro dell'armata in Francia, fu permesso solo al Beauharnais di rientrare al seguito dell'esercito, mentre Ervoil d'Oyr\u00e9 rest\u00f2 presso i prussiani come ostaggio. Tuttavia il Beauharnais, appena giunto a Parigi, fu accusato del fallimento della difesa dall'assedio. Essendo per giunta un aristocratico e quindi \"sospetto\", il 2 marzo 1794, fu arrestato dal Comitato di Salute Pubblica.\nAlexandre venne quindi ghigliottinato, insieme al fratello Augustin, nella Place de la R\u00e9volution, l'attuale Place de la Concorde, a Parigi, solo cinque giorni prima della caduta e decapitazione del suo persecutore, Robespierre. Il corpo venne sepolto al Cimitero di Picpus.\nNella stessa prigione venne rinchiusa anche la moglie Giuseppina, arrestata il 21 aprile 1794, ma liberata tre mesi dopo.\nAttraverso gli eredi del figlio Eugenio, egli \u00e8 antenato delle attuali casate regnanti di Belgio, Lussemburgo, Danimarca, Norvegia e Svezia.\nMatrimonio e figli.\nDa Giuseppina Tascher de la Pagerie Alexandre ebbe due figli:"}
{"id": "1384833", "revid": "1833487", "url": "https://it.wikipedia.org/wiki?curid=1384833", "title": "San Getulio", "text": "Agiografia.\nGetulio nacque nella citt\u00e0 di Gabii antica citt\u00e0 sulla via Prenestina e venne martirizzato da quelle parti insieme ad Amanzio, Cereale e Primitivo all'epoca dell'imperatore Adriano.\nSecondo il racconto della \"Passio\" venne sottoposto alla flagellazione e al fuoco, ma essendo sopravvissuto a entrambe le prove fu prima preso a bastonate e poi decapitato con i suoi compagni.\nSecondo il Martirologio Romano egli era marito di Sinforosa e padre dei sette fratelli Martiri. Dopo la morte il corpo venne sepolto dalla moglie Sinforosa in un luogo chiamato \"Capris\", lungo il corso superiore del fiume Tevere.\nCulto.\n\u00c8 il santo patrono di Gambol\u00f2, comune della provincia di Pavia, dal 1672. Una parte delle reliquie del santo si trovano a Roma, sotto l'altare maggiore della chiesa di Sant'Angelo in Pescheria. Le spoglie di san Getulio comunque sono presenti all'interno della cappella a egli dedicata, nella chiesa parrocchiale dei santi Gaudenzio ed Eusebio di Gambol\u00f2. Ogni dieci anni vengono traslate lungo le strade centrali della cittadina alle porte di Vigevano. Fino al 2011 il regolamento prevedeva che la salma del patrono fosse portata in processione ogni venticinque anni, poi ridotti appunto a dieci, con decreto del parroco di Gambol\u00f2, don Paolo Nagari. Il primo anno in cui fu applicata questa novit\u00e0 fu nel giugno del 2012, ovvero l'anno successivo all'introduzione della medesima regola. Negli altri anni invece vengono portate in processione solo alcune reliquie del santo, poste all'interno di una teca, custodita nel reliquiario della Parrocchia dei SS. Gaudenzio ed Eusebio.\nDal 2010 vi \u00e8 dedicato il palio della citt\u00e0 lomellina, in cui si scontrano i quattro rioni: Giasera, sant'Iuliana, Vgn\u00e0 e Marina. Nello stesso anno \u00e8 introdotto anche il San Getulio d'oro, premio sottoscritto dalla parrocchia locale nei confronti di illustri cittadini. Entrambe le idee ebbero impulso dal parroco, don Paolo Nagari, appoggiato dal sindaco di allora della citt\u00e0, Elena Nai.\nViene sovente rappresentato in vesti di soldato e i suoi attributi sono la palma del martirio e il bastone. Nella chiesa parrocchiale di Gambol\u00f2, sempre all'interno della cappella che contiene le spoglie di Getulio, si pu\u00f2 trovare un quadro che lo rappresenta con vesti di soldato romano e sul cui sfondo si pu\u00f2 notare il centro abitato della cittadina lomellina. Il dipinto \u00e8 stato prodotto nel 2010 dalla pittrice gambolese, Rosy Gabba Bianchi Martina, che fece fra l'altro anche il primo cencio del palio di Gambol\u00f2, utilizzato sino al 2013. \nDal 2014 al 2016 \u00e8 stato usato un altro palio, dipinto dall'artista locale, Ornella Rossi Meneghetti.\nNel 2017 arriva il cencio dipinto da Rosi Mantovani, apprezzata artista gambolese, con successo anche a livello mondiale.\nDal 2019, viene prodotto un nuovo cencio da parte della pittrice locale, Morgana Travaglino Nai Oleari."}
{"id": "1384834", "revid": "6923", "url": "https://it.wikipedia.org/wiki?curid=1384834", "title": "Carlo Teodoro di Salm", "text": "Biografia.\nFiglio di Leopoldo Filippo Carlo e di sua moglie, Maria Anna di Bronckhorst-Batenburg, una nobildonna olandese originaria della Gheldria, erede della splendida Anholt. Sua nonna paterna era Cristina di Cro\u00ff-Havr\u00e9, una nipote di Anna di Lorena.\nNel 1654 suo padre ricevette il voto virile nel collegio dei principi Imperiali per la contea principesca di Salm.\nEgli stesso spos\u00f2 Godefrieda Maria Anna, contessa von Huyn-Geleen nel 1664, erede della contea di Wachtendonk. Godefrieda mor\u00ec nel 1667 e Carlo Teodoro si rispos\u00f2 con la contessa palatina Luisa Maria (1647-1679), figlia di Edoardo, conte palatino di Simmern e di Anna Maria di Gonzaga-Nevers, che gli port\u00f2 in eredit\u00e0 ricche tenute in Champagne.\nCon l'estinzione della linea del conte del Reno di Kyrburg, anche la contea di Kyrburg pass\u00f2 a lui. In un primo momento ebbe difficolt\u00e0 a mantenere il voto virile al Reichstag. Tuttavia, alla fine, tale diritto \u00e8 stato riconosciuto dagli altri membri. Quando soggiornava nelle sue tenute, di solito risiedeva al castello di Anholt, che da medievale, trasform\u00f2 in palazzo barocco, chiamando Thomas Thomassini di Milano come costruttore. I giardini sono stati ridisegnati in modo rappresentativo.\nDopo la morte di suo padre fu per alcuni anni sotto la tutela del duca di Lorena. Fin dalla tenera et\u00e0 fu destinato alla carriera militare, pertanto, studi\u00f2 presso l'accademia militare di Parigi.\nSi arruol\u00f2 in un reggimento nel 1667 e di nuovo nel 1672 in cui combatt\u00e9 intorno all'assedio di Maastricht del 1663 e, l'anno dopo, nella battaglia di Seneffe al servizio spagnolo nei Paesi Bassi spagnoli contro i francesi.\nIntorno al 1682 pass\u00f2 al grado di luogotenente feldmaresciallo nell'esercito imperiale. Prese parte alla battaglia di Vienna nel 1683 e fu poi nominato generale di cavalleria. L'anno successivo prense parte alla campagna contro gli ottomani in Ungheria, vincendo a Buda.\nDiscendenza.\nDal matrimonio con la contessa Godofreda Maria Anna Huyn von Geelen nacque:\nDal matrimonio con Luisa Maria del Palatinato ebbe:"}
{"id": "1384835", "revid": "339392", "url": "https://it.wikipedia.org/wiki?curid=1384835", "title": "I Nomadi (1980)", "text": ""}
{"id": "1384838", "revid": "298055", "url": "https://it.wikipedia.org/wiki?curid=1384838", "title": "I Nomadi (album 1980)", "text": "I Nomadi \u00e8 un album raccolta dell'omonimo gruppo, pubblicato nel 1980 dall'etichetta EMI SPECIAL"}
{"id": "1384840", "revid": "486946", "url": "https://it.wikipedia.org/wiki?curid=1384840", "title": "Clann Cholm\u00e1in", "text": ""}
{"id": "1384841", "revid": "986213", "url": "https://it.wikipedia.org/wiki?curid=1384841", "title": "Luigi Ottone di Salm", "text": "Matrimonio.\nSpos\u00f2 Albertina Giovannetta, Principessa di Nassau-Hadamar (5 luglio 1679 \u2013 11 giugno 1716) il 20 luglio 1700. Era un bis-bisnipote di Giovanni VI, Conte di Nassau-Dillenburg fratello di Guglielmo il Taciturno. La coppia ebbe tre figlie femmine:"}
{"id": "1384843", "revid": "289247", "url": "https://it.wikipedia.org/wiki?curid=1384843", "title": "Columb Cille", "text": ""}
{"id": "1384851", "revid": "1714743", "url": "https://it.wikipedia.org/wiki?curid=1384851", "title": "Ernesto Augusto II di Sassonia-Weimar-Eisenach", "text": "Biografia.\nErnesto Augusto era il quinto figlio di Ernesto Augusto I di Sassonia-Weimar (1688 \u2013 1748) e di Sofia Carlotta di Brandeburgo-Bayreuth (1713 \u2013 1747), sua seconda moglie, ma il maggiore dei due figli sopravvissuti.\nSuo padre, un tipico principe barocco amante dello splendore, si era spostato a Eisenach a causa della sua grande passione per la caccia. Preoccupandosi poco del figlio, lo fece risiedere al Castello del Belvedere a Weimar e lo affid\u00f2 alla guida di un feldmaresciallo.\nErnesto Augusto Costantino perse il padre quando aveva appena undici anni. Dal momento che era ancora minorenne, i duchi Federico III di Sassonia-Gotha-Altenburg e Francesco Giosea di Sassonia-Coburgo-Saalfeld ressero lo stato in suo nome. Ernesto Augusto Costantino si rec\u00f2 a Gotha per vivere col duca Federico, che gli assicur\u00f2 un'appropriata educazione.\nNel 1755 Ernesto Augusto chiese all'Imperatore una licenza d'et\u00e0 per divenire un governante indipendente. Egli ottenne questa concessione che fu quanto mai straordinaria. Salito al trono, nomin\u00f2 il suo educatore, il Conte dell'Impero (\"Reichsgr\u00e4f\") Heinrich von B\u00fcnau, come nuovo cancelliere, e lo incaric\u00f2 di governare in suo nome in sua assenza.\nIl duca, a causa dei suoi continui problemi di salute, dovette sposarsi presto per evitare che, morendo senza eredi, si estinguesse la sua dinastia.\nA Brunswick, il 16 marzo 1756 Ernesto Augusto Costantino spos\u00f2 Anna Amalia di Brunswick-Wolfenb\u00fcttel (1739 \u2013 1807), dalla quale ebbe due figli, il secondo dei quali vide la luce dopo la morte del padre.\nAlla sua morte, dal momento che il Principe ereditario non era che un infante, inizi\u00f2 il florido periodo della reggenza della Principessa Anna Amalia, che guid\u00f2 Weimar nel periodo classico.\nDiscendenza.\nDalla moglie Amalia, Ernesto Augusto Costantino ebbe:"}
{"id": "1384852", "revid": "585241", "url": "https://it.wikipedia.org/wiki?curid=1384852", "title": "Tana del lupo", "text": ""}
{"id": "1384854", "revid": "1745361", "url": "https://it.wikipedia.org/wiki?curid=1384854", "title": "Conall Gulban", "text": "I suoi discendenti erano i Cen\u00e9l Conaill.\nI Cen\u00e9l nE\u00f3gain, che discendevano dal fratello Eoghan, divennero un altro ramo U\u00ed N\u00e9ill dominate nel In Fochla (anche In Tuisceart). Il loro regno era conosciuto come T\u00edr E\u00f3gain (odierna contea di Tyrone). \nConall Gulban fu anche antenato di persone come Colum Cille, Aodh Rua \u00d3 Domhnaill, Aodh M\u00f3r \u00d3 N\u00e9ill, Phelim O'Neill, Eoghan Rua \u00d3 N\u00e9ill e molti altri.\nI pi\u00f9 potenti tra i suoi discendenti furono i membri della casa reale di Dunkeld dei re di Scozia (XI-XIII secolo), il clan degli O'Donnell, o i re di Tir Conaill. \nConall Gulban fu assassinato da Masraighe a Magh Sl\u00e9cht, in un anno non meglio precisato. "}
{"id": "1384855", "revid": "767487", "url": "https://it.wikipedia.org/wiki?curid=1384855", "title": "Akal Takht", "text": "L'Akal Takht (punjabi: \u0a05\u0a15\u0a3e\u0a32 \u0a24\u0a16\u0a3c\u0a24, \"Ak\u0101l Ta\u1e35\u1e96t\") nella citt\u00e0 di Amritsar, nello stato indiano del Punjab, \u00e8 la sede del supremo clero religioso dei Sikh. \"Akal\" significa \"Il Senza Tempo\" - un altro appellativo per Dio. \"Takht\" significa a sua volta \"sede\" in persiano. Da cui, \"La sede del Senza Tempo\".\nL'Akal Takht \u00e8 situato nel complesso del Tempio d'Oro (chiamato \"Harmandir Sahib\") ad Amritsar. L'Akal Takht fu inizialmente costruito dal sesto Guru dei Sikh, Guru Har Gobind, come simbolo della sovranit\u00e0 politica del popolo sikh. Rimase nel XVII e nel XVIII secolo come simbolo della resistenza politica e militare contro l'Impero mogol.\nNel XVIII secolo Ahmed Shah Abdali condusse una serie di attacchi contro l'Akal Takht e lo Harmandir Sahib.\nIl 4 giugno 1984, l'Esercito indiano danneggi\u00f2 pesantemente la facciata esterna dell'edificio dell'Akal Takht nel corso della controversa operazione militare nota come Operazione Blue Star.\nIl \"Jathedar\" dell'Akal Takht \u00e8 la suprema autorit\u00e0 religiosa dei Sikh. L'attuale Jathedar \u00e8 Sardar Joginder Singh Vedanti.\nL'Akal Takht \u00e8 uno dei cinque \"takht\" sacri della fede sikh. Gli altri \"takht\" sono:"}
{"id": "1384856", "revid": "33689", "url": "https://it.wikipedia.org/wiki?curid=1384856", "title": "Magone il Cartaginese", "text": "Il testo originale \u00e8 andato perduto, ma sono sopravvissuti alcuni frammenti delle traduzioni in greco e latino.\n\u00c8 probabile che Magone fosse, se non di origine amazigh (berbere), almeno amazighofono: la scrittura di una tale summa delle pratiche agricole e veterinarie degli abitanti della campagna locale (tutti amazighofoni all'epoca) sarebbe stata impossibile senza la perfetta conoscenza di tale lingua.\nBiografia.\nNel 146 a.C., la terza guerra punica si concluse con la distruzione di Cartagine ad opera dei Romani. Il contenuto delle biblioteche puniche venne consegnato ai sovrani numidi - alleati di Roma - con l'eccezione dell'opera di Magone che fu traslata a Roma dove sarebbe stata tradotta in latino da Decimo Silano. L'opera - gi\u00e0 popolare per la traduzione in greco di Cassio Dionisio, contemporaneo di Magone - fu successivamente riadattata da Diofane di Nicea che la suddivise in sei volumi.\nCitazioni da Magone sono presenti nelle opere di autori successivi del periodo classico (Plinio in \"Naturalis Historia\"; Varrone in \"De re rustica\"; Columella in \"De Agricultura\"; Gargilio Marziale in \"De hortis\") e altomedioevale (\"Geoponica\")."}
{"id": "1384858", "revid": "174925", "url": "https://it.wikipedia.org/wiki?curid=1384858", "title": "Teorema di estensione di Tietze", "text": "In matematica, il teorema di estensione di Tietze, chiamato anche, semplicemente, teorema di Tietze, \u00e8 un teorema di topologia generale che, sotto certe ipotesi, afferma la possibilit\u00e0 di prolungare qualsiasi funzione continua a valori reali, definita su un sottoinsieme di uno spazio topologico normale, a una funzione continua definita sull'intero spazio.\nCondizioni.\nGli spazi topologici che godono di tale importante propriet\u00e0 sono gli spazi normali. Si tratta di spazi per i quali, grazie al lemma di Urysohn, \u00e8 gi\u00e0 nota la ricchezza di funzioni reali continue non banali. Tale lemma permette di costruire funzioni con cui \u00e8 possibile \"separare\" qualsiasi coppia di insiemi chiusi disgiunti mediante opportune funzioni reali continue. Per quanto profonda, una simile propriet\u00e0 permette, in apparenza, di costruire solo funzioni molto rudimentali, costanti su ciascuno dei due insiemi chiusi che si intendono separare.\nIl teorema di Tietze assicura invece che, proprio grazie a tali \"rudimentali\" funzioni, \u00e8 possibile inferire l'esistenza di un ricchissimo armamentario di funzioni reali continue, costruite semplicemente a partire da un'arbitraria funzione continua definita su un qualunque sottospazio chiuso.\nEnunciato.\nIl teorema afferma che ogni funzione continua, definita su un sottospazio chiuso di uno spazio topologico normale, a valori in un intervallo [-1,1], \u00e8 prolungabile a una funzione reale continua a valori nello stesso intervallo. \nIn simboli:\nDimostrazione.\nPer dimostrare il teorema \u00e8 necessario il seguente lemma preliminare, che assicura l'esistenza di estensioni, per cos\u00ec dire, approssimate. Siano formula_3 e formula_8 definiti come sopra e formula_9 continua, con formula_10 chiuso. Esiste allora formula_11 continua e tale che formula_12 per ogni formula_13.\nInfatti, si considerano i due insiemi disgiunti formula_14 e formula_15. Si tratta di insiemi chiusi, in quanto immagini inverse di chiusi tramite una funzione continua. Il lemma di Urysohn assicura l'esistenza di una funzione continua formula_16 che vale formula_17 su formula_18 e formula_19 su formula_20. \u00c8 immediato verificare che essa soddisfa la disuguaglianza richiesta.\nLa dimostrazione del teorema di Tietze \u00e8 un'applicazione ricorsiva del lemma. Si ponga formula_21 (e, di conseguenza, formula_22). Si trova una formula_23 continua tale che:\nsu formula_8. \nSi passa poi a considerare la funzione formula_26 per la quale, essendo formula_27 si deve porre formula_28. Si trova allora una funzione formula_29 tale che:\nsu formula_8.\nIl passo compiuto si reitera ancora e, procedendo per induzione, si giunge a dimostrare l'esistenza di una successione di funzioni a valori reali e continue formula_32, tali che, per ogni indice \"n\", si abbia:\ne:\nPonendo\nsi avr\u00e0 che ciascun termine della serie di funzioni formula_36 \u00e8 \"dominato\" dal corrispondente termine della successione formula_37. Questo assicura la convergenza uniforme a una funzione continua formula_38 (si veda convergenza totale di una serie di funzioni).\nInoltre, la disuguaglianza\nassicura che la serie di funzioni formula_36 converge uniformemente a formula_41 su tutto formula_8.\nQuindi formula_38 costituisce l'estensione continua richiesta dalla tesi.\nLa richiesta che l'insieme di definizione della funzione di partenza sia chiuso \u00e8 connaturata al problema stesso. \u00c8 noto, da controesempi basilari presi dall'analisi matematica elementare, che non \u00e8 possibile garantire, in generale, il prolungamento continuo di funzioni definite su sottoinsiemi non chiusi di uno spazio normale. Si pensi, ad esempio, alla funzione formula_44: la funzione \u00e8 continua sull'insieme, non chiuso, costituito dai reali diversi da 0, ma non estensibile in maniera continua nello zero e quindi non prolungabile a una funzione continua definita sulla semiretta non negativa."}
{"id": "1384861", "revid": "732240", "url": "https://it.wikipedia.org/wiki?curid=1384861", "title": "Eogan", "text": ""}
{"id": "1384866", "revid": "767487", "url": "https://it.wikipedia.org/wiki?curid=1384866", "title": "Bert Jansch", "text": "I primi anni.\nJansch nasce allo Stobhill Hospital di Glasgow, ma cresce a Edimburgo, dove frequenta la Pennywell Primary School e la Ainsley Park Secondary School. \u00c8 un \"teenager\" quando acquista la prima chitarra e inizia a frequentare il folk club locale \"The Howff\", gestito da Roy Guest. Vi incontra Archie Fisher e Jill Doyle (sorellastra di Davey Graham), che lo introduce alla musica di Big Bill Broonzy, Pete Seeger, Brownie McGhee e Woody Guthrie. Ha anche occasione di incontrare Robin Williamson (che fonder\u00e0 poi l'Incredible String Band), con cui, nel 1963, viaggia verso Londra.\n\u00c8 stato membro fondatore dei Pentangle. Negli anni sessanta ha subito l'influenza del chitarrista Davey Graham e della cantante folk Anne Briggs. \u00c8 conosciuto soprattutto per l'innovativo stile chitarristico, ma \u00e8 anche cantante e cantautore.\nLa sua opera ha influenzato artisti come Bernard Butler, Jimmy Page, Ian Anderson, Nick Drake, John Martyn, Roy Harper, Donovan, Johnny Marr (chitarrista degli Smiths) e Neil Young. La sua instancabile opera di rielaborazione di materiale folk britannico anglosassone gli ha valso il premio \"Lifetime Achievement Award\" dalla BBC (2001)."}
{"id": "1384867", "revid": "28406", "url": "https://it.wikipedia.org/wiki?curid=1384867", "title": "Bayazet I", "text": ""}
{"id": "1384868", "revid": "37401", "url": "https://it.wikipedia.org/wiki?curid=1384868", "title": "Herbert Jansch", "text": ""}
{"id": "1384869", "revid": "120528", "url": "https://it.wikipedia.org/wiki?curid=1384869", "title": "Aleksej N. Tolstoj", "text": ""}
{"id": "1384870", "revid": "438678", "url": "https://it.wikipedia.org/wiki?curid=1384870", "title": "Kerch", "text": ""}
{"id": "1384874", "revid": "90101", "url": "https://it.wikipedia.org/wiki?curid=1384874", "title": "Loggia Nera", "text": ""}
{"id": "1384877", "revid": "380654", "url": "https://it.wikipedia.org/wiki?curid=1384877", "title": "Michael J. Anderson", "text": "\u00c8 principalmente noto per la sua interpretazione del Nano (Man from Another Place) nella serie televisiva \"I segreti di Twin Peaks\".\nBiografia.\nFin dalla nascita affetto da osteogenesi imperfetta, all'et\u00e0 di 20 anni \u00e8 stato protagonista di un documentario di trenta minuti intitolato \"Little man\" diretto da Norris J. Chumley. In giovent\u00f9 ha formato il gruppo musicale \"Wayward Gene and the Natural Selection\" con cui suonava nei locali. Ha anche lavorato per la NASA come esperto di computer.\nCarriera cinematografica.\nAnderson \u00e8 apparso in alcune puntate chiave de \"I segreti di Twin Peaks\" interpretando un nano che vive nella Loggia nera e che parla in modo strano. Il personaggio appare per la prima volta in un criptico sogno dell'agente dell'FBI Dale Cooper circa la morte di Laura Palmer.\nAnderson ha interpretato, sempre con David Lynch, un enigmatico personaggio nel film \"Mulholland Drive\". Dal 2003 al 2005 ha interpretato il ruolo di Samson Leonhart nella serie \"Carniv\u00e0le\". Tra le sue tante apparizioni sono da annoverare un ruolo nell'episodio \"Strane ferite\" della serie \"X-Files\", il personaggio di Rumpelstiltskin nell'episodio ' della serie ' e varie apparizioni nell'ottava stagione della serie \"Streghe\"."}
{"id": "1384880", "revid": "1543377", "url": "https://it.wikipedia.org/wiki?curid=1384880", "title": "Cattedrale di Noto", "text": "La cattedrale di San Nicol\u00f2 \u00e8 il luogo di culto cattolico pi\u00f9 importante della citt\u00e0 di Noto, nonch\u00e9 sede vescovile dell'omonima diocesi, in Sicilia. \u00c8 ubicata sulla sommit\u00e0 di un'ampia scalinata, sul lato nord di piazza Municipio (\"area domus-ecclesiae\"), ed \u00e8 dedicata a san Nicol\u00f2, vescovo di Myra.\nLa costruzione del tempio inizi\u00f2 nel 1694, e fu completata nel 1703, anno in cui fu aperta al culto con la solenne dedicazione. Nel corso dei secoli, tuttavia, sia la facciata che l'interno hanno subito numerosi rimaneggiamenti, che le hanno conferito l'aspetto attuale solamente alla fine del XIX secolo, con la costruzione di una nuova cupola, opera del netino Cassone.\nL'interno, a tre navate, custodisce numerose opere d'arte, alcune delle quali provenienti da Noto Antica, fra le quali l'urna argentea contenente le spoglie mortali di san Corrado Confalonieri. Il 21 gennaio 2012 papa Benedetto XVI ha elevato la cattedrale a basilica minore.\nStoria.\nDal XVIII secolo al 1996.\nLa facciata risponde alla \"tipologia con le due torri laterali\" e presenta evidenti analogie con la Chiesa Madre di Palma di Montechiaro (1666), la parrocchiale di Versailles e le incisioni della chiesa di Saint Roch a Parigi. Essa \u00e8 frutto di un corposo rimaneggiamento attuato da Vincenzo Sinatra nella seconda met\u00e0 del '700 (su un campanile \u00e8 riportata la data 1768) nella preesistente facciata incompiuta di Rosario Gagliardi, che a sua volta aveva rielaborato il progetto originario (forse opera di Fra Angelo Italia). La successiva aggiunta di nuovi elementi rende evidenti le incongruenze linguistiche tra i diversi elementi e l'eclettismo della composizione. Nella sopraelevazione delle due torri campanarie, ad esempio, le paraste non sono ripetute come alla base, mentre i timpani arricciati indicano un'influenza del Settecento catanese. Le porte principali sono inoltre di ispirazione neocinquecentesca (tratte da Vignola o Domenico Fontana). Il finestrone centrale con \"orecchie\" e timpano curvilineo \u00e8 ripreso invece dal repertorio di Andrea Pozzo ed \u00e8 vicino ad alcune realizzazioni netine di Francesco Paolo Labisi (chiesa del Carmine). Il tempio fu completato verosimilmente alla fine del XVIII secolo, anche se nel secolo successivo fu ricostruita la cupola, in stile neoclassico con tracce neobarocche, per sostituire la precedente (che non era quella originaria), crollata a causa dei terremoti. Nel secolo scorso, intorno agli anni cinquanta, furono apportati vari rifacimenti e modifiche nell'apparato decorativo, non sempre ben riusciti, come il \"trompe-l'oeil\" delle strutture verticali e la decorazione a tempera delle volte da parte dei pittori Arduino e Baldinelli, le radicali modifiche dell'altare maggiore e dell'antico organo e inoltre la sostituzione dell'originaria copertura a falde (con struttura in legno) della navata centrale con un pesante solaio latero-cementizio che probabilmente fu una delle cause principali del crollo del 1996.\nI danni del 1996 e la ricostruzione delle parti danneggiate.\nIn seguito al terremoto del 13 dicembre 1990 la chiesa sub\u00ec alcuni danni strutturali e gi\u00e0 allora si pens\u00f2 di chiuderla al culto e di sottoporla a restauri. Tuttavia non si fece in tempo a prendere tali provvedimenti.\nLa sera del 13 marzo del 1996, a causa di un grave difetto costruttivo dei pilastri della navata centrale (riempiti \"a sacco\" con sassi di fiume anzich\u00e9 con conci in pietra squadrati), il primo dei piloni di destra che fa da sostegno alla cupola \"per schiacciamento\" rovin\u00f2 al suolo, trascinando con s\u00e9 nel crollo la cupola stessa e per effetto domino l'intera navata destra, la navata centrale e il transetto destro lasciando miracolosamente in piedi tutto il resto della chiesa. Fortunatamente non vi furono vittime, poich\u00e9 a quell'ora la chiesa non era aperta al pubblico. L\u2019area interessata dal crollo era di 1000 m\u00b2, con un volume di circa 6000 m\u00b3.\nNel gennaio del 2000, dopo una prima fase di sgombero delle macerie, hanno avuto inizio i lavori di ricostruzione e di restauro delle parti danneggiate, eseguiti da maestranze locali, addestrate per l'occasione nell'utilizzo della pietra calcarea e delle tecnologie antiche. Inizialmente sono stati riedificati con conci squadrati in pietra e senza alcun uso del calcestruzzo armato i nuovi pilastri di destra, che conservano la forma e le fattezze di quelli originari, ma senza il difetto costruttivo che aveva causato i danni nella basilica. Quindi si \u00e8 passati alla demolizione e alla successiva ricostruzione dei pilastri della navata sinistra, che riportavano gli stesse tecniche costruttive di quelli crollati. Successivamente sono ritornate all'antico splendore la navata centrale, la navata destra, i cupolini di destra, i contrafforti, gli archi trasversali e longitudinali. Ultimo capitolo della ricostruzione della cattedrale \u00e8 stato l'elevazione della nuova cupola, pressoch\u00e9 identica all'originale: da essa differisce solo per piccole correzioni, come l'ispessimento di pochi millimetri della base del tamburo. La nuova struttura di copertura della chiesa non \u00e8 di tipo latero-cementizio (come il solaio crollato risalente agli anni cinquanta), ma \u00e8 stata ricostruita come era originariamente con capriate in legno e manto in coppi siciliani, mentre le volte sono realizzate con il tradizionale incannucciato e gesso. Una volta completati i lavori di ricostruzione in muratura, sono stati ripristinati infine gli apparati decorativi in stucco, come capitelli, trabeazione e cornici.\nLa ricostruzione \u00e8 stata dunque eseguita con gli stessi materiali e con le tecniche del Settecento, all'interno di un cantiere in cui si \u00e8 coniugato tradizione e innovazione. Sono state utilizzate pietre locali come la pietra calcarea bianca per le strutture verticali, l'arenaria per le strutture archivoltate e la pietra di Modica per la pavimentazione, assemblate per\u00f2 con moderni metodi antisismici. Proprio per migliorare la resistenza ai forti terremoti si \u00e8 fatto ricorso infatti a materiali come la fibra di carbonio.\nA conclusione di questo lavoro di ricostruzione e di restauro dell'esistente, dopo undici anni dal crollo parziale, il 18 giugno 2007, la chiesa \u00e8 stata riaperta al culto. Alla cerimonia erano presenti gli allora presidente del Consiglio Romano Prodi e capo della protezione civile Guido Bertolaso e gran parte delle autorit\u00e0 civili e religiose regionali e nazionali.\nUna nuova decorazione pittorica \u00e8 iniziata nell'estate 2009 dai pennacchi della cupola. Nella cerimonia tenutasi domenica 13 febbraio 2011 e presieduta dal vescovo di Noto Antonio Staglian\u00f2 alla presenza delle autorit\u00e0 civili, tra le quali il commissario Vittorio Sgarbi e il ministro Stefania Prestigiacomo, \u00e8 stato inaugurato il grande affresco della cupola, raffigurante \"La Pentecoste\", e dei pennacchi, con i quattro evangelisti, del pittore russo Oleg Supereko. Nella stessa occasione sono state inaugurate le vetrate del tamburo, realizzate dall'artista toscano Francesco Mori, gi\u00e0 autore della copia della \"fenestra rotunda magna\" di Duccio di Buoninsegna nel coro del duomo di Siena, e sono stati benedetti il nuovo altare, la croce e l'ambone in bronzo argentato di ispirazione berniniana dello scultore romano Giuseppe Ducrot.\nL'8 aprile 2016 il presidente della Repubblica Sergio Mattarella visita ufficialmente la cattedrale assieme a Vittorio Sgarbi.\nArchitettura e arte.\nEsterno.\nLa facciata in pietra calcarea tenera \u00e8 un esempio di stile tardo barocco, cui non mancano elementi eclettici ed una marcata aspirazione neoclassicista. Si erge sulla sommit\u00e0 di una scenografica scalinata composta da tre rampe risalenti al Settecento ma ristrutturate agli inizi dell'Ottocento. La tipologia della facciata a torri laterali \u00e8 riferibile alla tradizione architettonica locale siciliana dal tempo dei normanni ed \u00e8 riscontrabile anche in alcune composizioni francesi del Settecento, cui si ispiravano gli architetti del tempo. \u00c8 coronata da quattro statue tardo settecentesche (eseguite nel 1796 dallo scultore Giuseppe Orlando e raffiguranti gli evangelisti) e presenta nel primo ordine, fiancheggiati da slanciate colonne corinzie, tre maestosi portali: quello centrale \u00e8 in bronzo e rappresenta episodi della vita di san Corrado Confalonieri da Piacenza, opera dello scultore siciliano Giuseppe Pirrone (1982).\nInterno.\nL'interno, a croce latina con tre navate, delle quali quella centrale pi\u00f9 grande delle due laterali, ha subito numerosi rimaneggiamenti, raggiungendo le attuali sembianze solamente nel 1899, quando fu costruita la cappella del SS. Sacramento. Quasi completamente disadorno fino alla met\u00e0 del secolo scorso, fu affrescato dal torinese Nicola Arduino e dal bolognese Armando Baldinelli, fra il 1950 e il 1956, a seguito di un voto fatto dal sindaco della citt\u00e0 a san Corrado Confalonieri durante la guerra. La ricostruzione in seguito al crollo del 1996 e alla conseguente perdita dell'apparato iconografico ha restituito l'interno all'originario candore.\nNell'abside sono posti due troni vescovili con relativi sgabelli in legno scolpito e dorato (secc. XVIII-XIX), un coro ligneo, lo stemma in marmo del vescovo Angelo Calabretta al centro della pavimentazione, l'altare maggiore in marmo policromo con alle spalle il trittico del maestro Arduino (la cui cornice proviene dall'antico organo) raffigurante san Nicol\u00f2 al centro, san Corrado a sinistra, e san Guglielmo a destra.\nNelle navate laterali \u00e8 possibile ammirare le opere preesistenti restaurate che sono scampate al crollo.\nNella navata destra si trovano le seguenti opere:\nNella navata sinistra si trovano le seguenti opere:\nLe opere d'arte contemporanea.\nNella volta della navata centrale, dove prima del crollo campeggiava la tempera con la \"Gloria di San Corrado\" dell'Arduino, \u00e8 collocata una tela polilobata di 110 m\u00b2 raffigurante l'Assunzione della Madonna e le quattro virt\u00f9 cardinali. \nNei pennacchi sono raffigurati i quattro evangelisti, mentre sulla superficie della cupola \u00e8 rappresentata la Pentecoste, del russo Oleg Supereko (2011).\nNell'area del presbiterio sono posti l'altare, l'ambone e la croce in bronzo argentato con basi in diaspro di Sicilia realizzati da Giuseppe Ducrot. Nel catino absidale \u00e8 stato dipinto dal marchigiano Bruno d'Arcevia l'affresco del Cristo Pantocratore: la figura centrale del Cristo trionfante sulla morte \u00e8 affiancata alla destra da San Giovanni Battista, il precursore, e alla sinistra dalla Vergine Maria. Sopra di essi una fiamma con la colomba simbolo dello Spirito Santo e la figura dell'Eterno Padre. Nei riquadri sottostanti, come a partecipare della Gloria del Pantocrator, l'artista marchigiano ha dipinto i dottori della chiesa, con al centro Sant'Agostino e Sant'Ambrogio (2013). Lo stesso Bruno D'Arcevia ha ricevuto l'incarico di affrescare \"L'attesa del Giudizio Universale\" o \"Etimasia\" nella volta del presbiterio, tra il catino absidale e la cupola, a raccordo delle due superfici pittoriche di diversa ascendenza artistica, dove ha posto un trono vuoto con le insegne di Cristo: un cuscino con il mantello da giudice, un libro chiuso (il Libro della Legge), la Croce e gli strumenti della Passione, come la corona di spine, con la lancia e la canna con la spugna, ed inoltre i sette sigilli, la colomba dello Spirito Santo e ai piedi del trono un vasetto nel quale sono contenuti i quattro chiodi della crocifissione.\nSono diciassette in tutto le nuove vetrate di Francesco Mori: nove nella navata centrale raffiguranti i Santi Patroni delle citt\u00e0 della Diocesi (tutte rifatte per coerenza, in quanto quelle esistenti sulla destra andarono distrutte durante il crollo), sei nei due transetti e due (ovali) nell'abside, mentre sopra il portone centrale \u00e8 stata ricollocata, dopo un restauro, la vetrata preesistente al crollo che ritrae San Corrado.\nNel luglio 2013 viene ultimata la posa in opera, all'interno delle nicchie delle navate laterali, delle dodici sculture in gesso bianco (come quelle del Serpotta), alte un metro e ottanta centimetri, alle quali si aggiungono i due Santi Patroni d'Italia, che sono collocati ai lati dell'ingresso principale. Filippo Dobrilla ha realizzato San Mattia; Livio Scarpella, San Bartolomeo e Sant'Andrea; Demetrio Spina, San Taddeo e San Simone; Vito Cipolla, San Filippo e San Giacomo minore; Tullio Cattaneo, San Matteo e San Giacomo maggiore; Giuseppe Ducrot, San Pietro e San Tommaso; Giuseppe Bergomi, San Giovanni e Santa Caterina; Gaspare da Brescia, San Francesco.\nL'ispirazione del barocco emerge con forza, soprattutto nelle opere di Cattaneo e Scarpella, costruite su contrapposti, torsioni e ricchezza dei panneggi, mentre nella Santa Caterina e nel San Giovanni Bergomi ha insistito sui tagli decisi nel blocco plastico del volume, che creano ombre profonde, e su dettagli espressivi come le mani e il libro che si aprono come un fiore.\nSulle pareti delle navate laterali sono poste le tele raffiguranti le stazioni della Via Crucis di Roberto Ferri.\nLa scelta delle opere del nuovo apparato iconografico e decorativo.\nUna commissione di consulta per l'eccellenza estetica, istituita dalla Presidenza del Consiglio dei ministri e nominata dal Dipartimento nazionale di protezione civile, ha dato incarico ad artisti contemporanei di fama nazionale ed internazionale per la esecuzione degli affreschi sulla cupola, dei bozzetti per la realizzazione delle tele ad olio destinate agli altari del transetto e delle sculture da collocare nelle nicchie delle navate laterali. Ventisei artisti di chiara fama hanno concorso alle nuove decorazioni. Obbligatori, per partecipare al concorso per la decorazione del catino absidale, alcuni elementi da tenere in considerazione, relativi al contesto sacro e messi a punto a suo tempo da Monsignor Carlo Chenis: la presenza centrale del Cristo Pantocratore, dei quattro dottori della chiesa, i santi Ambrogio, Crisostomo, Agostino, Gregorio Magno, la presenza della Madonna Scala del Paradiso, co-patrona di Noto, e ancora san Corrado Confalonieri. I bozzetti sono stati esposti dal 30 settembre al 27 novembre 2011 a Palazzo Grimani a Venezia in occasione della 54\u00aa edizione della Biennale in una mostra curata da Vittorio Sgarbi. Alcuni progetti tra quelli selezionati sono stati realizzati, mentre non \u00e8 stato possibile realizzare altre opere importanti, come le grandi tele del transetto per la scomparsa dell'ottantaseienne maestro Ottavio Mazzonis."}
{"id": "1384881", "revid": "1855146", "url": "https://it.wikipedia.org/wiki?curid=1384881", "title": "Palazzo della Banca Nazionale del Lavoro", "text": "Il Palazzo della Banca Nazionale del Lavoro (gi\u00e0 palazzo dell'Istituto Nazionale Fascista di Previdenza Sociale) \u00e8 un edificio di Napoli, sito nel rione Carit\u00e0, nel centro storico.\nIl palazzo \u00e8 in una posizione centrale, tra via Armando Diaz e via Toledo.\nLa costruzione venne eretta su disegno di Armando Brasini; i lavori cominciarono nel 1933 e vennero terminati nel 1938. Nei primi anni cinquanta fu acquistato dalla Banca Nazionale del Lavoro che ne fece la propria sede.\nIl principale elemento di spicco \u00e8 la torre angolare con la quale gli si don\u00f2 una veste monumentale; l'architettura \u00e8 incastrata a sua volta in un grande blocco di travertino arricchito da linee scure, donando all'intera opera un aspetto riservato ed austero."}
{"id": "1384887", "revid": "697352", "url": "https://it.wikipedia.org/wiki?curid=1384887", "title": "Palazzo del Banco di Napoli", "text": "Il Palazzo del Banco di Napoli si trova nel centro storico della citt\u00e0 partenopea, in via Toledo.\nStoria.\nInizialmente la sede del Banco di Napoli (gi\u00e0 Banco delle Due Sicilie) era situata nel palazzo San Giacomo che fu costruito all'inizio del XIX secolo da Stefano Gasse come sede dei ministeri del Regno dei Borbone, su un'area che precedentemente ospitava un convento, una zona ospedaliera e la chiesa di San Giacomo degli Spagnoli, la quale fu inclusa nel nuovo edificio. Il palazzo, a forma quadrangolare, era dotato di una galleria di passaggio interno in ferro e vetro che metteva direttamente in contatto piazza Municipio con via Toledo, le quali erano le due strade che delimitavano il palazzo rispettivamente a sud e a nord.\nNegli anni trenta del XX secolo in pieno regime fascista, quando Giuseppe Frignani era direttore della banca, in occasione dei quattrocento anni dalla fondazione del Banco fu decisa la costruzione di una nuova sede demolendo la parte settentrionale di palazzo San Giacomo, dove aveva sede l'Intendenza di Finanza, e la gran parte della galleria del Gasse.\nIl progetto venne affidato a Marcello Piacentini (gi\u00e0 un affermato architetto ed urbanista), il quale, nella lavorazione degli spazi, seppe dimostrare un particolare ed accentuato classicismo. Egli adott\u00f2 soprattutto il metodo del chiaroscuro, assumendo tinte diverse a seconda degli ambienti.\nParticolare importanza assumono gli ambienti del secondo piano dell'edificio, tra i quali spicca il salone delle assemblee con i suoi finestroni e il rivestimento con marmi provenienti dall'Etiopia.\nNegli anni ottanta del Novecento il prospetto fu avanzato su progetto di Nicola Pagliara, che vi aggiunse due fontane."}
{"id": "1384889", "revid": "1086846", "url": "https://it.wikipedia.org/wiki?curid=1384889", "title": "Unione Sportiva Citt\u00e0 di Palermo 2005-2006", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2005-2006.\nStagione.\nL'estate 2005 priva il Palermo di Guidolin e Luca Toni (passato alla ). In panchina siede cos\u00ec Luigi Delneri, ex tecnico del Chievo: il debutto di campionato \u00e8 in casa del Parma, con la gara che finisce 1-1.\nAlla seconda giornata l'Inter viene battuta per 3-2. Segue il debutto europeo, con l'andata del preliminare di Coppa UEFA: i rosanero sconfiggono, per 2-1, il cipriota Anorthosis. Nel ritorno si impongono per 4-0 qualificandosi alla fase a gironi. Il raggruppamento vede i siciliani chiudere in testa, con 8 punti. Nella partita di campionato successiva alla qualificazione, vengono sconfitti perdendo in casa con il Livorno. In Coppa Italia eliminano prima il e poi il Milan (rossoneri sconfitti per 0-3), accedendo alla semifinale. In Europa, la partecipazione termina invece negli ottavi di finale per mano dello , con il cambio in panchina con Giuseppe Papadopulo. Il possibile ingresso alla finale di coppa nazionale, all'epoca dal 1979, \u00e8 negato dalla Roma, finalista dell'ultima edizione. Sul campo il Palermo chiude il campionato in ottava posizione, utile per entrare in Coppa Intertoto. In seguito alle sentenze del processo di Calciopoli, la posizione viene per\u00f2 modificata: la squadra termina cos\u00ec al quinto posto, che vale un'altra qualificazione alla Coppa UEFA, poi a 2 punti dalla zona Champions, centrata infine dal Chievo del futuro calciatore in rosanero Amauri.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche di squadra.\n\"Statistiche aggiornate al 14 maggio 2006\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "1384890", "revid": "120111458", "url": "https://it.wikipedia.org/wiki?curid=1384890", "title": "Life (manga)", "text": " \u00e8 un manga scritto e disegnato da Keiko Suenobu a partire dal 2002. Viene pubblicato anche in Italia dal 2005.\n\u00c8 un titolo molto discusso per le tematiche affrontate, come il bullismo e le violenze a scuola. L'autrice aveva gi\u00e0 fatto parlare di s\u00e9 con il volume autoconclusivo \"Vitamin\", manga ambientato a scuola dove la protagonista veniva seviziata dai propri compagni, ma in \"Life\" tutte queste vicende sono inasprite dalle macchinazioni di una ragazza dalla doppia personalit\u00e0 che arriva a toccare i limiti della pazzia.\nNe \u00e8 stato tratto un dorama live action in 11 puntate andato in onda su Fuji TV nel 2007.\nTrama.\nAyumu Shiba \u00e8 una ragazzina all'ultimo anno delle medie e come tutti i suoi compagni di classe deve affrontare gli esami di ammissione al liceo. Legatissima all'amica Yuko Shinozuka, vuole tentare l'ammissione allo Nishidate, prestigioso liceo scelto da Yuko; ma non \u00e8 una brava studentessa, mentre Yuko \u00e8 la migliore della classe. Il rischio di non poter frequentare lo stesso liceo spaventa Shiba, anche se Yuko le promettere eterna amicizia anche oltre la scuola. Shiba non si arrende e studia giorno e notte, arrivando a tagliarsi il dorso della mano con l'ago di un compasso per non addormentarsi. I voti della ragazza cominciano a migliorare, mentre Yuko comincia ad esserne invidiosa. Arriva infine l'esame di ammissione al Nishidate: Yuko totalizza 240 punti e Shiba 247. Shiba viene cos\u00ec ammessa, mentre Yuko no; la loro amicizia termina e Yuko accusa Shiba di averla tradita.\nPer la perdita dell'amica Shiba diventa autolesionista; si isola dal resto della nuova classe e si infligge tagli sulle braccia. Manami, una bella ragazza, far\u00e0 amicizia quasi con prepotenza con Shiba e le presenta le sue quattro amiche del cuore e il suo ragazzo Katsumi. Shiba sembra quasi felice ma nonostante tutto si sente soffocare e continua a tagliarsi, non pu\u00f2 parlare con le altre compagne di classe perch\u00e9 il gruppo le definisce \"sfigate\" e quindi sono off limits, non pu\u00f2 parlare con Hatori, una ragazza particolarmente affascinante, perch\u00e9 il gruppo non lo sopporta...insomma, una sorta di regime.\nKatsumi nel frattempo litiga con Manami e la lascia creando un forte dolore nella ragazza che ben presto si ammala d'amore e tenta il suicidio. Nello stesso periodo (periodo delle piogge) Shiba si bagna per strada e Katsumi la invita a casa sua per asciugarsi e l\u00ec la ragazza scopre un album di fotografie pornografiche di studentesse legate ed ammanettate. Il ragazzo si accorge che Shiba ha scoperto tutto ma fa finta di nulla. Il giorno dopo Shiba, sempre preoccupata per Manami, chiede a Katsumi l'indirizzo di casa della ragazza per portarle i compiti e sapere il suo stato di salute ma l'indirizzo \u00e8 relativo a un secondo appartamento del ragazzo: Shiba \u00e8 in trappola e con la violenza e l'uso di un pugnale, Katsumi le fa delle fotografie da aggiungere al suo prezioso album.\nBen presto la morbosa attenzione di Katsumi nei confronti di Shiba salta all'occhio di Hirose, Emi, Iwa e Chika, le quattro amiche di Manami che racconteranno alla ragazza che l'innocente Shiba sta tentando di soffiarle il ragazzo: \u00e8 l'inizio della fine.\nManami e le quattro amiche subiscono una trasformazione. Picchiano, umiliano, bastonano Shiba fino allo sfinimento ma la cosa peggiore \u00e8 che la classe si diverte perch\u00e9 \"Manami fa cos\u00ec\" e allora tutti gi\u00f9 a far bullismo contro la ragazza.\nIn classe c'\u00e8 sempre Hatori che la osserva e diventano amiche. Hatori cerca di consolare Shiba dicendo di stringere i denti e di resistere ma quando scopre le cicatrici sul braccio cambia atteggiamento: sprona in tutti i modi Shiba di smetterla di tagliarsi, di volersi pi\u00f9 bene, di amarsi e di vivere. Shiba ha finalmente una vera amica che l'aiuta ma smettere di tagliarsi \u00e8 difficile. Un giorno, dopo l'ennesima vessazione sub\u00ecta, Shiba vuole sparire e si sfoga con la taglierina ma il taglio \u00e8 profondo e il sangue non si ferma: la paura l'assale e le vengono in mente le immagini di un reportage visto il giorno prima con la propria famiglia proprio sull'autolesionismo e le balza in testa i commento della sorella \"mamma che schifo tutte quelle cicatrici\".\nTra il terrore di essere scoperta dalla famiglia, la forza trasmessa di Hatori e forse anche un minimo di orgoglio personale, Shiba riesce a liberarsi definitivamente della taglierina che da sempre l'accompagnava nascosta nella tasca della sua divisa.\nMa se si \u00e8 liberata dell'autolesionismo, di certo le angherie contro di lei non diminuiscono, anzi...aumentano! Manami \u00e8 completamente folle, il suo unico desiderio \u00e8 distruggere Shiba e Hatori che l'appoggia e per arrivare ai suoi obiettivi arriva anche a cedere il suo corpo ad Akira, un teppista amico dai tempi delle medie che fa il lavoro sporco. Per questo, ed altri motivi, far\u00e0 pestare il suo ragazzo Katsumi cos\u00ec da farlo finire il ospedale e per giustificare il tutto viene simulato uno scippo. L'altro lavoro sporco, e il pi\u00f9 grave, \u00e8 il rapimento di Hatori e Shiba con l'intenzione di rinchiuderle in un ospedale abbandonato e lasciarle in bal\u00eca del resto della banda. Akira \u00e8 pronto con la telecamera a riprendere lo stupro di gruppo per rendere felice la sua Manami ma qualcosa va storto e tra calzi vari le ragazze riescono a evitare la tragedia. Nel tentativo delle due ragazze di difendersi scoppia un incendio. I ragazzi scappano lasciando le ragazze ammanettate al letto, che dopo tanto fumo inalato riescono a liberarsi. Nel frattempo arriva Sonoda, compagno di classe unitosi a loro due, allarmato da una telefonata fatta di nascosto dalla stessa Shiba in cui urlava aiuto. Il suo arrivo \u00e8 tempestivo, Sonoda si trova a viso scoperto con Akira... Anche loro si conoscono dai tempi delle medie e Sonoda era il giocattolo preferito del ragazzo ma stavolta i ruoli sono invertiti. Conscio di quello che stavano facendo alle ragazze, il ragazzo libera tutta l'ira sopita da anni dentro di s\u00e9 e picchia selvaggiamente Akira spingendolo infine gi\u00f9 dalla finestra con la vana speranza di averlo liquidato definitivamente. \nIl giorno dopo la scuola tenta di insabbiare tutto raccontando che Shiba e Hatori sono state vittime di un incidente automobilistico ma Sonoda non avr\u00e0 problemi nel raccontare a tutti cosa \u00e8 realmente successo.\nI sospetti ovviamente ricadono su Manami, difesa dalle sue ormai guardie del corpo ma questa sorta di faida comincia a essere scomoda sia per la classe che per il corpo insegnanti e tutti danno la colpa a Shiba visto che Manami \u00e8 figlia di un uomo molto influente in Giappone. Anche se Manami ha finto di piangere disperata alla notizia dell'arresto dei colpevoli dell'incendio, accusati anche per il pestaggio di Katsumi, la professoressa Toda comincer\u00e0 ad avere in mente l'immagine fissa di Shiba che piangendo le ha chiesto \"Ma lei ha mai pensato a come mi sento io?\". Toda comincia ad avere dei ripensamenti e Manami passa alle maniere forti: si sporca con terra, fango, si strappa la divisa presentandosi a casa. I genitori allibiti chiedono cosa \u00e8 successo e lei piangendo dir\u00e0 che Shiba e Hatori la seviziano. Contemporaneamente Hirose scopre il lato oscuro di Manami e che \u00e8 stata proprio lei che ha organizzato il rapimento a scopo di stupro sfruttando Akira ma la ragazza \u00e8 stata zittita da un'evidente minaccia di morte.\nCome ogni genitore potente il signore Anzai si presenta a scuola e chiede al preside di espellere le due ragazze, il preside fa inchinare a forza le due dicendo che ormai le ragazze si sono amaramente pentite di quello che hanno fatto a Manami ma c'\u00e8 un colpo di scena: Shiba si alza e denuncia davanti a tutti che \u00e8 lei la maltrattata e che a capo di tutti c'\u00e8 proprio Manami, reclama una vita normale e accusa tutta la classe di aver partecipato alle sevizie da lei subite. Il signor Anzai chiede l'intervento del corpo docenti e della polizia di indagare sulla verit\u00e0, in quanto \u00e8 certo dell'innocenza di sua figlia.\nDopo questo colpo di scena, Emi in classe urler\u00e0 a Shiba che \u00e8 stata lei a cominciare perch\u00e9 ha tentato di rubare ma interverr\u00e0 Hatori con \"E se ci\u00f2 non fosse vero? Voi che cosa sapete esattamente? Che cosa avete visto?\" scatenando l'ira di Emi che accusa Hatori di credere a Shiba ma dopo la sua risposta \"L'unica cosa che so \u00e8 che Shiba non mente\" riferito al gruppetto mentre le frasi \"E voi potete dire lo stesso? Siete certe che Anzai e le vostre amiche dicano sempre la verit\u00e0? Ci mettereste la mano sul fuoco?\" sono riferite al resto della classe. Sentendo le ultime parole Hirose ha un mancamento perch\u00e9 non si fida pi\u00f9 di Manami, tace per la minaccia ricevuta, la confessione dell'amica \u00e8 troppo pesante e comincia a dubitare pubblicamente di Manami creando cos\u00ec un gelo collettivo.\nHirose si \u00e8 definitivamente scavata la fossa con le sue mani, Manami \u00e8 isolata insieme alle sue tre amiche mentre il resto della classe comincia ad avere seri dubbi sulla credibilit\u00e0 di Manami del suo gruppetto, ma la vendetta della ragazza, definitivamente impazzita, si allarga anche nei confronti della \"traditrice\" Hirose.\nLa punizione per Hirose non tarda a giungere e l'isolamento \u00e8 solo l'inizio, ma la ragazza ha una luce di speranza: le vacanze estive. Vacanze estive che per il primo anno saranno per\u00f2 annullate a seguito dei recenti avvenimenti: Hirose capir\u00e0 subito cosa sarebbe successo nel mese seguente (Manami comunque lo precisa: le cicale muoiono alla fine dell'estate) e quindi, disperata, si getta dal tetto della scuola. La ragazza comunque si salver\u00e0, rigettando per\u00f2 nel caos l'istituto.\nLe vacanze arrivano comunque e le protagoniste si concedono una settimana fuori: Ayumi va nel villaggio dove \u00e8 cresciuta Miki, Manami invece invita le sue amiche in una sua villa fuori citt\u00e0, per\u00f2 Iwa abbandona il gruppo (successivamente si sapr\u00e0 che la ragazza ha proprio cambiato citt\u00e0 per sfuggire a Manami) mentre Chika ed Emi sono sempre pi\u00f9 impaurite dalla loro amica e carceriera. Ma il ritorno a scuola per Manami \u00e8 ancora peggiore, infatti nella scuola la voce che lei avesse isolato Hirose sta iniziando a girare e si sommano anche a quelle che la vedrebbero come aguzzina di Ayumu, cos\u00ec tenta una mossa strategica: ricatta Hirose e la obbliga a confessare tutte le malefatte commesse invece da Manami. I professori si impegneranno a fondo affinch\u00e9 questa sembri la verit\u00e0, ma una voce esce dal coro, \u00e8 la professoressa Hiraoka, viceresponsabile della classe delle ragazze, la quale ha nel frattempo raccolto le testimonianze degli alunni che vedono Manami come la colpevole. A Manami sar\u00e0 sufficiente una scenata in famiglia per far s\u00ec che il padre la faccia trasferire.\nContemporaneamente anche Katsumi sta tendendo la sua tela di intrighi e ha messo nel mirino la Toda, stressata dalla situazione della classe: l'obbiettivo \u00e8 chiaro, ingraziarsela per poterla sfruttare in caso i problemi di Manami dovessero riversarsi anche su di lui. La Toda cede alla lusinghe del ragazzo, tanto da rinascere, ma Emi e Chika la scoprono e di conseguenza Manami: ora \u00e8 lei a poter ricattare Katsumi e la Toda. La ragazza non si fa scappare l'occasione anche perch\u00e9 ha bisogno di dare il colpo di grazia a Miki ed Ayumu, infatti \u00e8 riuscita a costruire una buona trama di bugie per\u00f2 comunque l'ombra del sospetto ancora le \u00e8 addosso, anche perch\u00e9 comunque molti sono i testimoni contro di lei.\nLa Toda comunque si dimostrer\u00e0 subito molto collaborativa, del resto lei stessa odia Ayumu e Miki e quindi dare scacco alle due non \u00e8 in fondo una cosa cui le dispiaccia particolarmente, il piano \u00e8 semplice e diabolico: sorprendere Miki con un bigliettino durante gli esami di settembre. Su Miki la scuola ha chiuso diversi occhi (lavora come coniglietta in un night e salta molte lezioni) solo per i suoi voti (supera perfino Katsumi), ma questo scandalo \u00e8 sufficiente a metterla alla berlina. La stessa Manami si dimostra soddisfatta dell'accaduto, trovandolo un piano perfetto, ma ecco che insorge il fattore imprevisto: la classe. La stessa classe si ribella a quello che sta accadendo, nonostante Miki venga poco a scuola sono tutti certi che lei non copi e tutti si girano a fissare quella che reputano la colpevole: Manami. La ragazza ne rimane scossa, del resto lei non ha fatto nulla (per una volta davvero) eppure il suo castello di bugie le crolla addosso: tutta la classe \u00e8 sicura sia stata lei a cacciare la Hiraoka, a far tentare il suicidio a Hirose e poi farla mentire, a perseguitare Ayumu e Miki fino a spingere Akira a fare quello che ha fatto: \u00e8 lei la colpevole di tutto. La Toda intanto spiega ad Ayumu le sue ragioni (sostanzialmente non sopportava due ragazze cos\u00ec estranee alla sua condotta di vita) e inoltre fa il nome di Manami affermando che comunque lei ha agito per ingraziarsi la ragazza.\nMentre i professori organizzano come risolvere lo scandalo (intanto la Toda ha anche rivelato di Katsumi), Chika decide definitivamente di rompere con Manami e voltarle le spalle ed Emi, di malumore, fa lo stesso, per non restare sola, lasciando completamente sola Manami. Chika cercher\u00e0 anche di ingraziarsi Ayumu (ormai Chika \u00e8 la leader del nuovo \"branco\" costituito da lei, Emi e dalle amiche \"racchie\" che inizialmente Manami non considerava e che poi aveva usato per i suoi dispetti ad Ayumu) per far scivolare definitivamente lo scandalo tutto su Manami, ma ovviamente la ragazza le dar\u00e0 dell'ipocrita, ignorandone le finte scuse (con tanto di collirio negli occhi).\nLa controffensiva della scuola allo scandalo \u00e8 forte, rapida e disperata: la Toda rassegna le dimissioni, le vicende di Katsumi sono completamente celate e ovviamente Miki non ha copiato, tuttavia Ayumu trova i professori e li attacca ricordando loro quanto detto davanti a lei dalla Toda, contemporaneamente anche Manami esplode contro i professori (per lei la Toda era l'unica ancora di salvezza da tutte le accuse che ha addosso) ma nuovamente la classe, anzi, l'intera scuola esplode contro la ragazza: ormai \u00e8 dichiarata colpevole di tutti gli avvenimenti che hanno destabilizzato il loro istituto (Chika in questo ha contribuito curandosi bene di infarcire i suoi racconti con la fantasia, cosa che Emi si curer\u00e0 ben dal dire): tutta la classe si scaglia contro Manami.\nManami corre disperata per i corridoi letteralmente braccata da tutti gli alunni della scuola, ma la sua corsa finisce sopra una fila di armadietti all'ingresso: \u00e8 circondata da un'orda inferocita che le urla di inginocchiarsi e chiedere perdono. Sono presenti anche Katsumi, Ayumu, Miki, Chika ed Emi, atterriti dalla violenza dei loro compagni, anche se la pi\u00f9 scossa \u00e8 proprio Ayumu: lei non ha mai voluto vendetta.\nManami cerca la via di fuga verso la porta a vetri ma qui viene stoppata da un ragazzo che le lancia contro un quaderno, che la colpisce di rimbalzo tagliandole la fronte. Il destino vuole che quel quaderno sia di Emi e che contenga tutte le istantanee che la ragazza ha fatto a inizio anno, c'\u00e8 la famosa foto di Ayumu e lei, quelle con Katsumi, quelle col suo branco, quando lei era la principessa del branco. Le foto si macchiano una ad una del suo sangue e questa \u00e8 la goccia che scatena la furia della ragazza, che si arma di spazzolone e grida \"Io non mi inginocchier\u00f2 mai\".\nTuttavia questo urlo prima genera terrore, ma poi, lentamente, scatena un'ondata di risate: Manami nel prendere lo spazzolone ha letteralmente distrutto il vetro dietro di lei: la ragazza ha appena mostrato la sua ferocia e contemporaneamente anche la sua completa e definitiva follia.\nI compagni iniziano a ridere e lei cerca nuovamente di incutere loro quantomeno timore, ma un compagno ha un'idea folle: scatta una foto. Immediatamente tutti inforcano il loro cellulare e fanno lo stesso: un simile \"spettacolo\" non si ripeter\u00e0 pi\u00f9; Manami ora \u00e8 un fenomeno da baraccone che viene invitata a dar ancora di matto: \u00e8 il suo inferno.\nLa ragazza perde le energie e si lascia scortare via dai professori mentre Ayumu e altri rabbrividiscono nel vedere la crudelt\u00e0 dei loro coetanei, ma il pi\u00f9 atterrito \u00e8 Katsumi, che vede l'ombra di Manami e della sua follia ricadergli addosso, tanto che fugge, finendo per\u00f2 con l'attivare l'allarme antincendio, cosa che viene smascherata immediatamente, convincendo tutti che Katsumi ha cercato di salvare la ragazza.\nManami sente le persone che pensano questo del suo ex e ritorna in s\u00e9 vedendo una luce di speranza nella sua storia con Katsumi, quindi fugge via, scappando dal buco che lei stessa ha creato. Ayumu decide di seguirla, nonostante Miki la implori di non farlo, in un primo momento la insegue per assicurarsi che Manami, ancora sotto shock, non faccia qualche stupidaggine, ma lentamente si fa strada un altro pensiero: vuole sapere il perch\u00e9 di tanta ferocia contro di lei.\nMiki rimane nell'istituto, completamente nel panico (\u00e8 terrorizzata al pensiero che Manami possa fare del male ad Ayumu) e quindi parte con Sonoda alla sua ricerca. Contemporaneamente la situazione a scuola si \u00e8 normalizzata, le lezioni si concludono e Katsumi \u00e8 riuscito ad usare a suo vantaggio l'accaduto: tutti lo credono un santo che, nonostante tutto (compreso il pestaggio), ha cercato di proteggere la sua ex, cos\u00ec decide di premiarsi a casa sua consultando la sua \"collezione\" di schiave, ma Katsumi non sa che in casa sua sta intanto succedendo il finimondo.\nManami infatti quando riprende il pieno controllo di s\u00e9 si trova in mezzo alla strada, sporca, ferita, senza soldi, cos\u00ec decide di andare a casa di Katsumi, trovando la seconda chiave. Ayumu nel frattempo cerca l'ex amica e dopo un po' giunge alla stessa conclusione dell'altra e, affrontando le sue paure, raggiunge la casa dove aveva scoperto il vizio di Katsumi.\nManami intanto torna alla realt\u00e0 del tutto e comprende che Katsumi ha gettato via tutti i loro ricordi e intanto vede Ayumu al citofono: \u00e8 lei la colpevole di tutto. La getta in casa e l'aggredisce, ma Ayumu riesce a fermarla, aprendole il cuore rivelandole quanto per lei sia contata, visto che \u00e8 stata la prima ragazza a rivolgerle la parola, aiutandola ad uscire dal baratro dell'autocommiserazione.\nManami ascolta in silenzio, poi scoppia a ridere e rivela l'arida verit\u00e0: l'ha scelta solo perch\u00e9 non era poi cos\u00ec brutta (le \"racchie\" le fanno ribrezzo) e soprattutto aveva l'aria di una che non si sarebbe mai ribellata, proprio per questo Manami era stata cos\u00ec feroce nella sua punizione quando aveva sospettato di lei e Katsumi: Ayumu aveva osato mettere in dubbio la sua leadership, proprio lei che era la pi\u00f9 innocua e succube; tuttavia Ayumu alle sue angherie si era ribellata, dopo un po' (Manami stessa ammetter\u00e0 che l'altra \u00e8 cambiata), e con i suoi occhi insolenti l'aveva spinta a punizioni sempre pi\u00f9 severe, e cos\u00ec alla fine Ayumu aveva distrutto tutto ci\u00f2 che lei lentamente si era costruita attorno. Ecco la ragione del suo odio: Manami le salta al collo e inizia a strozzarla e intanto Ayumu piange, non per il dolore o per la paura di morire, piange perch\u00e9 sentita la spiegazione si rende conto di una semplice verit\u00e0: Manami Anzai \u00e8 una ragazza che non \u00e8 in grado di capire.\nPersonaggi.\nProtagonista indiscussa del manga, \u00e8 una giovane ragazza in piena crisi adolescenziale che cade nel tunnel dell'autolesionismo. Legata alla sua cara amica Yuko alle medie tenter\u00e0 di entrare nel suo stesso liceo studiando fino a notte fonda. L'inizio del suo autolesionismo \u00e8 legato allo studio: si ferisce con l'ago del compasso causandosi un forte dolore per non dormire. Dopo l'ammissione al liceo di Ayumu e il fallimento di Yuko l'amicizia si spezza in modo drastico causando in Ayumu una crisi profonda che la trasciner\u00e0 nell'obl\u00eco dell'autolesionismo spingendosi a ferirsi pi\u00f9 volte con una taglierina che porta sempre con s\u00e9. A peggiorare la situazione sar\u00e0 la sua nuova amica Manami al liceo e il suo relativo fidanzatino Katsumi. Ayumu per aiutare l'amica a far pace col ragazzo finisce nella trappola infernale di quest'ultimo che tenter\u00e0 di violentarla. Questo episodio sar\u00e0 traviato da una terza persona e Manami si convince che Ayumu ha tentato di soffiarle il ragazzo...a partire da questo momento la vita di Ayumu diventer\u00e0 un inferno. Subir\u00e0 umiliazioni, vessazioni e l'ira di Manami toccher\u00e0 il culmine della pazzia. Una nuova persona le si avviciner\u00e0 e sar\u00e0 Hatori che l'aiuter\u00e0 ad uscire dall'autolesionismo e che dar\u00e0 una spinta a Shiba verso la ribellione e il riscatto della sua vita.\n\u00c8 la migliore amica di Ayumu al tempo delle medie. Si sono giurate amicizia eterna anche se frequentano scuole diverse ma i fatti si sono svolti diversamente. Brillante studentessa scolastica, punta l'ammissione a un liceo severo e molto rinomato, il Nishidate. Si pu\u00f2 dire che \u00e8 stata lei a spingere Ayumu all'autolesionismo per due motivi: il desiderio di frequentare insieme lo Nishidate hanno spinto Ayumu a studiare di notte e sente per radio la storia di una ragazza che si tagliava per rimanere sveglia di notte per studiare - e Ayumu era una pessima studentessa - e la rottura della loro amicizia subito dopo la visione dei test di ammissione. Pochi giorni dopo Yuko e Ayumu si incontrano per caso per strada vestite della loro nuova uniforme. Yuko liquida quella che una volta considerava una sua carissima amica con la frase \"Le persone come te dovrebbero solo sparire!\". Il tutto \u00e8 nato perch\u00e9 Yuko ha prestato gli appunti ad Ayumu e il silenzio di quest'ultima sul reale esito del test, esito taciuto per non scoraggiare l'amica.\nRagazza figlia di una delle famiglie pi\u00f9 ricche del Giappone, Manami \u00e8 molto bella e apparentemente gentile. \u00c8 la classica ragazza che fa il bello e il cattivo tempo a scuola date le origini potenti della sua famiglia. \u00c8 fidanzata con Katsumi e il loro non pu\u00f2 essere certo considerato un amore vero visto che la famiglia del ragazzo preme per il matrimonio tra i giovani ma Manami \u00e8 ossessionata da Katsumi. Per quanto sia dolce Manami \u00e8 molto aggressiva e violenta. A causa di un pettegolezzo mal riportato, Manami \u00e8 convinta che Ayumu cerchi di soffiarle il ragazzo e da quella volta \u00e8 cominciata una sorta di inquisizione contro la ragazza. Ayumu in realt\u00e0 era in pensiero per l'amica malata e Katsumi le ha dato l'indirizzo di casa ma in realt\u00e0 quella casa era sua e non di Manami ed \u00e8 cos\u00ec che comincia il doppio trauma, l'aggressione, le foto di lei seminuda legata ecc. ecc. ma ovviamente Manami non crede a tutto ci\u00f2 e arriva a un punto di non ritorno: copula con il teppista Akira Karino in cambio di servigi particolari come il rinchiudere Ayumu e la sua alleata Hatori in un vecchio ospedale abbandonato e farle violentare da un gruppo di teppisti...ovviamente il tutto deve essere filmato.\nAl suo fianco ci sono le sue fidate amiche Hirose, Emi, Chika e Iwa. Ha un'ottima influenza su di loto tanto che questo gruppetto incute timore verso le altre ragazze della classe...\n\u00c8 una bellissima ragazza, una studentessa brillante ma ha un carattere particolare. Frequenta saltuariamente la scuola ed \u00e8 isolata dai suoi compagni di classe senza un valido motivo ma se ne \u00e8 sempre fregata di tutto e di tutti.\nLa causa principale delle sue assenze \u00e8 il lavoro part-time che svolge di nascosto: esce di casa in divisa e si cambia al lavoro per guadagnare il pi\u00f9 possibile ed aiutare il padre.\nA scuola a volte chiacchiera con Ayumu e questo non \u00e8 molto gradito a Manami e le sue amiche. A differenza degli altri Hatori ha notato subito uno strano comportamento della ragazza e ha scoperto il segreto celato dietro la polsiera di Ayumu che le copre le cicatrici. Dopo tanto parlare e incoraggiamenti vari, Hatori \u00e8 stata la luce che ha condotto Ayumi fuori dal tunnel dell'autolesionismo ma oltre alle cicatrici scopre le varie violenze di cui \u00e8 vittima la ragazza. Hatori, insieme al loro compagno di classe Sonoda, rimane vicino ad Ayumu per far venire a galla la verit\u00e0 e per proteggerla dalle varie angherie di Manami.\n\u00c8 il ragazzo di Manami, bello, gentile e premuroso. \u00c8 diligente a scuola e va d'accordo con tutti ma persone cos\u00ec a volte non sono mai come appaiono. Katsumi ha un \"hobby\" particolare: ha un album di fotografie costantemente aggiornato ma le foto ritraggono ragazze (consenzienti) nude o seminude, legate, imbavagliate, ammanettate pronte per lo scatto fotografato. Queste immagini sono catalogate con il nome di \"schiava numero 1\" e cos\u00ec via. Per caso e anche per curiosit\u00e0 Ayumu scopre questo album e da allora Katsumi la ossessiona in tutti i modi possibili arrivando ad attirarla in un altro appartamento per aggredirla. Riesce con la forza a fare delle fotografie alla ragazza che si diverte a inviarle sul suo cellulare per terrorizzarla. Grazie al suo bell'aspetto riesce a ingannare la madre di Ayumu per impartire alla ragazza lezioni private ed \u00e8 proprio qui che tenta di violentare seriamente Ayumu.\nKatsumi sta con Manami solo per soldi, da parte sua non c'\u00e8 amore ma solo interesse: suo padre infatti \u00e8 un dipendente del padre di Anzai e un matrimonio con la figlia del presidente non pu\u00f2 portare altro che servigi in casa Sako. Lui non sa della relazione di ragazza Manami con il teppistello Akira ma di certo si meritano l'un con l'altra.\nSono le componenti del \"branco\" di Manami. Hirose conosce la ragazza fin dai tempi dell'asilo e le \u00e8 molto legata mentre le tre ragazze si sono aggiunte al liceo. Due di loro hanno visto Ayumu entrare nell'appartamento di Katsumi quando in realt\u00e0 la ragazza era convinta fosse la casa di Manami. Da l\u00ec hanno cominciato a pensare che Ayumu approfittasse della malattia dell'amica per fregarli il ragazzo quando la realt\u00e0 \u00e8 ben diversa. Come se fosse un problema di vitale importanza, il quartetto affianca Manami nella sua corsa vendicativa e punitiva contro Ayumu ma si limitano solo a difendere l'amica e nel realizzare dispetti e violenze fisiche solo nell'ambito scolastico. Dopo l'episodio del sequestro di Ayumu e Hatori, l'accusa delle due vittime contro Manami, per un gioco del destino Hirose scopre che dietro tutta questa brutta storia c'era proprio Manami, ma minacciata da quest'ultima tace...Hirose nel frattempo sta cedendo e Chika, Iwa ed Emi non amano i tradimenti contro la loro Manami...\nSonoda \u00e8 un compagno di classe di Hatori e Ayumu. Alle medie ha sub\u00ecto vessazioni e molestie da parte di Akira quando stavano nella stessa classe. \u00c8 un ragazzo pauroso, silenzioso e invisibile, risultato di anni di bullismo subito per divertimento. Akira picchiava a sangue Sonoda giusto per sport e questo ha causato diversi danni psicologici al ragazzo ma un qualcosa \u00e8 scattato dentro di lui. Dopo aver visto Ayumu vittima di violenze ben maggiori da quelle sub\u00ecte da lui e vista la sua lenta ribellione, Sonoda si sveglia dal suo torpore e comincia a reagire pure lui. Quando incontra Akira all'interno dell'ospedale in disuso e ha scoperto cosa lui e i suoi amici avevano osato fare ad Ayumu e Hatori si scatena picchiando il ragazzo fino quasi ad ammazzarlo. Sonoda si allea con le ragazze attirando l'ira dei ragazzi in classe che stupidamente dicono \"le difende perch\u00e9 tanto se le \u00e8 portate a letto insieme\" senza interessarsi sul reale motivo del bullismo di Manami Co.\nEx compagno di scuola medie sia di Manami che di Sonoda. \u00c8 innamorato di Manami da sempre ed \u00e8 felice nel sapere che solo lui la possiede sessualmente in barba a Katsumi. \u00c8 un ragazzo esaltato, un teppista membro di un suo branco. Ha diversi precedenti penali quali estorsione, vandalismo, percosse, vessazioni, furti e cose del genere. Senza volerlo lui \u00e8 diventato una pedina nelle mani di Manami che gli chiede di fare il lavoro sporco. Per lei ha pestato a sangue Katsumi e ha organizzato il rapimento di Hatori e Ayumi rinchiudendole e ammanettandole per farle violentare dal resto del suo gruppo mentre lui doveva filmare il tutto per rendere felice la sua Manami. Lui non sa che a tradirlo \u00e8 stata la ragazza stessa.\nVolumi.\n\"Life\" \u00e8 stato scritto da Keiko Suenobu e serializzato dal 2002 al 2009 sulla rivista \"Bessatsu Friend\" edita da K\u014ddansha. In seguito i vari capitoli sono stati raccolti in venti volumi \"tank\u014dbon\" pubblicati dal 7 agosto 2002 al 13 aprile 2009.\nIn Italia la serie \u00e8 stata pubblicata da Panini Comics sotto l'etichetta Planet Manga nella collana \"Manga Superstars\" dal 14 luglio 2005 al 24 ottobre 2010. Nell'edizione italiana i primi sei numeri sono stati scissi in due portando cos\u00ec il numero totale a ventisei anzich\u00e9 a venti."}
{"id": "1384892", "revid": "838137", "url": "https://it.wikipedia.org/wiki?curid=1384892", "title": "Armand Maillard", "text": "Biografia.\nNato nel 1943, \u00e8 ordinato sacerdote nel 1970.\nIl 5 ottobre 1996 \u00e8 consacrato vescovo di Laval dal cardinale Louis-Marie Bill\u00e9, suo predecessore.\nCome vescovo di Laval partecipa alla GMG in Canada nel 2002, presieduta da Giovanni Paolo II. In questo contesto tiene una sessione di catechesi sul tema \"Voi siete il sale della terra.\"\nPromosso all'arcidiocesi di Bourges, fa il suo ingresso ufficiale in cattedrale il 14 ottobre 2007. Come nuovo arcivescovo di Bourges acquista il titolo onorifico di patriarca degli Aquitani.\nIl 25 luglio 2018 papa Francesco accoglie la sua rinuncia, per raggiunti limiti di et\u00e0, al governo pastorale dell'arcidiocesi.\nGenealogia episcopale.\nLa genealogia episcopale \u00e8:"}
{"id": "1384895", "revid": "22475", "url": "https://it.wikipedia.org/wiki?curid=1384895", "title": "Palazzo Caracciolo di Avellino", "text": "Il palazzo Caracciolo d'Avellino \u00e8 un palazzo monumentale di Napoli, ubicato in largo Proprio d'Avellino.\nStoria.\nNel 350 circa San Severo, vescovo di Napoli, eresse un monastero intitolato a San Potito dove ora sorge il largo Proprio d'Avellino.\nDi fronte il convento, sul finire del XIV secolo, venne eretta la residenza della famiglia Gambacorta: in origine si trattava di un palazzo prettamente medievale, progettato dall'architetto Giacomo De Santis. Della costruzione originaria resta ancora una porzione di basamento in piperno su via San Giovanni in Porta.\nLa successione dell'eredit\u00e0 arriv\u00f2 probabilmente fino alla persona di Lucrezia Gambacorta, moglie di Giovanni de' Rossi. In seguito la famiglia de' Rossi si imparent\u00f2 con quella dei principi di Avellino e la propriet\u00e0 del palazzo fu divisa tra le due famiglie.\nIl primo restauro avvenne nel 1522 su commissione dei de' Rossi: la realizzazione dell'intervento venne promossa dal seggio di montagna, con la richiesta di abbattimento del cavalcavia pedonale che univa le due abitazioni con la propriet\u00e0 dei Folliero; de' Rossi, in contropartita, chiese di abbassare il livello stradale di vico San Petrillo (per la presenza di una chiesetta dedicata a San Pietro fondata dai de Ferrari) e di poter affittare a degli studenti alcuni ambienti del palazzo (prima di allora era proibito ad essi alloggiare in citt\u00e0).\nSuccessivamente l'edificio pass\u00f2 in parte a Torquato Tasso, figlio di Porzia de' Rossi, e in parte a Domizio Caracciolo, duca di Atripalda, che lasci\u00f2 la sua propriet\u00e0 al nipote Camillo Caracciolo, principe di Avellino.\nDopo varie vicissitudini legali dovute alla ripartizione dell\u2019immobile, l\u2019intera propriet\u00e0 passo nel 1596 alla famiglia Caracciolo.\nNel 1610 le monache di San Potito, con l'autorizzazione del papa Paolo V, vendettero a Camillo Caracciolo il loro monastero. A partire dal 1612 il palazzo Caracciolo di Avellino venne ristrutturato e costruita la grande scala aperta nel primitivo cortile. Il convento venne annesso al palazzo con l'intenzione di creare, a cavallo della via, un grande complesso. Oggi possiamo osservare che tutto il lato occidentale del complesso \u00e8 occupato da un corpo di fabbrica residuo del chiostro del monastero di San Potito composto da sette arcate (la prima delle quali fa da cavalcavia su via Anticaglia) con modanature a tutto sesto poggianti su pilastri con sostegni laterali che reggono un cornicione su cui \u00e8 sistemata una balconata continua che, nell'impatto con la facciata del primitivo palazzo, non coincide con il marcapiano di quest'ultimo. \u00c8 possibile che si pensasse di proseguire le arcate a tutto il largo e a modificare la facciata dell'antico palazzo con l'aggiunta della balconata in continuit\u00e0: problemi che non conosciamo dovettero impedirlo. \nL'edificio venne salvato dai tumulti di Masaniello e nel XIX secolo venne adibito a sede dell'Istituto Pontano; fu quindi restaurato per diventare condominio. Oggi il corpo di fabbrica residuo del monastero di San Potito ospita la galleria d'arte contemporanea \"Fondazione Morra Greco\".\nL'edificio ha ospitato l'amante della regina Giovanna II di Napoli (Giovanni Caracciolo), il quale era anche il suo maggiordomo.\nIl palazzo \u00e8 stato recentemente sottoposto ad un massiccio intervento di restauro che ha riguardato i prospetti esterni e gli interni dell'ala che ospita la Fondazione Morra Greco, dedita all'arte contemporanea. Sono tornati alla luce numerosi affreschi settecenteschi (di Giacomo del P\u00f2 e Nicola Maria Rossi) e ottocenteschi."}
{"id": "1384899", "revid": "767487", "url": "https://it.wikipedia.org/wiki?curid=1384899", "title": "Turpino", "text": "Biografia.\nMonaco presso l'Abbazia di Saint-Denis, fu nominato arcivescovo di Reims nel 771 da Carlo Magno, anche per l'interessamento dell'abate di Saint Denis, Fulrado.\nReims era la chiesa primaziale di Francia, ove venivano consacrati i re: per questa ragione amministrare quella diocesi voleva dire entrare in contatto con i sovrani di Francia.\nInfatti la leggenda vuole che Carlo Magno lo portasse con s\u00e9 nella spedizione di Spagna (778), anche se, nelle cronache della campagna, la presenza di Turpino non \u00e8 attestata.\nLa \"Chanson de Roland\" ne fa l'archetipo del chierico votato alla battaglia, perfettamente inserito nello spirito della crociata del secolo XI. Nell'opera muore a Roncisvalle, sopravvive invece secondo la \"Historia Karoli Magni et Rotholandi\" (a lungo attribuita allo stesso Turpino).\nRimane nella tradizione rolandiana fino a Ludovico Ariosto e Bernardo de Balbuena."}
{"id": "1384900", "revid": "404338", "url": "https://it.wikipedia.org/wiki?curid=1384900", "title": "Universum Film A.G.", "text": ""}
{"id": "1384901", "revid": "106477855", "url": "https://it.wikipedia.org/wiki?curid=1384901", "title": "Coronella girondica", "text": "Il colubro di Riccioli (\"Coronella girondica\") \u00e8 una specie non velenosa di serpente della famiglia dei Colubridi, diffusa in Europa meridionale e in Nordafrica.\nDistribuzione.\nSi trova in Spagna, Portogallo, Francia meridionale, Italia, Marocco, Algeria e Tunisia.\nHabitat.\nI suoi habitat sono foreste temperate, macchia mediterranea, aree rocciose, pascoli e aree coltivate.\nStato di conservazione.\nQuesta specie \u00e8 considerata a rischio minimo (\"least concern\", LC) sulla Lista rossa delle specie minacciate della IUCN (v3.1, 2001).\nLa principale minaccia proviene dalla distruzione dell'habitat."}
{"id": "1384903", "revid": "200154", "url": "https://it.wikipedia.org/wiki?curid=1384903", "title": "Basilica di San Paolo Fuori le Mura", "text": ""}
{"id": "1384904", "revid": "15756", "url": "https://it.wikipedia.org/wiki?curid=1384904", "title": "Casa del Mutilato (Napoli)", "text": "La Casa del Mutilato \u00e8 un edificio di Napoli; \u00e8 localizzato tra piazza Matteotti, via Guantai Nuovi e via Diaz (dove \u00e8 situato l'ingresso).\nL'edificio, voluto dall'Associazione Nazionale fra Mutilati ed Invalidi di Guerra, venne eretto tra il 1938 e il 1940 ed inaugurato poco dopo lo scoppio della seconda guerra mondiale.\nIl progetto di una casa del mutilato fu commissionato a Camillo Guerra. Il disegno iniziale prevedeva un andamento diagonale con ingresso angolare, proprio sul punto di confluenza tra via Armando Diaz e via Guantai Nuovi, entrambe importanti strade di comunicazione napoletane. Per questioni stilistiche Guerra decise di non realizzare la soluzione d'angolo; l'ingresso \u00e8 tuttavia decentrato per fronteggiare l'imponente Palazzo delle Poste.\nL'atrio d'accesso \u00e8 caratterizzato dallo scalone monumentale sormontato dalla statua della \"Vittoria\" (tematica ricorrente nel periodo fascista) per la quale fu stanziato un compenso di L.50.000. Le facciate sono interrotte da una sequenza di setti binati in piperno, mentre ai lati dell'ingresso, posti a delimitazione del portale, ci sono due blocchi, ancora in piperno, scolpiti da Vico Consorti e Giuseppe Pellegrini per un compenso di L.500.000.\nL'ingresso, l'interno, ed in particolare l'atrio e il salone per assemblee, mostrano un apparato decorativo in onore del partito fascista con temi quali il lavoro, la vittoria, la marcia su Roma e la conquista della Libia e le aquile romane (simbolo dell'impero) nel Salone d'Onore."}
{"id": "1384905", "revid": "287204", "url": "https://it.wikipedia.org/wiki?curid=1384905", "title": "Michael Anderson", "text": ""}
{"id": "1384907", "revid": "446353", "url": "https://it.wikipedia.org/wiki?curid=1384907", "title": "Operazione Blue Star", "text": "L'operazione Blue Star (\"Stella Azzurra\", 3-6 giugno 1984) fu un'operazione militare indiana ordinata da Indira Gandhi presso il Tempio d'Oro ad Amritsar, nello stato del Punjab, il luogo di culto pi\u00f9 sacro dei sikh.\nL'operazione.\nScopo dell'operazione era quello di eliminare i militanti rivoluzionari sikh, guidati dal leader Jarnail Singh Bhindranwale. Il 3 giugno fu imposto un coprifuoco di 36 ore sullo stato del Punjab. In quel periodo si commemorava il martirio di Guru Arjan, un'importante festa religiosa sikh.\nPanoramica.\nI militanti sikh dentro lo Harmandir Sahib, oltre che da Jarnail Singh Bhindranwale, erano guidati dall'ex Maggiore Generale Shabeg Singh (che era stato congedato dall'Esercito indiano nel 1976). Le truppe indiane erano invece guidate dal maggiore-generale Kuldip Singh Brar.\nL'operazione fu intrapresa con il favore della notte. A causa dell'immensa potenza di fuoco e del sofisticato armamento dell'Esercito indiano, ci si attendeva che l'operazione fosse rapida; l'esercito invece sub\u00ec pesanti perdite.\nOre 20:00-22:00.\nIl primo compito delle truppe indiane fu la distruzione delle difese esterne di Shabeg Singh. Gran parte di questa fu portata a termine negli scontri a fuoco preliminari. Il generale Brar aveva sperato di spaventare Jarnail Singh Bhindranwale e i suoi per indurli ad arrendersi, il che per\u00f2 non accadde. Le difese esterne dei sikh includevano le diciassette case che la polizia riteneva occupate dai seguaci di Bhindranwale nei viali che circondavano il Tempio d'Oro. Esse erano tutte in contatto radio con la postazione di comando di Shahbeg Singh nell'Akal Takht.\nAccanto a questo vi era Brahmbuta Akhara, un grande edificio che ospitava la sede principale di una setta sikh. Poi c'erano tre torri principali che erano state fortificate per ricavare posizioni dalle quali gli uomini di Bhindranwale potessero sparare dentro il complesso del Tempio d'Oro. Poich\u00e9 si levavano ben al di sopra degli edifici circostanti, le torri erano eccellenti postazioni di osservazione per individuare i movimenti delle truppe indiane negli stretti viali che circondavano il tempio. Le cime di queste torri vennero spazzate via dal fuoco d'artiglieria iniziale.\nOre 22:00-23:30.\nFra le 22 e le 22:30 del 5 giugno, ai commando del 1\u00ba Battaglione (il reggimento paracadutisti) fu ordinato di correre gi\u00f9 per le scale sotto la torre dell'orologio e attraverso il \"parikarma\", o lastricato, di voltare a destra e di aggirare pi\u00f9 rapidamente possibile il bordo della cisterna sacra in direzione dell'Akal Takht. Ma mentre i paracadutisti entravano attraverso la via d'accesso principale verso il tempio furono abbattuti dal fuoco dei militanti armati di mitragliatrici leggere, che si stavano nascondendo sui due lati della scale che conducevano al \"parikarma\". I pochi commando che riuscirono a scendere le scale furono ricacciati indietro da una barriera di fuoco proveniente dall'edificio sul lato sud del laghetto sacro. Nella sala di controllo, in una casa sul lato opposto della torre dell'orologio, il maggiore generale Brar con due dei suoi ufficiali di supporto stava aspettando di sentire che i commando avevano occupato posizioni all'interno del complesso.\nI pochi commando sopravvissuti si raggrupparono nella piazza all'esterno del tempio e fecero rapporto al maggiore generale Brar. Egli mand\u00f2 loro dei rinforzi e ordin\u00f2 di fare un altro tentativo per entrare. I commando dovevano essere seguiti dal 10\u00ba Battaglione delle guardie comandato dal tenente colonnello Israr Khan. Il secondo attacco dei commando riusc\u00ec a neutralizzare le postazioni delle mitragliatrici su entrambi i lati delle scale e a scendere fino al \"parikarma\". Essi furono seguiti dalle Guardie, che finirono per\u00f2 inchiodate sotto il fuoco nemico e non furono in grado di avanzare. Chiesero quindi via radio il permesso di rispondere al fuoco contro gli edifici sull'altro lato della cisterna. Questo avrebbe significato che lo stesso Tempio d'Oro, che \u00e8 al centro della cisterna, si sarebbe trovato sulla linea del fuoco, con tutte le conseguenze facilmente immaginabili. Brar inizialmente rifiut\u00f2, ma poi cominci\u00f2 a ricevere messaggi dal comandante delle Guardie che riferivano di pesanti perdite.\nOre 23:30-01:00.\nBrar rinnov\u00f2 la richiesta di carri armati, dopo che un veicolo blindato mandato all'interno era stato distrutto da un razzo sparato da un militante sikh. Questa volta la sua richiesta fu accolta. Secondo i resoconti dei testimoni oculari, non meno di 20 carri armati Stephine furono portati nel \"parikarma\" e schierati sul lato orientale. Secondo talune fonti, la pavimentazione di marmo del \"parikarma\" fu distrutta. Furono sparati un totale di 90 proiettili e i separatisti furono abbattuti dall'Esercito indiano. In seguito si scopr\u00ec che il Sacro Tempio aveva pi\u00f9 di 300 fori di pallottole.\nConseguenze.\nIn base alla dichiarazione giurata resa dal Brigadier Generale in pensione D.V. Rao nel tribunale di Harjit Singh Khalsa, magistrato giudicante di prima classe, ad Amritsar, il 19 marzo 2007, l'Esercito indiano sub\u00ec 83 morti, che includevano 4 ufficiali, 4 sergenti maggiori e 75 di altri gradi. In base all\"'affidavit\", 13 ufficiali dell'Esercito indiano, 16 sergenti maggiori e 220 di altri gradi rimasero feriti nell'operazione. L'Esercito indiano registr\u00f2 492 morti civili all'interno del Tempio d'Oro, mentre 433 persone furono incarcerate come separatisti fra le 1.592 catturate dai militari. Durante il giugno del 1984, Il Brigardier Generale D.V. Rao prest\u00f2 servizio come Comandante di una Brigata di Fanteria di 350 uomini di stanza a Jalandhar, che formavano parte della Nona Divisione di Fanteria dell'Esercito indiano. Secondo altri, le cifre non ufficiali delle vittime registrate dai resoconti dei testimoni oculari potrebbero essere molto pi\u00f9 elevate.\nL'operazione del 1984 port\u00f2 come rappresaglia da parte dei sikh all'assassinio del Primo Ministro Indira Gandhi. Il 31 ottobre di quell'anno, infatti, due dei suoi ufficiali sikh della sicurezza le spararono a morte. L'assassinio della signora Gandhi scaten\u00f2 in tutto il paese sommosse anti-sikh, presumibilmente organizzate dai leader del Congresso Jagdish Tytler, Sajjan Kumar e H.K.L. Bhagat, tra gli altri. Le numerose uccisioni di sikh che ne seguirono, principalmente nella capitale nazionale Delhi e in altre importanti citt\u00e0 del Nord dell'India, condussero ad una profonda frattura tra i sikh e il Governo indiano, che continua tutt\u2019ora con episodi distanti tra di essi.\nAnche il generale A. S. Vaidya, capo di stato maggiore dell'Esercito indiano al tempo dell'operazione Blue Star, fu assassinato nel 1986 a Pune da due sikh, Sukhdev Singh Sukha e Harjinder Singh Jinda. Entrambi furono condannati a morte e impiccati il 7 ottobre 1992."}
{"id": "1384908", "revid": "13824838", "url": "https://it.wikipedia.org/wiki?curid=1384908", "title": "Alexander De Large", "text": ""}
{"id": "1384909", "revid": "33689", "url": "https://it.wikipedia.org/wiki?curid=1384909", "title": "Strike fighters flight simulator", "text": ""}
{"id": "1384911", "revid": "13824865", "url": "https://it.wikipedia.org/wiki?curid=1384911", "title": "Alexander DeLarge", "text": ""}
{"id": "1384913", "revid": "2176804", "url": "https://it.wikipedia.org/wiki?curid=1384913", "title": "Pseudo-Turpino", "text": "Con Pseudo-Turpino s'intende una composizione agiografica e romanzesca, con pretese cronachistiche, composta in Francia intorno alla met\u00e0 del XII secolo al fine di nobilitare il nascente pellegrinaggio iacobeo con collegamenti al Ciclo carolingio. Venne spacciata dalla Chiesa come opera di Turpino, celebre arcivescovo di Reims durante il regno di Carlo Magno.\nIl titolo originale di Historia Karoli Magni et Rotholandi, presenta una versione della leggenda di Orlando assai discordante dalla Chanson de Roland. L'opera collega la storia di San Iacopo con la spedizione in Spagna di Carlo Magno, durante la quale, sempre secondo la \"Historia\", venne scoperta la tomba dell'apostolo.\nPi\u00f9 il Cammino di Santiago acquisiva importanza pi\u00f9 la fama dello Pseudo-Turpino aumentava. Si conoscono pi\u00f9 di 130 manoscritti diffusi in tutta Europa ed in numerose traduzioni (in francese, provenzale, galiziano, spagnolo, norreno, tedesco ed inglese), inoltre venne incorporata nelle \"Grandes Chroniques de France\"."}
{"id": "1384920", "revid": "647919", "url": "https://it.wikipedia.org/wiki?curid=1384920", "title": "Chierici regolari Teatini", "text": ""}
{"id": "1384928", "revid": "113338013", "url": "https://it.wikipedia.org/wiki?curid=1384928", "title": "Chiodatura", "text": "La chiodatura \u00e8 un procedimento tecnologico utilizzato per realizzare dei collegamenti permanenti tra componenti di una struttura, tramite l'applicazione di chiodi o rivetti.\nClassificazione.\nLe chiodature si possono distinguere in diversi tipologie:\nTecnologia.\nPer eseguire un collegamento tramite chiodatura innanzitutto \u00e8 necessario preparare i lembi della struttura da unire, realizzando i fori di alloggiamento dei chiodi. In seguito si inseriscono i chiodi nei fori e si ribadiscono creando la doppia testa, tramite martello o apposita chiodatrice.\nIl dimensionamento della giunzione, ovvero numero dimensione e disposizione dei chiodi \u00e8 regolamentato dai vari enti pubblici.\nQuesto tipo di collegamento sta cadendo in disuso a favore di saldature o incollaggi, tuttavia pu\u00f2 ancora trovare largo uso in applicazioni aeronautiche, caldaie, condotte forzate, costruzioni navali, e carpenteria generica.\nMateriali.\nIl materiale dei chiodi, ribattini o rivetti che siano \u00e8 dettato dal campo d'impiego del collegamento:\nin genere il chiodo \u00e8 costituito dallo stesso materiale dei lembi da collegare, per non creare fenomeni corrosivi di tipo galvanico, quindi in acciaio da carpenteria (Fe 360, Fe 430) per la maggior parte delle applicazioni, leghe di alluminio o titanio per le applicazioni aeronautiche, ove i lembi da unire sono tipicamente in lega d'alluminio, ottone per i contenitori alimentari, eccetera."}
{"id": "1384930", "revid": "114130179", "url": "https://it.wikipedia.org/wiki?curid=1384930", "title": "Bullonatura", "text": "La bullonatura \u00e8 un procedimento tecnologico per realizzare giunzioni tra componenti di una struttura, tramite l'applicazione di bulloni. A differenza della chiodatura, i giunti bullonati sono smontabili. Le giunzioni bullonate possono essere di due tipologie: bullonature ad attrito e bullonature a taglio.\nLa prima tipologia \u00e8 un tipo di unione dove la resistenza viene garantita grazie all'attrito tra le piastre in acciaio; quindi \u00e8 importantissimo utilizzare la coppia di serraggio prevista da progetto e sono necessarie le rondelle disassate. In questo tipo di unione il bullone non deve lavorare per contatto con la superficie del foro.\nLa seconda tipologia di bullonatura invece, prevede che i bulloni siano sollecitati a taglio dalle piastre in acciaio. In questo tipo di unione, gli elementi in acciaio uniti, possono muoversi lungo la direzione ortogonale ai bulloni; ci\u00f2 rappresenta il pi\u00f9 grande difetto di tale unione, poich\u00e9 possono presentarsi degli assestamenti delle bullonature, generando anche considerevole rumore."}
{"id": "1384934", "revid": "145967", "url": "https://it.wikipedia.org/wiki?curid=1384934", "title": "Avional", "text": ""}
{"id": "1384935", "revid": "33751", "url": "https://it.wikipedia.org/wiki?curid=1384935", "title": "Capilungo", "text": "Capilungo \u00e8 una localit\u00e0 balneare della provincia di Lecce e frazione del comune di Alliste, da cui dista circa 4\u00a0km. Si trova tra Posto Rosso e Torre Suda, sul mar Ionio. \nLa localit\u00e0, esclusivamente turistica, possiede la qualifica di frazione dal 1964, quando il Presidente della Repubblica Giovanni Gronchi la concesse su richiesta di alcuni cittadini di Alliste e Racale qui residenti.\nLa costa si presenta con una bassa scogliera facilmente praticabile e ricca di insenature. Capilungo \u00e8 suddiviso in due zone, \"Capilungo Valeriano\" e \"Capilungo Le Campore\".\nStoria.\nLocalit\u00e0 demaniale fino alla seconda met\u00e0 del 1800, fu poi occupata durante le rivolte agrarie di Alliste da Gaetano Nenni, trovatello ormai adulto originario di Tuglie e sposatosi ad Alliste, oppure dal suocero, appartenente alla famiglia Colaci."}
{"id": "1384936", "revid": "123052445", "url": "https://it.wikipedia.org/wiki?curid=1384936", "title": "Namb\u00e9", "text": "Il Namb\u00e9 (IPA: ) \u00e8 una lega di otto metalli, il maggiore in percentuale dei quali \u00e8 l'alluminio. \nStoria.\nFu sviluppata dai Laboratori di Los Alamos negli anni '40 ed \u00e8 prodotta esclusivamente dalla Namb\u00e9 Mills, Inc., che fu fondata nel 1951 vicino al paese di Namb\u00e9, a 10 miglia circa a nord di Santa Fe, negli USA. \nDescrizione.\nLa lega ha la lucidit\u00e0 dell'argento e buone propriet\u00e0 meccaniche. Ha inoltre una conducibilit\u00e0 termica minore rispetto all'argento. Essa non contiene argento, piombo o peltro (una lega di stagno e rame) e resiste all'ossidazione. \u00c8 comunque suscettibile alla corrosione in presenza di ambiente acido. Per questo, non \u00e8 impiegata n\u00e9 raccomandata nell'utilizzo per la conservazione di alimenti. La composizione del Namb\u00e9 \u00e8 un segreto industriale. La Food and Drug Administration (FDA) ha stabilito che la lega Namb\u00e9 \u00e8 sicura per la cucina.\nIl metallo \u00e8 principalmente fuso in sabbia e lucidato per creare oggetti come piatti, pentole, utensileria da cucina, portacandele eccetera."}
{"id": "1384941", "revid": "33751", "url": "https://it.wikipedia.org/wiki?curid=1384941", "title": "Posto Rosso", "text": "Posto Rosso \u00e8 una localit\u00e0 balneare della provincia di Lecce e frazione del comune di Alliste. \u00c8 collocata tra le localit\u00e0 di Capilungo e Torre San Giovanni, sul crocevia che dalla litoranea giunge a Felline.\nLa localit\u00e0, esclusivamente turistica, si \u00e8 sviluppata soprattutto a partire dagli anni '70, nota anche con il nome di \"Cisternella\" o \"Stella Marina\". La costa \u00e8 caratterizzata da una bassa scogliera facilmente praticabile e da un mare pulito e trasparente.\nToponomastica.\nIl nome \u00e8 dovuto alla presenza sul lato mare di una casa di colore rosso, che le piccole imbarcazioni naviganti sottocosta prendevano come riferimento, ma anche alcuni scogli, nel posto, presentano uno strano colore rossiccio. Posto Rosso \u00e8 marina di Alliste da via di Torre Sinfon\u00f2 fino a via Machiavelli (confine con Torre San Giovanni, marina di Ugento) all'interno del territorio comunale.\nLa localit\u00e0 \u00e8 divenuta nota anche con i nomignoli di \"Baia dei Pinnacoli\" o \"Bosco di Statue\" a causa della presenza di un gran numero di esili costruzioni a secco, simili - appunto - a pinnacoli, costruiti sulla costa da un anonimo artista, prevalentemente durante i mesi estivi."}
{"id": "1384944", "revid": "186518", "url": "https://it.wikipedia.org/wiki?curid=1384944", "title": "Cisternella", "text": ""}
{"id": "1384946", "revid": "1124164", "url": "https://it.wikipedia.org/wiki?curid=1384946", "title": "Somasca", "text": "Somasca (IPA: ; \"Sum\u00e0sca\" in dialetto bergamasco e lecchese), \u00e8 una frazione di Vercurago, comune della provincia di Lecco in Lombardia.\nPosta nella fascia collinare del paese, fu nominata per la prima volta nel 1299 e rimase contrada di Vercurago fino al XVII secolo. Nel 1652 venne citata per la prima volta come comune autonomo, ma il 26 settembre 1798 con le leggi napoleoniche Somasca divenne frazione di Vercurago, da quel momento l'unica del comune. Il paese \u00e8 noto ai religiosi dato che \u00e8 stato il luogo in cui san Girolamo Emiliani ha insediato la sua congregazione dei Chierici regolari di Somasca e in cui beata Caterina Cittadini ha fondato le Suore Orsoline di San Girolamo.\nGeografia fisica.\nTerritorio.\nL'area geografica di Somasca si estende su un'altura rocciosa a est del comune di Vercurago. L'area del paese \u00e8 sommariamente pianeggiante e molto boschiva. Alcuni pascoli si estendono nell'area est di Somasca e il punto di altezza massima dell'area \u00e8 costituito dal cosiddetto \"Castello dell'Innominato\" che sorge sopra uno sperone di roccia naturale.\nL'area ha sempre rappresentato anche un interessante centro naturalistico per la notevole quantit\u00e0 di ammoniti e fossili naturalmente emergenti dal terreno e formatisi dal sollevamento delle terre in epoca preistorica che ha portato alla formazione del vicino lago.\nSismologia.\nDal punto di vista sismico Somasca presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Somasca \u00e8 quello caratteristico delle pianure settentrionali italiane e delle zone di bassa montagna, caratterizzato da inverni freddi e abbastanza rigidi ed estati che talvolta possono risentire di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nLe prime tracce di civilt\u00e0 ritrovate a Somasca risalgono all'epoca della Civilt\u00e0 di Golasecca (IX-V secolo a.C.) e sono state ritrovate presso la rocca con tracce di insediamento. Il nome della localit\u00e0 viene citato per la prima volta da Goffredo da Bussero nel suo \"Liber Notitiae Sanctorum Mediolani\", quando l'abitato viene definito \"Sumasca S. Bartolomeo\", sebbene le prime notizie certe relative all'insediamento di un comune indipendente a Somasca siano databili al 1331 quando figurava assieme a Vercurago tra i comuni della Valle di San Martino, sottoposta alla feudalit\u00e0 della famiglia Benaglio, di parte guelfa. Come borgo di confine tra il territorio del Ducato di Milano e quello della Repubblica di Venezia, furono subito necessarie molte fortificazioni per attutire i ripetuti scontri che nel corso degli anni i due stati portarono avanti. La frazione deve ancora oggi la sua fama al fatto di aver dato il nome ai chierici regolari dell'ordine fondato da san Girolamo Emiliani nel 1532 (Chierici Regolari di Somasca, o Somaschi). All'epoca dell'opera di San Girolamo Emiliani, gran parte delle antiche fortificazioni erano ormai in disuso e vennero riconvertite per usi civili e religiosi e il volto del borgo cambi\u00f2 radicalmente con la fondazione del convento della Congregazione dei Chierici Regolari Somaschi. San Girolamo Emiliani mor\u00ec di peste a Somasca l'8 febbraio 1537 in una camera ancora oggi conservata presso un luogo di culto locale.\nNel 1566 san Carlo Borromeo decise di erigere proprio a Somasca il primo seminario esterno alle mura di Milano, affidandone la direzione proprio ai padri somaschi.\nIl comune cess\u00f2 la propria esistenza come entit\u00e0 indipendente nel 1801 quando venne aggregato al vicino comune di Vercurago e da allora ne segu\u00ec le vicende storiche e l'evoluzione. Nel 1839 dal 21 febbraio al 16 aprile Somasca ospit\u00f2 per un breve periodo il vescovo di Trento Carlo Emanuele Sardagna de Hohenstein.\nSociet\u00e0.\nLingue e dialetti.\nNella frazione \u00e8 molto diffuso il dialetto bergamasco. Il dialetto bergamasco parlato a Somasca, e pi\u00f9 in generale della zona occidentale della Valle San Martino, risente della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole.\nReligione.\nLa principale confessione religiosa \u00e8 il cristianesimo celebrata con il rito ambrosiano e la parrocchia riferita di Somasca, nata nel 1564, \u00e8 intitolata a san Bartolomeo apostolo e a san Girolamo Emiliani. A Somasca hanno sede due congregazioni religiose: quella delle Suore orsoline di San Girolamo fondata da beata Caterina Cittadini nel XIX secolo e quella dei chierici regolari di Somasca fondata da san Girolamo Emiliani nel XVI secolo che dal 1967 gestisce una comunit\u00e0 di accoglienza."}
{"id": "1384947", "revid": "38120", "url": "https://it.wikipedia.org/wiki?curid=1384947", "title": "Ninnananna", "text": ""}
{"id": "1384951", "revid": "40838", "url": "https://it.wikipedia.org/wiki?curid=1384951", "title": "Partito Socialista Europeo", "text": ""}
{"id": "1384955", "revid": "465036", "url": "https://it.wikipedia.org/wiki?curid=1384955", "title": "Ordine dei Chierici regolari della Madre di Dio", "text": ""}
{"id": "1384957", "revid": "200154", "url": "https://it.wikipedia.org/wiki?curid=1384957", "title": "Col di Tenda", "text": ""}
{"id": "1384959", "revid": "118920851", "url": "https://it.wikipedia.org/wiki?curid=1384959", "title": "Marina di Novaglie", "text": "Marina di Novaglie, o semplicemente \"Novaglie\", \u00e8 una localit\u00e0 balneare della provincia di Lecce, pertinente alla municipalit\u00e0 di Alessano. \u00c8 collocata sul tratto di costa tra Marina Serra e Gagliano del Capo.\nLa costa \u00e8 caratterizzata da una bassa scogliera, nella quale \u00e8 stato ricavato anche un porticciolo.\nStoria.\nLa localit\u00e0 \u00e8 stata abitata da tempi antichissimi come testimoniano numerose grotte adibite a laure basiliane nel medioevo e a rifugio per i pescatori in seguito. Le origini del toponimo sono incerte: \u00e8 forse ricollegabile al processo di bonifica che nell'XI secolo interess\u00f2 la zona, rimettendo \"a nuovo\" aree boschive e pietrose rendendole abitabili.\nL'esistenza di alcune sorgenti di acqua dolce fece di Novaglie una localit\u00e0 strategica per i pirati Saraceni che vi si recavano per rifornirsi. Nel XVI secolo, proprio per contrastare i Saraceni, venne costruita la Torre del Porto, oggi ridotta ad un ammasso di detriti. Della torre \u00e8 ancora visibile una parte di quello che doveva essere il basamento della struttura originaria, realizzata in pietrame irregolare e terra rossa. Probabilmente gi\u00e0 esistente prima del 1565, fu ricostruita nel 1610 come si evince dai documenti esistenti; la Regia Corte appalt\u00f2 la ricostruzione a Giovanni Vincenzo Spalletta di Nard\u00f2 su progetto dell'ingegnere Fontana. In passato comunicava visivamente con Torre del Ricco e con la scomparsa Torre Montelungo, rispettivamente a nord e a sud.\nFin dall'antichit\u00e0 la costa di Novaglie \u00e8 stata utilizzata come punto d'attracco per navi e barche, come testimonia il toponimo \"Porto Vecchio\" dato al tratto di costa pi\u00f9 a Nord-est. \nDurante la Seconda Guerra Mondiale le scogliere di Novaglie furono utilizzate come avamposto tattico per le osservazioni marittime; sul tratto di scogliera denominato \"Punta Rossa\" \u00e8 ancora oggi visibile una torretta in cemento e pietra utilizzata dai soldati per scrutare il mare.\nNel secondo dopoguerra alcuni tratti di scogliera furono scavati e risistemati in modo da consentire ai pescatori di tirare in secco le loro imbarcazioni; risale al 1973 la costruzione del piccolo porto in uso.\nNel 1903 una facoltosa famiglia locale edific\u00f2 la prima villa a uso esclusivo di residenza estiva; successivamente molte famiglie seguirono la medesima tendenza che si \u00e8 protratta per tutto il XX secolo. Talvolta le nuove abitazioni sono state realizzate ampliando o ristrutturando ricoveri per pescatori e \"pajare\" presenti in loco. \nFino agli albori del XXI secolo il nucleo abitativo era comunque costituito da pochissime case; negli ultimi decenni si \u00e8 sviluppato sotto l'impulso dell'edilizia turistica.\nBench\u00e9 sia una localit\u00e0 prettamente turistica e dunque abitata principalmente d'estate, un ristretto numero di persone vi dimora stabilmente.\nLuoghi d'interesse.\nNovaglie ospita due antiche laure basiliane nella zona del nuovo porto, scavate nella roccia a partire da due cavit\u00e0 naturali; adibite nel tempo a ricovero per imbarcazioni, \u00e8 possibile scorgere in esse tratti di scrittura graffita. \nPresente inoltre una cappella dedicata alla Madonna addolorata risalente al XX secolo, facente parte di un'abitazione privata. Notevole anche la presenza di una pianta rarissima, esclusiva di questa zona (endemismo), chiamata Fiordaliso pugliese (\"Centaurea japygica\" (Lacaita) Brullo) che cresce sulle rupi presso il mare (cfr. S. Pignatti, Flora d'Italia, Edagricole, 2018, vol. 3, p. 1002).\nGrotte.\nIl tratto di costa su cui sorge Novaglie \u00e8 ricco di grotte naturali di notevole interesse paesaggistico, geologico e storico. Tutte le grotte sono accessibili via mare, anche se il ritrovamento di fossili di animali marini di circa 30.000 anni fa testimonia che in epoca remota esse furono sommerse; viceversa, un ciottolo inciso da mano umana ritrovato in una delle Grotte Cipolliane e risalente a 10.000 anni fa ci informa che nel paleolitico il livello del mare fu pi\u00f9 basso di ora, e che le grotte furono anche adibite a rifugio umano.\nLe principali grotte della costa novagliese, da Nord a Sud, sono le seguenti:\nDal 2013 l'antico tratturo che da Novaglie conduceva a Gagliano del Capo costeggiando le due grotte \u00e8 stato riattrezzato e aperto al pubblico come percorso escursionistico; tramite esso \u00e8 possibile accedere alle due camere superiori delle Cipolliane."}
{"id": "1384961", "revid": "465036", "url": "https://it.wikipedia.org/wiki?curid=1384961", "title": "Chierici regolari Minori", "text": ""}
{"id": "1384962", "revid": "186518", "url": "https://it.wikipedia.org/wiki?curid=1384962", "title": "Torre di Porto Novaglie", "text": ""}
{"id": "1384963", "revid": "186518", "url": "https://it.wikipedia.org/wiki?curid=1384963", "title": "Novaglie", "text": ""}
{"id": "1384970", "revid": "122484948", "url": "https://it.wikipedia.org/wiki?curid=1384970", "title": "Scott Coffey", "text": "Ha recitato in molti film di successo tra cui \"Strade perdute\", \"High School Musical\" e \"Mulholland Drive\".\nBiografia.\nVita privata.\nCoffey \u00e8 nato e cresciuto a Honolulu dove ha cominciato a recitare nella Hawaii Performing Arts Company. Attualmente vive a Brooklyn con il suo compagno Blair Mastbaum. \u00c8 molto amico di David Lynch (con cui ha recitato in molti film) e Naomi Watts.\nCarriera.\nA sedici anni col denaro guadagnato recitando ha visitato l'Europa. Ispirato dal film di Bertolucci \"La luna\" ha sentito il bisogno di visitare Roma, seguita da Parigi e Budapest. Ancora giovane ebbe dei ruoli in vari film tra cui \"C'era una volta in America\". Mentre era sul set di \"Cristoforo Colombo\" fu contattato dalla William Morris Agency e si spost\u00f2 a New York dove cominci\u00f2 a studiare recitazione ed ebbe una parte nello spettacolo \"It's All Talk\". Dopo un anno si trasfer\u00ec a Los Angeles per proseguire la sua carriera cinematografica.\nCome regista ha diretto il film \"Ellie Parker\" che ha vinto il \"New American Cinema Special Jury Prize\" al Seattle International Film Festival."}
{"id": "1384971", "revid": "2091899", "url": "https://it.wikipedia.org/wiki?curid=1384971", "title": "San Dana (Gagliano del Capo)", "text": "San Dana \u00e8, insieme ad Arigliano, una frazione del comune di Gagliano del Capo in provincia di Lecce.\nSituata nel basso Salento, tra Montesardo e Gagliano del Capo sulla Strada statale 275 di Santa Maria di Leuca, conta 180 abitanti ed \u00e8 posizionata a 63\u00a0km da Lecce.\nToponomastica.\nIl nome deriva dall'omonimo santo albanese, San Dana (o San Danatte), che fu ucciso dai Saraceni proprio nelle campagne appena fuori dal centro abitato, dove oggi sorge una stele in suo ricordo.\nStoria.\nLe origini molto antiche del paese sono riscontrabili dalle testimonianze pre-bizantine che si trovano nella cripta di Santa Apollonia. Si ipotizza che San Dana, in antichit\u00e0, fosse una masseria di propriet\u00e0 dei vescovi greci di Leuca.\nMonumenti e luoghi d'interesse.\nCripta Basiliana di Santa Apollonia.\nLa cripta di Santa Apollonia risale ai secoli VI-XI e venne realizzata dai monaci bizantini dell'ordine di San Basilio Magno.\nSi tratta di una cripta monovano, di forma quadrilatera irregolare, scavata nella roccia, all'interno della quale, con un unico pilastro, \u00e8 presente una celletta con un sedile dove soggiornava l'egumeno. Sono presenti alcuni affreschi, dei quali quelli decifrabili sono la Madonna col Bambino, la Trinit\u00e0, San Francesco d'Assisi e Sant'Apollonia. La struttura \u00e8 stata recentemente recuperata dopo un lungo periodo di completo abbandono.\nChiesa Madre.\nLa Chiesa Madre \u00e8 dedicata al protettore San Dana. Edificata nel XVI secolo, presenta una semplice struttura architettonica, significativamente rimaneggiata nel 1982. L'interno, a croce latina, conserva le ottocentesche tele dell'Immacolata e di Santa Lucia, opere del pittore gaglianese Francesco Saverio Mercaldi; inoltre sono presenti una tela raffigurante San Nicola di Bari e la statua del Santo a cui la chiesa \u00e8 dedicata."}
{"id": "1384975", "revid": "1745361", "url": "https://it.wikipedia.org/wiki?curid=1384975", "title": "Agnese di Merania", "text": "Biografia.\nQuinta dei nove figli del duca di Merania Bertoldo IV e di Agnese di Rochlitz della famiglia dei Wettin, nel 1196 and\u00f2 in sposa al re di Francia Filippo II Augusto, colpito dalla sua \"straordinaria\" bellezza. Questi, rimasto vedovo di Isabella di Hainaut nel 1190, si era unito in seconde nozze con Ingeburge di Danimarca il 14 agosto 1193, ma gi\u00e0 l'indomani avrebbe voluto ricusarla. Poco dopo aveva ottenuto una sentenza di divorzio dal cardinale Guglielmo dalle Bianche Mani, arcivescovo di Reims, e un sinodo di vescovi compiacenti, celebrato a Compi\u00e8gne il 5 novembre 1193, aveva decretato la nullit\u00e0 di quel matrimonio. Ingeburge, tramite il fratello Canuto VI re di Danimarca, aveva fatto ricorso alla Santa Sede e il 13 marzo 1195 papa Celestino III aveva dichiarato illegale l'annullamento, ma il re di Francia aveva comunque impalmato Agnese il 1\u00ba giugno 1196, a Compi\u00e8gne, nonostante il parere negativo di molti suoi consiglieri.\nMorto Celestino III nel 1198, il suo successore Innocenzo III sollecit\u00f2 per via diplomatica il reintegro di Ingeburge e l'allontanamento di Agnese finch\u00e9, rivelatosi inutile ogni appello, non colp\u00ec il re lanciando l'interdetto sui suoi possedimenti (13 gennaio 1200). Per il timore di possibili rivolte, Filippo II richiam\u00f2 allora alla corte la precedente consorte ma, non appena l'interdetto venne tolto (7 settembre 1200), torn\u00f2 a rinchiuderla nel castello di Dourdan (e poi in quello di \u00c9tampes) in attesa che una nuova assemblea di vescovi annullasse il precedente matrimonio. Cos\u00ec non fu: il concilio di Soissons del marzo 1201 riconobbe la validit\u00e0 delle nozze del 1193.\nQuattro mesi dopo per\u00f2, Agnese di Merania moriva nel castello di Poissy mettendo alla luce un bimbo, Tristano, che non le sopravvisse. Sepolta inizialmente nella collegiata Notre-Dame di Poissy, le sue spoglie furono poi trasferite nell'abbazia reale di Saint-Corentin, a Septeuil, una quindicina di chilometri a sud di Mantes-la-Jolie. Solo dopo la sua morte, Filippo II Augusto chiese e ottenne (2 novembre 1201) la legittimazione da parte del papa dei due figli avuti da lei:\nLa famiglia d'origine.\nAl di l\u00e0 della notevole e indubbia influenza esercitata su Filippo II e dell'immenso dolore provocatogli dalla sua scomparsa, in realt\u00e0 si sa ben poco della personalit\u00e0 di questa giovane regina morta a soli 25 anni. Indipendentemente dalle valutazioni storiografiche e dalle romantiche interpretazioni ottocentesche del suo personaggio, resta il drammatico paradosso di una nobile passione coinvolta nella lotta di potere fra stato e chiesa in contrapposizione con la temperie profondamente religiosa e gli stretti legami con gli ambienti ecclesiastici della sua famiglia d'origine.\nIn proposito si pu\u00f2 ricordare che il maggiore dei suoi fratelli, Ekbert von Andechs, intraprese la carriera religiosa e fu vescovo di Bamberga dal 1203 al 1231; la sorella maggiore Edvige, moglie di Enrico I il Barbuto, duca di Slesia, venne canonizzata nel 1267; la sorella minore Gertrude, moglie del re Andrea II d'Ungheria, fu la madre di santa Elisabetta d'Ungheria; il fratello Bertoldo fu conte e vescovo di Kalocsa, quindi patriarca di Aquileia; la sorella pi\u00f9 giovane, Matilde, fu badessa nel monastero delle benedettine di Kitzingen, dove era stata educata anche Edvige.\nLa \"fortuna\" del personaggio.\nNonostante la relativa scarsit\u00e0 di notizie sulla sua vicenda, la figura di Agnese di Merania ebbe una straordinaria fortuna nel corso dell'Ottocento: la sua breve e tragica avventura umana rappresentava infatti un soggetto troppo ricco di pathos e di suggestione per restare ignorato dallo spirito romantico dell'epoca.\nCos\u00ec nel 1825 lo scrittore Charles-Victor Pr\u00e9vost d'Arlincourt, con alle spalle i tre \"colossali trionfi\" editoriali di \"Le Solitaire\" (1821), \"Le Ren\u00e9gat\" (1822) e \"Ipsibo\u00e9\" (1823), diede il via alla riscoperta del personaggio pubblicando il romanzo storico \"L'\u00e9trang\u00e8re\", dramma tenebroso e passionale ricostruito con fantasie stravaganti e inverosimili attorno ai pochi fatti noti della vicenda di Agnese di Merania. L'enorme successo riscosso in Francia da quel testo e dall'omonima riduzione teatrale di Fr\u00e9d\u00e9ric Dupetit-M\u00e9r\u00e9 ed Edmond Crosnier ebbe vasta e rapida eco anche in Italia, ancor prima della traduzione di Gaetano Paganucci edita a Livorno nel 1826.\nNella primavera di quello stesso 1826 Andrea Leone Tottola ne ricav\u00f2 un libretto per il dramma in musica \"Il solitario ed Elodia\" di Stefano Pavesi, mentre l'8 dicembre ne and\u00f2 in scena al teatro dei Fiorentini di Napoli una versione teatrale del barone Giovanni Carlo Cosenza: \"La straniera\", \"azione patetica\" in 5 atti, poi pubblicata nel 1827. Nel 1829 ebbe luogo la prima della versione operistica pi\u00f9 nota, \"La straniera\" di Vincenzo Bellini su libretto di Felice Romani, cui va aggiunta la traduzione italiana del testo teatrale di Dupetit-M\u00e9r\u00e9 e Crosnier.\nSeguirono: nel 1830 \"Agnese, ossia la straniera di Karensi\", nuova traduzione italiana dell'\"aneddoto storico\" del Pr\u00e9vost; nel 1833 \"L'incognita della Brettagna\", dramma in 5 atti di Domenico De Ferrari; nel 1846 la tragedia romantica \"Agn\u00e8s de M\u00e9ranie\" del drammaturgo francese Fran\u00e7ois Ponsard; per concludere nel 1865 (ma l'elenco \u00e8 probabilmente incompleto) con il dramma in 4 atti del poeta neoclassico Ernest Legouv\u00e9 \"Les deux reines de France\", che pot\u00e9 fregiarsi delle musiche di scena di Charles Gounod."}
{"id": "1384977", "revid": "287204", "url": "https://it.wikipedia.org/wiki?curid=1384977", "title": "San Dana", "text": "Biografia.\nOriginario di Valona, approd\u00f2 nel Salento, dove prest\u00f2 servizio come diacono presso il Santuario di Santa Maria di Leuca.\nDurante un attacco dei Saraceni al Santuario, prese con s\u00e9 la pisside contenente l'Eucaristia e fugg\u00ec per metterla in salvo verso il casale di Montesardo, meglio difeso. Ma a poche miglia dal paese, in localit\u00e0 \"la Mora\", venne raggiunto e ferito. Prima di morire, per evitare la profanazione dell'Eucaristia, ebbe per\u00f2 il tempo di consumare le Particole Sacre.\nCulto.\nSul luogo della sua uccisione, 200 metri fuori dall'abitato di San Dana, che da lui ha preso il nome, sorge ora una stele in suo ricordo.\nDal Martirologio Romano il 16 gennaio: \"A Valona nell'Illirico, nell'odierna Albania, san Danacte, martire\".\nCuriosit\u00e0.\nStando ad alcune ipotesi storiche, il paese di San Donaci prenderebbe il nome dal santo."}
{"id": "1384979", "revid": "123199989", "url": "https://it.wikipedia.org/wiki?curid=1384979", "title": "Casa del Mutilato", "text": "Casa del Mutilato pu\u00f2 riferirsi a:"}
{"id": "1384983", "revid": "186518", "url": "https://it.wikipedia.org/wiki?curid=1384983", "title": "San Danatte", "text": ""}
{"id": "1384988", "revid": "2208340", "url": "https://it.wikipedia.org/wiki?curid=1384988", "title": "Kenz\u014d Masaoka", "text": "Biografia.\nNel 1922 entr\u00f2 all'Accademia di Belle Arti di Kyoto dove studi\u00f2 pittura giapponese con il famoso pittore Seiki Kuroda, e quindi all'Istituto d'arte \"Aoibashi\", dove studi\u00f2 pittura occidentale. Dopo il diploma decise, tuttavia, di dedicarsi alla cinematografia. Nel 1925 inizi\u00f2 a lavorare presso la \"Makino Eigasha\" di Kyoto, dove fece da aiuto regista a Sh\u014dzo Makino, e si occup\u00f2 anche di scenografia. Nello stesso anno realizz\u00f2 un progetto indipendente con la \"Donbei\" dirigendo il film per ragazzi \"Umi to kyuden\" (Il palazzo nel mare). Nel 1929 approd\u00f2 quindi alla \"Nikkatsu Uzumasa\" dove, facendo un po' di tutto, arriv\u00f2 ad essere il responsabile della Sezione film didattici. La chiusura della struttura, tuttavia, lo port\u00f2 quasi per caso a fare il suo debutto nell'animazione. Nel 1930 esord\u00ec con il cortometraggio \"Nansensu monogatari da\u012bppen - Sarugashima\" (Storia senza senso di un naufragio - L'isola delle scimmie), storia di un bambino finito naufrago su un'isola abitata solo da scimmie, realizzato con la liquidazione ricevuta dalla Nikkatsu.\nDue anni dopo fond\u00f2 lo studio di animazione \"Masaoka eiga\", in cui chiam\u00f2 a collaborare diversi allievi, tra i quali Mitsuyo Seo, e stipul\u00f2 un contratto con la Shochiku per la realizzazione del primo cartone animato sonoro giapponese, \"Chikara to onna no yononaka\" (Quello che conta al mondo sono la forza e le donne), proiettato nel 1933. Da qui in poi Masaoka si lanci\u00f2 nella realizzazione di diversi cortometraggi tanto ben animati quanto costosi, cosa che gli valse, da un lato l'appellativo di \"Disney giapponese\", ma dall'altro il fallimento. Tra le opere migliori di questa breve stagione, \"Kaguya-hime\" (La Principessa Kaguya), del 1934, e \"Mori no yosei\" (La fata della foresta) del 1935. Masaoka \u00e8 stato il primo animatore giapponese ad abbandonare la carta ritagliata per i costosi fogli di acetato, scelta che gli fece dilapidare nel giro di quattro anni una fortuna equivalente a milioni di yen attuali. Senza scoraggiarsi, nel 1937 fond\u00f2 un nuovo studio, il \"Masaoka d\u014dga kenkyujo\", impiegando per la prima volta il termine \"d\u014dga\" (immagine in movimento) anzich\u00e9 \"senga eiga\" (film disegnato) per indicare il cartone animato.\nCon il nuovo studio, grazie alla collaborazione con la Shochiku, riusc\u00ec a produrre diversi cortometraggi, anche se, a causa delle sempre maggiori difficolt\u00e0, fin\u00ec per entrare nella stessa Shochiku come capo del dipartimento animazione. Qui nel 1942, dopo otto mesi di duro lavoro, che gli costarono anche un ricovero per disturbi alla vista, realizz\u00f2 uno dei suoi capolavori, \"Kumo to tulip\" (Il ragno e il tulipano). A dispetto del notevole risultato artistico e tecnico, per\u00f2, l'opera gli port\u00f2 il biasimo delle autorit\u00e0 civili e militari, per essere l'unica del periodo a non trattare l'imperversante tema bellico. Nel 1943 partecip\u00f2 quindi alla realizzazione di \"Momotaro umi no shinpei\", diretto dal suo ex allievo Mitsuyo Seo e primo lungometraggio animato giapponese.\nFinita la guerra, nel 1945 fond\u00f2 assieme a Sanae Yamamoto, Yasuji Murata e molti altri animatori, la \"Shin Nihon Dogasha\", poi rinominata \"Nihon Manga Eigasha\", con cui nel 1946 realizz\u00f2 \"Sakura - Haru no gens\u014d\" che, per\u00f2, la \"Toho\" decise di non distribuire, ritenendolo un prodotto troppo poco commerciale. Nello stesso anno, ottenuto un finanziamento di un milione di yen da Tetsuo Mashita e altri sponsor, fond\u00f2 con Sanae Yamamoto la \"Nihon Dogasha\". Insieme realizzarono \"Suteneko Tora-chan\", \"Tora-chan no hanayome\" e \"Tora-chan no kankan mushi\" in \"full animation\", dopo il quale nel 1950 Masaoka si ritir\u00f2 definitivamente dalla scena per l'acuirsi dei problemi alla vista, dedicandosi all'insegnamento dell'arte dell'animazione. Nel 1951 anche la \"Nihon Dogasha\" fall\u00ec, ma dalle sue ceneri l'anno dopo nacque la \"Nichido Eigasha\", che venne poi acquisita dalla \"Toei Company\" per divenire tre anni dopo la \"Toei D\u014dga\"."}
{"id": "1384992", "revid": "9498", "url": "https://it.wikipedia.org/wiki?curid=1384992", "title": "Nizza della Paglia", "text": ""}
{"id": "1385002", "revid": "287204", "url": "https://it.wikipedia.org/wiki?curid=1385002", "title": "Uberto Scarpelli", "text": "Filosofo del diritto e studioso di analisi del linguaggio, negli anni Cinquanta \u00e8 stato uno dei fondatori della cosiddetta \"scuola analitica italiana\" di filosofia del diritto assieme a Norberto Bobbio. \u00c8 stato, insieme allo stesso Bobbio e a Giovanni Tarello, uno dei massimi esponenti della filosofia del diritto analitica italiana del Novecento, insegnando in varie universit\u00e0 italiane anche Teoria generale del diritto, dottrine dello Stato, Filosofia morale e Filosofia della politica ed occupandosi costantemente, per l'intera vita, di problemi di etica e politica. Il pensiero filosofico-giuridico scarpelliano pu\u00f2 essere raccolto attorno a due grandi temi: la semiotica del linguaggio prescrittivo e il metodo giuridico. Scarpelli contribuisce in misura fondamentale alla cosiddetta \"svolta prescrittivistica\" in campo semiotico ed \u00e8 fautore di una giustificazione etico-politica del positivismo giuridico. Oltre ad approfondire lo studio del metodo del ragionamento morale, si \u00e8 impegnato attivamente in relazione a questioni di etica e bioetica quali per esempio l'aborto e l'eutanasia. Ha compiuto inoltre studi sulla democrazia e i concetti di libert\u00e0 politica e di partecipazione politica.\nBiografia.\nGli studi.\nNasce a Vicenza il 9 febbraio 1924 da una famiglia di origine pugliese trasferitasi poi in Lucchesia; il padre \u00e8 magistrato. Dopo avere frequentato il liceo, si iscrive alla Facolt\u00e0 di Giurisprudenza presso l'Universit\u00e0 degli Studi di Torino. La formazione di Scarpelli \u00e8 all'insegna del pensiero filosofico idealistico allora dominante in Italia e fondata, tra gli altri, sui testi di Benedetto Croce e Giovanni Gentile. Durante gli anni universitari, desta l'interesse di Scarpelli in particolare il pensiero di Mario Allara, maestro della scuola civilistica torinese, e la filosofia del diritto. Nell'a.a. 1944-1945 segue le lezioni del corso di Filosofia del diritto di Norberto Bobbio, che ha l'incarico per quell'anno di ricoprire la cattedra di Gioele Solari. Sotto la guida del filosofo e giurista italiano Solari, Scarpelli si laurea nel 1946 discutendo una tesi sul tema della persona nella filosofia giuridica moderna. Gi\u00e0 in questo lavoro - lo ricorda Bobbio, molti anni pi\u00f9 tardi, nel ritratto dell'allievo - Scarpelli rivela un orientamento critico verso le versioni organicistiche della filosofia al tempo in auge.\nDue anni dopo, nel 1948, si laurea anche in Scienze politiche sempre sotto la guida di Solari. Risale a questo anno la pubblicazione nella Rivista del diritto commerciale di una breve nota intitolata \"Scienza giuridica e analisi del linguaggio\"; in questa nota Scarpelli precorre il celebre saggio di Norberto Bobbio del 1950 che porta lo stesso titolo e che \u00e8 considerato il manifesto della \"scuola analitica italiana di filosofia del diritto\". Scarpelli, sino da giovanissimo, prende le distanze dalle correnti filosofiche idealistiche, organicistiche ed attualistiche accreditate sul continente per accostarsi al positivismo logico e, pi\u00f9 in generale, alla filosofia analitica e agli studi di semiotica. \u00c8 tra i primi a proporne una applicazione in campo giuridico e ad evidenziare la rilevanza della analisi del linguaggio per la teoria e la dogmatica giuridica.\nAppena dopo la laurea, diviene assistente volontario di Bobbio; in seguito, negli a.a. 1948-1949 e 1949-1950, in qualit\u00e0 di assistente incaricato, collabora con Bobbio alla preparazione di due seminari, uno sulla giustizia nel materialismo storico e l'altro sulla interpretazione giuridica. La giustizia e il marxismo sono temi a cui Scarpelli dedica il primo libro intitolato \"Esistenzialismo e marxismo\", il quale reca come sottotitolo \"Saggio sulla giustizia\". Nonostante alcuni cambiamenti intervenuti nel corso degli anni, nel libro si rintracciano alcuni motivi del pensiero scarpelliano che lo stesso Scarpelli riconosce di non avere mai abbandonato: anzitutto, l'idea che la filosofia debba proporsi come forma di pensiero mondano, legato esclusivamente a ci\u00f2 che gli uomini sono e fanno al mondo, e l'idea della scelta e dell'impegno come basi della esistenza di ciascun uomo.\nLa magistratura.\nRisultato vincitore del concorso per l'accesso in magistratura, lascia la carriera universitaria con qualche rimpianto; ne \u00e8 testimonianza la corrispondenza epistolare col maestro Norberto Bobbio. Durante gli anni di magistratura, i rapporti con l'universit\u00e0 non si interrompono per\u00f2 completamente: nel 1954 consegue la libera docenza in Filosofia del diritto presso la Facolt\u00e0 di Giurisprudenza dell'Universit\u00e0 degli Studi di Milano; nei due anni successivi svolge corsi liberi nella stessa disciplina e nell'a.a. 1956-1957 svolge su incarico il corso di dottrina dello Stato al fianco di Renato Treves. Godendo di una borsa Rockefeller, ottenuta soprattutto grazie ad Alessandro Passerin d'Entr\u00e8ves, per un anno si dedica ininterrottamente allo studio ponendo le basi di una delle sue opere principali: il \"Contributo alla semantica del linguaggio normativo\", pubblicato nel 1959. Scarpelli esercita la professione di magistrato a Milano fino al 1962, anno in cui lascia definitivamente la carica per ritornare a tempo pieno all'insegnamento universitario.\nLa carriera universitaria.\nNegli a.a. 1960-1961 e 1961-1962 tiene per incarico il corso di Filosofia del diritto nella Facolt\u00e0 di Giurisprudenza di Perugia. Dal 1\u00ba dicembre 1962 \u00e8 professore straordinario di Filosofia del diritto presso la medesima Facolt\u00e0; al compimento del triennio, nel 1965, \u00e8 professore ordinario sempre a Perugia.\nDal 1\u00ba febbraio 1968 \u00e8 professore ordinario di Filosofia morale nella Facolt\u00e0 di Lettere e filosofia del diritto dell'Universit\u00e0 degli Studi di Pavia, presso la cui Facolt\u00e0 di Giurisprudenza tiene anche le lezioni di Filosofia del diritto alla morte di Bruno Leoni avvenuta nel 1967. \nDal 1\u00ba marzo 1971, succedendo a Bobbio, \u00e8 titolare della cattedra di Filosofia del diritto della Facolt\u00e0 di Giurisprudenza di Torino. Mantiene l'incarico fino al 1982 quando si trasferisce accanto a Treves all'Universit\u00e0 degli Studi di Milano ricoprendo la cattedra di Filosofia del diritto di cui \u00e8 gi\u00e0 titolare dal 1974. Nel 1981 promuove il dottorato in Filosofia analitica e teoria generale del diritto; ancora oggi attivo, tale dottorato \u00e8 uno dei tre curricula che compongono l'attuale dottorato in Filosofia del diritto della Facolt\u00e0 di Giurisprudenza dell'Universit\u00e0 degli Studi di Milano. Durante gli anni di docenza, oltre ai corsi di Filosofia del diritto e Filosofia morale, Scarpelli insegna su incarico Teoria generale del diritto, Filosofia della politica e Analisi del linguaggio politico.\nScarpelli muore a Milano il 16 luglio 1993 all'et\u00e0 di sessantanove anni. Tra gli scritti pubblicati postumi e ancora incompiuti, si ricorda soprattutto il testo di una conferenza mai tenuta intitolato \"La mia meta-etica e la mia esperienza etica\" in cui Scarpelli esplicita le due problematiche che hanno dominato la sua ricerca meta-etica: quella della \"razionalit\u00e0 interna\" dell'etica e quella della sua \"fondazione\".\nL'attivit\u00e0 scientifica.\nScarpelli ricopre numerose cariche in istituzioni dedite alla ricerca e partecipa a numerosi convegni, incontri di studio e simposi di rilievo nazionale ed internazionale. \u00c8 stato membro del Centro di studi metodologici di Torino e dello Institut international de philosophie politique; \u00e8 stato socio corrispondente dell'Accademia delle scienze di Torino e socio dell'Istituto Lombardo Accademia delle scienze e delle lettere. Dal 1973 \u00e8 stato direttore dell'Istituto per la Scienza per la amministrazione pubblica. Ha fatto parte dei consigli direttivi della Rivista internazionale di filosofia del diritto e di Sociologia del diritto. Nel 1961 entra a far parte del comitato di redazione della Rivista di filosofia di cui cura numeri monografici dedicati al concetto di libert\u00e0, alla logica deontica e alla bioetica. \u00c8 stato condirettore della collana Diritto e cultura moderna e direttore della collana Luoghi critici per le edizioni di Comunit\u00e0. Presidente della Societ\u00e0 italiana di filosofia giuridica e politica dal 1985 al 1989, \u00e8 stato vicepresidente del Comitato nazionale di bioetica negli anni 1990-1991 ed \u00e8 stato nominato presidente onorario della Societ\u00e0 italiana di filosofia analitica nel 1992.\nAll'inizio degli anni Cinquanta contribuisce alla nascita, dovuta all'iniziativa soprattutto di Ludovico Geymonat, del Centro Studi metodologici di Torino. In qualit\u00e0 di affiliato, riceve il compito di fare una relazione sulla Enciclopedia delle scienze unificate; lavoro a cui fanno seguito negli anni Cinquanta alcuni contributi sulla analisi del linguaggio cos\u00ec come concepita dal movimento del positivismo logico. In questi anni Scarpelli si avvicina sempre di pi\u00f9 alla filosofia anglosassone e in particolare agli studi oxoniensi sul linguaggio della morale e della politica, partecipando anche ad incontri di studio ad Oxford. \nSeguendo inizialmente le ricerche del filosofo statunitense Charles W. Morris (1901-1979), negli anni Cinquanta Scarpelli \u00e8 fra i protagonisti della cosiddetta \"svolta linguistica\" della filosofia italiana. Si deve a lui l'introduzione nel nostro Paese del pensiero e delle opere del filosofo della morale Richard M. Hare (1919-2002) e del filosofo della politica Felix E. Oppenheim. Ad ambedue i filosofi, Scarpelli dedica alcuni lavori; sono da ricordare anzitutto le note, che in realt\u00e0 sono ampi saggi di analisi del linguaggio normativo e contributi di meta-etica, ai due libri di Hare: \"The Language of Morals\" (1952) e \"Freedom and Reason\" (1963). Con Oppenheim, Bobbio e Passerin d'Entreves, Scarpelli intraprende un vivace dibattito sul concetto di libert\u00e0 politica che porta alla stesura di vari lavori; tra essi, si pu\u00f2 ricordare anzitutto il saggio dal titolo \"Libert\u00e0 come fatto e come valore\" del 1965 ed il volume, curato da Passerin d'Entreves, \"La libert\u00e0 politica\" del 1972.\nSi devono a Scarpelli i primi studi in Italia sulla analisi del linguaggio giuridico in cui v'\u00e8 una sistematica applicazione degli strumenti della semiotica ai suoi tre livelli: la sintattica (lo studio dei rapporti tra i segni), la semantica (lo studio dei rapporti tra i segni e i significati), la pragmatica (lo studio dei rapporti tra i segni e i loro utenti). Tutta la speculazione e la produzione scientifica di Scarpelli \u00e8 basata sulla tesi della grande distinzione tra linguaggio descrittivo e linguaggio prescrittivo; ma negli anni si evolve progressivamente il livello a cui \u00e8 individuato il tratto differenziale tra l'uno e l'altro, individuato dapprima sul piano pragmatico e poi sul piano semantico. L'esposizione compiuta del pensiero scarpelliano sulla significanza del linguaggio prescrittivo si ha nell'opera del 1969 \"Semantica, morale e diritto\", trasfusa nella voce \"Semantica giuridica\" dello stesso anno. L'idea che il linguaggio prescrittivo (le norme, i comandi, gli ordini, le preghiere, ecc.) abbiano significato trae origine dalla distinzione tra il principio di significanza e il principio di verificazione. Alcuni spunti in tal senso sono rintracciabili gi\u00e0 nel \"Contributo alla semantica del linguaggio normativo\" (1959) il cui nucleo concettuale ancora vicino al positivismo logico sta nell'intuizione che gli enunciati normativi, quantunque non possano essere verificati o falsificati, debbano nondimeno riferirsi alla realt\u00e0. Questa idea \u00e8 alla base anche del libro \"Cos'\u00e8 il positivismo giuridico\" (1965) in cui Scarpelli propone una giustificazione etico-politica del positivismo giuridico, criticando sia la versione bobbiana del positivismo giuridico come approach sia la versione proposta da Herbert L. A. Hart.\nFonti.\nLe indicazioni sulla produzione scientifica di Uberto Scarpelli pi\u00f9 ampie, seppur non complete, si rintracciano al momento nei seguenti contributi: Riccardo Guastini, \"Variazioni su temi di Scarpelli. Con un'appendice bibliografica\", in \u00abMateriali per una storia della cultura giuridica italiana\u00bb, XII, 1982, p. 560 ss.; \"Bibliografia degli scritti di Uberto Scarpelli. Nota Bibliografica\", in \"Filosofia analitica 1993\", a cura di Donatelli e Luciano Floridi, Lithos editrice, Roma, 1993, p. 17 ss. (con anche l'indicazione delle note sul \u201cMonitore dei Tribunali\u201d e degli articoli comparsi su alcuni giornali, quotidiani e periodici: \u201cL'Opinione\u201d, \u201cPanorama\u201d, \u201cIl Sole 24 Ore\u201d, \u201cIl Mondo economico\u201d); Mario Jori, \"Uberto Scarpelli, giurista e filosofo\", in \u00abRivista internazionale di filosofia del diritto\u00bb, 1994, p. 191 ss.; Norberto Bobbio, \"La mia Italia\", a cura di Polito, Passigli Editori, Firenze, 2000, nelle pagine dedicate al ritratto di Uberto Scarpelli, p. 155 ss.; \"Uberto Scarpelli. Semantica del linguaggio normativo\", in Amedeo Giovanni Conte, Paolo Di Lucia, Luigi Ferrajoli, Mario Jori, \"Filosofia del diritto\", (a cura di Paolo Di Lucia), Raffaello Cortina Editore, Milano, 2002, 1\u00aa ed., p. 215 ss.; F\u00e9lix Morales, \"La filosof\u00eda del Derecho de Uberto Scarpelli. An\u00e1lisis del lenguaje normativo y positivismo jur\u00eddico\", Universidad de Alicante, 2008.\nBibliografia.\nLa presente bibliografia non \u00e8 completa e non contempla i numerosissimi scritti e note apparsi sui giornali, quotidiani e periodici."}
{"id": "1385003", "revid": "123831948", "url": "https://it.wikipedia.org/wiki?curid=1385003", "title": "L'americano (opera)", "text": "L'americano \u00e8 un intermezzo a quattro voci in due atti del compositore Niccol\u00f2 Piccinni su libretto di Angelo Longi.\nFu rappresentato la prima volta al Teatro Capranica di Roma il 22 febbraio 1772 in occasione del carnevale che veniva festeggiato nella citt\u00e0 eterna in quell'anno. L'opera fu ben accolta dal pubblico romano e fu oggetto di diverse riprese negli anni successivi (si ricorda quella di Ratisbona del 1776) con diversi titoli: \"L'americano incivilito\" e \"L'americano ingentilito\".\nDi forte ispirazione voltairiana, l'intermezzo si collega alle discussioni dell'epoca sulla superiorit\u00e0 degli europei rispetto agli indigeni americani e quindi alla schiavit\u00f9 e alla forzata civilizzazione alla quale questi ultimi erano sottoposti.\nLa musica di quest'opera comica \u00e8 piacevole. Vi sono molte arie e relativamente pochi duetti e pezzi d'insieme. I recitativi risultano essere semplici collegamenti tra i vari brani cantati, talvolta molto spiritosi.\nTrama.\nIl livornese Cavalier Lisandro torna in patria dopo un lungo periodo trascorso in America; egli ha condotto con s\u00e9 il giovane indigeno californiano Villotto (civilizzato e forzato a convertirsi alle mode ed usanze dell'epoca. Ad attendere Lisandro vi \u00e8 la futura sposa Donna Aurora, una bizzarra nobildonna. Sia costei che la pastorella Silvia s'invaghiscono del selvaggio americano. Dopo alcune diatribe l'opera si conclude lietamente con le doppie nozze Cavalier Lisandro - Donna Aurora e Villotto - Silvia.\nRappresentazione in tempi moderni e registrazione.\n\"L'Americano\" fu rappresentato in tempi moderni e registrato (dal vivo) per la prima e unica volta nel luglio del 1996 in occasione del Festival della Valle d'Itria tenutosi a Martina Franca. L'esecuzione fu affidata all'Orchestra Internazionale d'Italia sotto la direzione di Eric Hull, mentre nel cast comparirono Patrizia Ciofi (Silvia), Giovanna Donadini (Donna Aurora), Simon Edwards (Villotto) e Domenico Colaianni (Lisandro)."}
{"id": "1385016", "revid": "287204", "url": "https://it.wikipedia.org/wiki?curid=1385016", "title": "Lega Nazionale A 1979-1980", "text": "L'edizione 1979-1980 della Lega Nazionale A vide la vittoria finale del . Capocannoniere del torneo fu Claudio Sulser (Grasshoppers), con 25 reti.\nStagione.\nNovit\u00e0.\nDalla Lega Nazionale A 1978-1979 \u00e8 stato retrocesso in Lega Nazionale B il Nordstern, mentre dalla Lega Nazionale B 1978-1979 sono stati promossi il La Chaux-de-Fonds, il Lucerna e il Lugano.\nClassifica finale.\nLegenda:\nNote:\nPoule scudetto.\nI punti conquistati nella stagione regolare vengono dimezzati e arrotondati all'intero superiore.\nLegenda:\nNote:"}
{"id": "1385017", "revid": "932277", "url": "https://it.wikipedia.org/wiki?curid=1385017", "title": "Circuito sintonico", "text": "Un circuito sintonico, o pi\u00f9 frequentemente al plurale circuiti sintonici, sono quei circuiti inventati e brevettati da Guglielmo Marconi che, nelle trasmissioni radio, servono per cercare di eliminare le interferenze dovute ad emittenti con frequenze non ben definite non essendo appunto sintonizzate.\nIl termine fu utilizzato soprattutto nei primi tempi delle radiocomunicazioni per indicare quei sistemi di comunicazione (detti appunto \"sistemi sintonici\") nei quali, diversamente da quanto avveniva negli altri, sia il trasmettitore sia il ricevitore erano sintonizzati sulla medesima frequenza mediante dispositivi appropriati (circuiti oscillanti, jiggers ecc.)."}
{"id": "1385019", "revid": "287204", "url": "https://it.wikipedia.org/wiki?curid=1385019", "title": "Lega Nazionale A 1980-1981", "text": "L'edizione 1980-1981 della Lega Nazionale A vide la vittoria finale dello Zurigo. Capocannoniere del torneo fu Peter Risi (Lucerna), con 18 reti.\nStagione.\nNovit\u00e0.\nDalla Lega Nazionale A 1979-1980 sono stati retrocessi in Lega Nazionale B il La Chaux-de-Fonds e il Lugano, mentre dalla Lega Nazionale B 1979-1980 sono stati promossi il Bellinzona e il Nordstern.\nClassifica finale.\nLegenda:\nNote:"}
{"id": "1385024", "revid": "110157", "url": "https://it.wikipedia.org/wiki?curid=1385024", "title": "Un viaggio a Parigi", "text": "Viaggio a Parigi \u00e8 una raccolta di cinque racconti di Ignazio Silone, scritto durante l'esilio dell'intellettuale abruzzese in Svizzera e pubblicato in lingua tedesca a Zurigo nel 1934. \nNel 1993 fu pubblicato anche in italiano dalla \"Fondazione Ignazio Silone\".\n\"Viaggio a Parigi\" \u00e8 stato pubblicato in cinque lingue, fra cui l'arabo, a cura dell'Universit\u00e0 di Bagdad (2005).\nRacconti.\nI racconti contenuti nel libro sono, nell'ordine:\nTrama.\nIl racconto che d\u00e0 il titolo alla raccolta, \"Viaggio a Parigi\" appunto, narra di un contadino di \"Fontamara\" di nome Beniamino che prima emigra a Roma, dove viene erroneamente scambiato per un delinquente, e successivamente a Parigi, viaggiando clandestinamente in una gabbia per animali. Nel corso del viaggio vivr\u00e0 un incubo impressionante che lo convincer\u00e0 a tornare al suo paese natale, rassegnandosi a subire le angherie del padre."}
{"id": "1385025", "revid": "767487", "url": "https://it.wikipedia.org/wiki?curid=1385025", "title": "Julian Lennon", "text": "\u00c8 il primogenito dell'ex cantante e chitarrista dei Beatles John Lennon, e l'unico figlio della sua prima moglie, Cynthia Powell. Il suo padrino di battesimo \u00e8 stato Brian Epstein, manager della band del padre. Sean Lennon \u00e8 suo fratellastro."}
{"id": "1385028", "revid": "124983931", "url": "https://it.wikipedia.org/wiki?curid=1385028", "title": "Ipertensione (album)", "text": "Ipertensione, pubblicato nel 1975, \u00e8 un album del cantautore Roberto Vecchioni.\nIl disco.\n\u00c8 il secondo album prodotto da Michelangelo Romano, ed \u00e8 il primo per la nuova casa discografica, la Philips (non tenendo conto di Barbapap\u00e0, che racchiude canzoni per bambini) e prosegue il discorso musicale di Il re non si diverte.\n\u00c8 stato registrato a Roma, negli studi Chantalalain di Roma, di propriet\u00e0 Bobby Solo (che infatti viene citato nell'interno di copertina come tecnico del suono con il suo vero nome, \"Roberto Satti\") e negli studi \"Phonogram\" di Milano (il tecnico del suono \u00e8 Davide Marinoni).\nTra i musicisti presenti nel disco sono da segnalare due componenti del gruppo di rock progressivo dei Madrugada, Alessandro Zanelli (detto \"Billy\") e Gianfranco Pinto oltre a due componenti de I Nuovi Angeli (per cui Vecchioni ha scritto molte canzoni), Paki Canzi e Mauro Paoluzzi; questi ultimi due hanno anche curato gli arrangiamenti dell'album.\nNelle canzoni \"I poeti\" e \"Canzonenoznac\" \u00e8 presente un saxofonista, non citato per\u00f2 tra i musicisti presenti (cos\u00ec come non vengono citate le coriste che cantano in \"Tutta la vita in un giorno\").\nTutte le canzoni sono scritte da Vecchioni, tranne \"Irene\", che \u00e8 una cover di \"Try (Try To Fall In Love)\", scritta da Norman DesRosiers per il suo gruppo The Groupies (che la incisero nel 1974) e portata al successo nel 1975 da Ricky Nelson; il testo italiano non \u00e8 per\u00f2 una traduzione dall'inglese, ma una riscrittura originale operata dal cantautore.\nLa copertina \u00e8 un disegno di Claudio Doveri su idea di Mario Vivona, e raffigura la mano di un giullare che tira la fune: nel poster allegato si pu\u00f2 vedere il disegno completo, dove all'altro capo della corda vi \u00e8 un'altra mano che tira.\nLa camicia interna presenta, oltre ai testi, una foto (sempre di Vivona) di una bambola senza testa sulla riva del mare.\nLe canzoni sono tutte edite dalle Edizioni musicali Chappell.\nLe canzoni.\nIrene.\nCome ricordato, \u00e8 l'unica canzone la cui musica non \u00e8 di Vecchioni; il testo si rivolge ad Irene Bozzi, all'epoca moglie del cantautore, ed \u00e8 un'incitazione ad essere autonoma, a fare delle scelte precise.\nAnni dopo cos\u00ec dichiarer\u00e0 il cantautore:\nCanzone per Laura.\nPer la seconda volta torna, in un testo di Vecchioni, il nome di Laura, che come il cantautore ha dichiarato pi\u00f9 volte, non \u00e8 una persona reale ma un simbolo della \"coscienza interiore\" dello stesso Vecchioni, come del resto gli altri personaggi citati nel brano\nIl primo testo con questo nome \u00e8 \"Laura (dei giorni andati)\", scritta per i Gens; avremo poi nel 1984 \"Ridi Laura\" ed infine, in \"Bei tempi\" del 1985, la citazione nella title track (\u00abE Laura che mi sorrideva, e Laura che non ritornava\u00bb).\nNel testo di \"Canzone per Laura\" si ha anche un altro aspetto tipico del cantautore, cio\u00e8 l'uso di personaggi storici che vengono presentati come dei mistificatori o degli imbroglioni: basti pensare a come \u00e8 descritto Ulisse in \"Aiace\", o a \"Roland\"...in questo caso invece \u00e8 preso di mira Marco Polo, che si immagina partito ma arrivato soltanto a Bari...\u00abPoi disse ho visto orienti magici, almeno aveva avuto della fantasia...\u00bb.\nCos\u00ec motiva Vecchioni questo utilizzo della storia:\nI poeti.\nLa canzone \u00e8 un lucido atto d'accusa nei confronti di certi intellettuali che abusano, anche economicamente, della posizione sociale ed economica raggiunta, spesso grazie ad un conformismo politico e culturale che rende le loro opere, nate senza particolari motivi di ispirazione, scontate e prive di originalit\u00e0 (\"I poeti son vecchi signori che mangian le stelle distesi sui prati delle loro ville, e s'inventano zingare e more per farsi credibili agli occhi del mondo col loro dolore [...]. I poeti si fanno le pippe coi loro ricordi: la casa, la mamma, le cose che perdi; e poi strisciano sui congiuntivi: se fossi, se avessi, se avessi e se fossi, se fossimo vivi\"). L'accusa investe anche altre sfere: quella della mancanza di coraggio in eventi quali la guerra (\"I poeti hanno visto la guerra con gli occhi degli altri che tanto per vivere han perso la pelle\"), quella del servilismo - specie da parte degli intellettuali di sinistra - nei confronti di qualsiasi potere (\"I poeti son liberi servi di re e cardinali che van ripetendo noi siam tutti uguali; e si tingono di rosso vivo ciascuno pensando: Il giorno del nobel far\u00f2 l'antidivo\") e quella degli eccessi come l'alcol o alcuni comportamenti sessuali spesso giustificati da parte della critica e del pubblico.\nCanzonenoznac.\nIn questo brano si riprende un tema caro a Vecchioni, quello del \"doppio\", rappresentato qui da due politici che, in un ipotetico ed apparentemente felice futuro (\u00abDal millenovecentottanta, anno di grazia e di alleanza,/ felice e immobile la gente viveva solo del presente\u00bb) si scontrano... per poi scoprire nel finale, in cui il leader della parte scura si toglie la barba posticcia, che si tratta della stessa persona, come spiega lo stesso cantautore:\nAlighieri.\nCanzone complessa, con un alternarsi di strofe cantate (che raccontano l'amore per Adriana, la ragazza di \"Luci a San Siro\") e recitate (che descrivono invece la vita attuale del cantautore).\nIl titolo deriva dai versi finali in cui Vecchioni si descrive mentre spiega ai suoi alunni Dante: \u00abNei tre canti di Cacciaguida si descrive una Firenze sobria e pudica, \"quando non v'era giunto ancor Sardanapalo a mostrar ci\u00f2 che 'n camera si puote\". E da Firenze il discorso si espande a tutto il mondo: diventa universale. Ed \u00e8 qui che l'Alighieri troneggia, in un crescendo di malinconia e passione che definirei come... che definirei quasi... che definirei come...\u00bb.\nNel 2005 il brano \u00e8 stato ripreso, eliminando le parti recitate, nell'album dal vivo Il contastorie.\nTutta la vita in un giorno.\n\"Tutta la vita in un giorno\" \u00e8 un collage sonoro, che racchiude l'inno bandistico della polizia motorizzata tedesca (risalente al 1940), una radiocronaca dell'elezione di miss Italia ed un breve frammento cantato di Vecchioni.\nPesci nelle orecchie.\nIl testo \u00e8 molto simbolico, e di non immediata lettura; cos\u00ec lo spiega Vecchioni:\nNel brano viene anche citata \"Luci a San Siro\" (\u00abLe luci di San Siro sono state solo fatti miei\u00bb).\nLa canzone, che \u00e8 la pi\u00f9 lunga del disco, \u00e8 stata reincisa da Vecchioni, eliminando alcune strofe, nel 1984 nell'album Il grande sogno."}
{"id": "1385033", "revid": "92723", "url": "https://it.wikipedia.org/wiki?curid=1385033", "title": "Veronica Negroni da Binasco", "text": "Biografia.\nVeronica Negroni nacque a Binasco da una famiglia poco abbiente, e venne battezzata col nome Giovanna; i suoi genitori si chiamavano Zanino e Giacomina. Data la povert\u00e0 della famiglia, Giovanna cominci\u00f2 a lavorare sin da piccola, sbrigando faccende e lavorando nei campi; non frequent\u00f2 la scuola e tent\u00f2, senza successo, di imparare da sola a leggere durante la notte.\nSecondo la tradizione, speriment\u00f2 estasi e visioni mistiche sin da bambina; nel 1463 si rec\u00f2 a Milano per farsi monaca presso il monastero francescano di Sant'Orsola, ma non venne accolta; si rivolse poi a quello agostiniano di Santa Marta la cui superiora, suor Michelina Pozzo, la respinse per la sua ignoranza ponendole come condizione, prima di ripresentarsi, di imparare a leggere il salterio. A casa, le sarebbe quindi apparsa la Madonna stessa per insegnarle il catechismo: la Vergine glielo spieg\u00f2 in forma di tre lettere, una bianca, una nera e una rossa, che simboleggiavano la purezza di cuore, la pazienza verso il prossimo e il ricordo di meditare ogni giorno sulla Passione di Cristo. Nel 1466, analfabeta tanto quanto prima, venne quindi ammessa nel monastero come conversa, assumendo il nome di Veronica, all'et\u00e0 di 22 anni, e le venne dato il compito di fare la questua per sostenere il monastero.\nPer oltre vent'anni, Veronica sub\u00ec intense fitte di dolore alternate ad estasi; portava inoltre il cilicio e si sottoponeva ad altre privazioni, mangiando male e patendo il freddo.\nA partire dal 1485 le estasi di Veronica vengono documentate; le compare Cristo, sofferente in croce ma circondato di luce, e in seguito la religiosa viene perseguitata dal Demonio, prima tramite spaventi, poi con percosse. Segue tutta una serie di visioni in cui Veronica, tra le altre cose, \u00e8 accusata e assolta da tutti i suoi peccati, vede Ges\u00f9 bambino circondato da angeli al posto dell'ostia consacrata, assiste alle feste dei santi in Paradiso, vede l'Inferno e il Purgatorio, riceve la comunione da Cristo stesso ed \u00e8 accompagnata da un angelo seduto sulla sua spalla.\nDio avrebbe dato a Veronica anche il compito di convertire altre persone; il 15-17 ottobre 1489, ad esempio, Veronica si rec\u00f2, accompagnata da altre due suore (Taddea e Simona), a Como per riferire ad un frate francescano di nome Giovanni i suoi vecchi peccati commessi dieci anni prima. Il 5 marzo 1492, invece, fece convocare il duca di Milano Ludovico il Moro, mettendolo in guardia sui peccati commessi nella sua corte e sulle tribolazioni che avrebbero patito se non fossero cessati. Veronica chiede e ottiene anche l'intercessione per la salute di varie persone, ad esempio suor Taddea, la sua segretaria, che si era gravemente ammalata nel marzo 1494; in tale occasione, come garanzia che Taddea sarebbe vissuta a lungo, la Madonna le consegn\u00f2 una palmetta d'argento con inciso \"Ihs Maria\", lavorata con vari colori simboleggianti le virt\u00f9 donate da Dio a suor Taddea.\nIl 10 settembre 1495, su istruzione di Dio, Veronica, accompagnata da suor Taddea, part\u00ec per Roma per parlare a papa Alessandro VI; il colloquio avviene dopo otto giorni di attesa, e al termine il pontefice espresse parole di grande stima per la religiosa, che fece quindi ritorno al monastero. Secondo alcuni resoconti il papa, che durante l'udienza era impallidito, quando Veronica termin\u00f2 fece alzare in piedi i suoi cortigiani, dicendo \"Rendete onore a questa donna, perch\u00e9 \u00e8 una santa\".\nDopo una malattia durata alcuni mesi, Veronica si spegne il 13 gennaio 1497, avendo predetto la data esatta della propria morte cinque giorni prima; le esequie vengono celebrate il seguente mercoled\u00ec 18 gennaio. Tredici giorni dopo il decesso, il corpo di Veronica era ancora nelle stesse condizioni del momento del trapasso.\nCulto.\nLa prima agiografia sulla vita di Veronica venne compilata da suor Benedetta da Vimercate, con l'aiuto di suor Taddea de Bonleij, che fu compagna di cella e segretaria della beata; una seconda agiografia, basata sulla prima, venne stesa dal teologo domenicano Isidoro Isolani; l'opera di Isolani, pubblicata nel 1518 e dedicata ai reali di Francia Francesco I e Claudia, contribu\u00ec molto alla popolarit\u00e0 della figura di Veronica e alla sua beatificazione.\nIl culto della beata Veronica venne approvato il 15 dicembre 1517 con una breve di papa Leone X. Clemente X lo estese, il 6 febbraio 1672, a tutto l'ordine agostiniano, e infine Benedetto XIV, nel gennaio 1749, approv\u00f2 la pubblicazione nel Martirologio Romano del nome della Beata Veronica, anche senza essere stata canonizzata. Va precisato che l'allora cardinale Prospero Lambertini nel suo \"De servorum Dei beatificatione et beatorum canonizatione\" (1734-1738), scredit\u00f2 la fama di santit\u00e0 di Veronica, e la sua canonizzazione non ebbe esito positivo.\nDopo alcune traslazioni, il corpo della beata Veronica si trova ora a Binasco, nella chiesa parrocchiale; il volto e le mani sono coperti da una maschera in argento realizzata, nel 1983, dal cesellatore milanese Marcello Minotto."}
{"id": "1385035", "revid": "1573940", "url": "https://it.wikipedia.org/wiki?curid=1385035", "title": "Coliadinae", "text": "Le Coliadinae sono una delle quattro sottofamiglie di lepidotteri appartenenti alla famiglia Pieridae.\nDistribuzione e habitat.\nFatta eccezione per alcuni generi a diffusione paleartica (ad esempio \"Gonepteryx\"), la maggior parte delle specie \u00e8 diffusa nella zona neotropicale, nella zona Etiopica o in quella indocinese.\nTassonomia.\nQuesto taxon comprende 15 generi, suddivisi in circa 300 specie:"}
{"id": "1385040", "revid": "289247", "url": "https://it.wikipedia.org/wiki?curid=1385040", "title": "Atletica leggera alle olimpiadi estive 1968", "text": ""}
{"id": "1385046", "revid": "287204", "url": "https://it.wikipedia.org/wiki?curid=1385046", "title": "Cassio Dionisio", "text": "Biografia.\nIl nome, \"Cassio\", era latino mentre il cognome, \"Dionisio\", era greco. La sua opera principale fu tradurre dal punico in greco l'opera sull'agricoltura di Magone il Cartaginese. Cassio Dionisio fu infatti l'esponente di quella serie di eruditi che padraneggiavano pi\u00f9 lingue, e formarono la nuova cultura del bacino del Mediterraneo. \nCassio Dionisio diede all'opera, in 20 libri, il nome di \"Georgika\" (\"De Agricultura\") e la dedic\u00f2 nell'89 a.C. al pretore Sestilio.\nLa sua opera fu spesso citata da Columella, da Plinio il Vecchio e da Varrone e influenz\u00f2 la compilazione in epoca bizantina della Geoponica"}
{"id": "1385048", "revid": "439868", "url": "https://it.wikipedia.org/wiki?curid=1385048", "title": "Chiesa della Madonna di Loreto", "text": ""}
{"id": "1385051", "revid": "124755810", "url": "https://it.wikipedia.org/wiki?curid=1385051", "title": "Chiesa di San Marco (Varallo)", "text": "La chiesa di San Marco, chiesa consacrata a San Marco, \u00e8 un monumento nazionale che si trova a Varallo, la cui edificazione risale agli ultimi decenni del XIV secolo; al suo interno sono contenute notevoli opere pittoriche dovute alla mano di artisti valsesiani.\nStruttura architettonica.\nNon si conosce il periodo esatto di fondazione della chiesa, posta alle porte di Varallo, venendo da sud. L'ipotesi che essa dovesse considerarsi uno dei pi\u00f9 antichi edifici sacri presenti in Valsesia, \u00e8 stata rivista dagli studiosi in favore di una datazione verso la fine del Trecento della primitiva cappella presente in questo sito..\nLa chiesa fu poi ampliata e profondamente trasformata nel corso del XV secolo. Tuttavia, la configurazione architettonica esterna, con la presenza di un massiccio avancorpo addossato alla facciata, conferisce alla chiesa un aspetto romanico. Tale configurazione lascia intendere come la chiesa dovesse funzionare da ricovero per i pellegrini che partecipavano alle processioni penitenziali nella festivit\u00e0 di San Marco, e, pi\u00f9 tardi, dopo l'edificazione del Sacro Monte, a coloro che vi si recavano in pellegrinaggio.\nAttraversato l'avancorpo, si accede all'interno della chiesa, che si presenta con una navata unica, scandita da tre campate ad arconi gotici. All'essenzialit\u00e0 delle linee architettoniche fa da contrappunto la ricchezza dell'apparato decorativo.\nPatrimonio artistico della chiesa.\nDegli affreschi che dovevano decorare completamente le pareti esterne della chiesa \u00e8 rimasto solo un affresco di \"San Cristoforo\" del XV secolo, in linea con una soluzione iconografica frequentissima nel XV e XVI secolo, particolarmente in Valsesia, ove se trovano, in tal senso, ancora numerosissime testimonianze. Altri affreschi quattrocenteschi originariamente collocati sulle pareti esterne dell'edificio sono stati, per ragioni di conservazione, staccati e sistemati nella Pinacoteca civica di Varallo: si tratta di un ciclo dedicato alle \"Storie della Vita di San Marco\" attribuito al pittore novarese Daniele De Bosis e alla sua bottega.\nDi notevole interesse sono i dipinti contenuti all'interno della chiesa: una delle numerose testimonianze presenti nel territorio che parlano della straordinaria fioritura di artisti valsesiani avvenuta tra il XVI ed XVII secolo. Sulle pareti laterali trovano posto affreschi eseguiti tra il 1539 ed il 1562 da seguaci di Gaudenzio Ferrari, protagonista delle arti figurative in Valsesia.\nPartendo dalla prima campata a destra, sono rappresentati \"Devoti oranti e malati giacenti nel letto benedetti da San Marco\". Quella successiva ospita un dipinto del 1539, raffigurante una \"Madonna col Bambino tra San Marco e un santo non identificabile\" ed uno, del 1558, con le figure di \"San Marco e San Giovanni\".\nNella seguente e ultima campata \u00e8 affrescata una \"Predicazione\": alcuni la identificano con la \"Predicazione di San Marco ad Alessandria d'Egitto\" altri con la \"Predicazione di San Paolo all'Areopago\". L'opera fu realizzata da Giulio Cesare Luini, allievo di Gaudenzio Ferrari, nativo di Varallo, noto per aver affrescato alcune cappelle del Sacro Monte e per i contributi alla decorazione della Cappella della Madonna di Loreto.\nSempre a Giulio Cesare Luini si deve, nella stessa campata, la raffigurazione della \"Conversione di San Paolo\", dipinta attorno al 1562. Il debito artistico verso il suo maestro \u00e8 qui visibile, tra l'altro, nei rilievi plastici gi\u00e0 impiegati, a Varallo, nella parete di Santa Maria delle Grazie.\nInteramente affrescato \u00e8 anche l'arco trionfale che collega la navata al presbiterio. In alto \u00e8 posta la figura del \"Padre eterno tra gli angeli\" e, sui due pilastri, l\"Angelo annunciante\" e la \"Vergine annunciata\" a comporre la scena dell\"Annunciazione\". Anche questi dipinti, per la cromia e per la tecnica pittorica impiegata, ricordano la mano di Giulio Cesare Luini. Nel sottarco troviamo \"episodi della Genesi\".\nEntrati nel presbiterio, possiamo osservare nelle vele della volta a crociera la raffigurazione dei \"Quattro evangelisti\", sempre del XVI secolo; sulla parete di fondo \u00e8 posto l'immagine della \"Vergine in Trono col Bambino e Santa Caterina e San Marco\".\nSulle pareti della navata si trova una testimonianza di un altro artista valsesiano attivo nel cantiere del Sacro Monte: Pier Francesco Gianoli di Campertogno (1624 - 1690). Si tratta di sei grandi tele appese alle pareti, recentemente restaurate, che raffigurano \"San Pietro\", \"San Paolo\" ed i \"Quattro Evangelisti\"."}
{"id": "1385055", "revid": "287204", "url": "https://it.wikipedia.org/wiki?curid=1385055", "title": "Cratere Julienne", "text": "Julienne \u00e8 un piccolo cratere lunare situato nel terreno irregolare a sud e leggermente a est dell'importante cratere Archimede. Julienne \u00e8 un comune nome proprio francese.\n\u00c8 con una caratteristica forma a coppa e con un cratere pi\u00f9 piccolo vicino al bordo orientale. La superficie attorno al cratere \u00e8 segnata dalla raggiera del cratere Autolycus situato a nordest. Vi sono strette fenditure a nord e a sud di Julienne, ed una regione collinosa ad ovest."}
{"id": "1385058", "revid": "85405", "url": "https://it.wikipedia.org/wiki?curid=1385058", "title": "Leskov", "text": ""}
{"id": "1385059", "revid": "287204", "url": "https://it.wikipedia.org/wiki?curid=1385059", "title": "Collegiata di San Gaudenzio", "text": "La collegiata di San Gaudenzio \u00e8 la chiesa principale dell'abitato di Varallo, costruita su di un piccolo promontorio roccioso al centro della cittadina, domina dall'alto la piazza dedicata a Vittorio Emanuele II.\nStoria.\nLa chiesa \u00e8 dedicata a san Gaudenzio, primo vescovo di Novara.\nAlcune fonti fra cui il sito del comune di Varallo riportano le origini della chiesa sul luogo di un precedente edificio di culto pagano, le cui prime notizie risalirebbero al basso medioevo. La presenza di un portico che circondava la chiesa \u00e8 documentata gi\u00e0 nel 1248. Fra il 1500 e il 1600 la chiesa fu ampliata e ristrutturata per poter accogliere un maggior numero di fedeli. Dal 1700 al 1800 proseguirono altri lavori commissionati dal prevosto Benedetto Ludovico Giacobini che impegnarono diversi artisti e benefattori, fra cui la principessa Maria Cristina Ferrero Fieschi, dal Principato di Masserano. Per tutto il periodo fra il 1700 e il 1800 la chiesa venne in un immenso cantiere e numerosi artisti e artigiani lavorarono alacremente per completare il grandioso progetto del Giacobini, che venne realizzato con il generoso contributo di numerosi benefattori, tra cui spicca la figura della principessa Maria Cristina Ferrero Fieschi di Masserano.\nL'edificio \u00e8 dominato dalle linee architettoniche del XVIII secolo; dell'aspetto iniziale del XIII secolo resta solo parte del campanile romanico.\nDescrizione.\nLa collegiata di San Gaudenzio ha un'imponente mole, resa ancora pi\u00f9 suggestiva dalla sua collocazione. L'edificio sovrasta infatti il centro di Varallo ed \u00e8 composto da sostruzioni \u2013 ovvero strutture in parte e completamente sotterreanee che la sostengono \u2013 da una scenografica scalinata e da un elegante loggiado composto da 28 archi che la circonda interamente. \nL'interno barocco \u00e8 a navata unica, grandioso, con altari del XVIII secolo, due cantorie scolpite e decorate con opere pittoriche e cappelle laterali.\nOpere.\nGli interni della collegiata di San Gaudenzio sono ricchi di opere e affresci. Tra le opere pi\u00f9 significative della collegiata e collocate nella conca abisdale il polittico con 6 tavole raffigutanti la \"Madonna col Bambino, santa Caterina e San Guseppe, San Pietro, San Gaudenzio, la Piet\u00e0, San Marco e san Giovanni Battista\" di Gaudenzio Ferrari del 1517-20, considerata una delle tele pi\u00f9 significative della maturit\u00e0 del pittore e incorniciata in una cornice barocca in marmo.\nTra gli affreschi presenti nella collegiata:\nTra le altre opere:"}
{"id": "1385061", "revid": "1305772", "url": "https://it.wikipedia.org/wiki?curid=1385061", "title": "Message in a Bottle", "text": "Message in a Bottle \u00e8 un singolo del gruppo musicale britannico The Police, pubblicato il 21 settembre 1979 come primo estratto dal secondo album in studio \"Reggatta de Blanc\".\nSecondo il periodico \"Rolling Stone\", il brano \u00e8 al gradino 65 nella classifica delle \"100 migliori canzoni con la chitarra di tutti i tempi\".\nDescrizione.\nIl brano, scritto da Sting, presenta sonorit\u00e0 reggae-post punk: l'inizio del brano \u00e8 scandito dall'arpeggio del chitarrista Andy Summers.\nLa canzone parla di un naufrago su un'isola, che spedisce un messaggio di aiuto in una bottiglia. Un anno dopo, egli comprende che non \u00e8 l'amore, che pu\u00f2 \"riparare la tua vita, ma anche spezzarti il cuore\" a poterlo salvare ma la speranza di essere trovato. In seguito, vede \"cento miliardi di bottiglie\" sulla riva, comprendendo che molti altri provano il suo stesso senso di alienazione.\nQuesto fu il primo singolo del gruppo a piazzarsi al primo posto nella classifica del Regno Unito, ma raggiunse solo la 74\u00aa posizione negli Stati Uniti.\nCover.\nSono state realizzate numerose cover della canzone:\nSting ha eseguito la canzone insieme ai No Doubt nello show durante l'intervallo del XXXVII Super Bowl; I No Doubt e gli Incubus eseguono spesso la canzone dal vivo durante i loro concerti.\n\u00c8 possibile suonare la canzone nei videogiochi \"Guitar Hero II\" e Rockband Song Pack 2. Inoltre \u00e8 presente anche nel gioco per xbox \"disney fantasia il potere della musica\".\nSting ne ha eseguito una versione acustica nel film documentario \"Bring on the Night\", che documenta la formazione della sua prima band dopo l'inizio della carriera solista.\nI Police riformati hanno eseguito la canzone come finale dello stage statunitense del Live Earth, con John Mayer alla chitarra insieme ad Andy Summers (che ha definito la canzone una delle sue preferite nel suo libro \"One Train Later\"), e con il ritornello eseguito dal rapper statunitense Kanye West."}
{"id": "1385062", "revid": "80339", "url": "https://it.wikipedia.org/wiki?curid=1385062", "title": "Mikhaylovka", "text": ""}
{"id": "1385063", "revid": "80339", "url": "https://it.wikipedia.org/wiki?curid=1385063", "title": "Mikhajlovka", "text": ""}
{"id": "1385064", "revid": "80339", "url": "https://it.wikipedia.org/wiki?curid=1385064", "title": "Mihajlovka", "text": ""}
{"id": "1385065", "revid": "110157", "url": "https://it.wikipedia.org/wiki?curid=1385065", "title": "Chiesa di San Giacomo (Varallo)", "text": "La chiesa di San Giacomo \u00e8 una chiesa che si trova a Varallo, in piazza Antonini, sulla riva destra del torrente Mastallone. \nL'edificio venne edificato a partire dal 1361 per esecuzione del testamento di Bertaglione di Varallo, con cui veniva disposto un apposito legato per l'istituzione di una cappellania.\nL'edificio originario era di piccole dimensioni ma venne ampliato gi\u00e0 nel XVI secolo quando divenne sede della Confraternita della Santissima Trinit\u00e0. La confraternita aveva ricevuto da don Giuseppe Maio, suo fondatore, l'incarico di gestire l'ospedale di Varallo e in virt\u00f9 di questo compito le venne assegnata da Cesare Speciano, allora vescovo di Novara, la cura di questa chiesa, che ben presto si rivel\u00f2 troppo piccola. \nSi occup\u00f2 di un primo progetto d'ampliamento Pietro d'Enrico, di Alagna.\nGli affreschi del presbiterio, risalenti all'ultima decade del XVIII secolo, sono stati eseguiti da Antonio Orgiazzi. La pala d'altare, donata dalla famiglia D'Adda, \u00e8 stata attribuita a Melchiorre d'Enrico."}
{"id": "1385066", "revid": "11595237", "url": "https://it.wikipedia.org/wiki?curid=1385066", "title": "Torrente Mastallone", "text": ""}
{"id": "1385067", "revid": "1568601", "url": "https://it.wikipedia.org/wiki?curid=1385067", "title": "Mastallone (torrente)", "text": "Il Mastallone (a volte erroneamente indicato come \"Mastellone\") \u00e8 un torrente del Piemonte settentrionale che scorre nell'omonima valle.\n\u00c8 un affluente di sinistra del fiume Sesia e il perimetro del suo bacino \u00e8 di 61\u00a0km.\nCorso del torrente.\nNasce attorno ai 2000 metri di quota in comune di Bannio Anzino (VB), a nord del Colle d'Egua, e forma poco dopo il lago di Baranca (1.820\u00a0m). Scende quindi verso sud-est fino a Fobello, da dove il suo corso comincia a dirigersi decisamente verso sud. Al ponte delle Due Acque riceve da sinistra il Torrente Landwasser continuando poi il suo percorso in una valle piuttosto stretta e poco abitata.\nA Cravagliana il suo orientamento ruota di 90\u00b0 e punta verso est fino a Sabbia. Di qui, ricevuto ancora da sinistra l'apporto del Torrente Sabbiola, riprende progressivamente un andamento verso sud.\nDopo un tratto nel quale si infossa profondamente tra le rocce ed \u00e8 scavalcato dallo spettacolare Ponte della Gula il Mastallone attraversa l'abitato di Varallo e confluisce infine nel Sesia a quota 443.\nAffluenti.\nNella parte media e bassa del corso del Mastallone gli affluenti di sinistra prevalgono sui brevi corsi d'acqua che lo raggiungono in destra idrografica; ci\u00f2 perch\u00e9 l'ampiezza dei bacini di questi ultimi \u00e8 limitata dalla vicinanza del solco principale della Valsesia.\nI principali affluenti sono:\nUtilizzi.\nData la soddisfacente qualit\u00e0 delle acque del Mastallone sono in previsione prelievi ad uso idropotabile a servizio delle reti acquedottistiche dei centri della bassa Valsesia\nDal Ponte delle Due Acque a Varallo il Mastallone \u00e8 navigabile in kayak e canoa, e sono stati segnalati ed attrezzati alcuni imbarchi. \nIl periodo migliore per la discesa \u00e8, a seconda delle precipitazioni, tra met\u00e0 aprile e fine giugno. I passaggi nelle gole nei pressi del Ponte della Gula sono molto impegnativi.\nIl torrente \u00e8 molto pescoso e viene annualmente ripopolato con trote iridee e salmerini; vari km del suo corso sono inclusi in riserve di pesca."}
{"id": "1385068", "revid": "287204", "url": "https://it.wikipedia.org/wiki?curid=1385068", "title": "Mastallone", "text": "Mastallone \u00e8 un toponimo che indica"}
{"id": "1385079", "revid": "85405", "url": "https://it.wikipedia.org/wiki?curid=1385079", "title": "Sergej Esenin", "text": ""}
{"id": "1385085", "revid": "8897", "url": "https://it.wikipedia.org/wiki?curid=1385085", "title": "Tcl/Tk", "text": ""}
{"id": "1385087", "revid": "111319", "url": "https://it.wikipedia.org/wiki?curid=1385087", "title": "Nuoto ai Giochi della XXVII Olimpiade - Staffetta 4x100 metri stile libero maschile", "text": "Si sono svolte 3 batterie di qualificazione. Le prime 8 squadre si sono qualificati direttamente per la finale.\nBatterie.\n16 settembre 2000\nFinale.\n16 settembre 2000"}
{"id": "1385090", "revid": "1829756", "url": "https://it.wikipedia.org/wiki?curid=1385090", "title": "Domitilla Savignoni", "text": "Biografia.\nOttenuta la maturit\u00e0 al Liceo classico dell'Istituto Ges\u00f9-Maria e la laurea in Scienze politiche alla Sapienza - Universit\u00e0 di Roma, nell'indirizzo politico-internazionale, ha cominciato la sua carriera occupandosi di tematiche legate alla sicurezza e alla difesa. Ha collaborato con il Gen. Luigi Caligaris, il Ministero della Difesa, il CeMiSS, le agenzie di stampa AdnKronos e ANSA, con i quotidiani \"Il Giorno\", \"Avanti!\", \"L'Indipendente\", ha curato inchieste su mafia e servizi segreti per il settimanale \"Epoca\" e ha lavorato per Rai Uno al programma in prima serata \"Donne al bivio\".\n\u00c8 giornalista professionista del TG5, inviata della redazione esteri e conduttrice dell'edizione delle 13 (dopo aver condotto le edizioni delle 8 e delle 20). Ha seguito per il telegiornale molti eventi internazionali in Medio Oriente e la guerra in Libia. \u00c8 docente di corsi sul terrorismo presso la SIOI di Roma.\nPubblicazioni.\nHa pubblicato con la Berg Publisher: \"The internal dissenter: Italy\" in Domestic sources of foreign policy: West European reactions to the Falklands conflict (1996).\n\u00c8 autrice e curatrice del libro \"Eurasia e Jihadismo. Guerre ibride sulla Nuova Via della Seta\" 2016 Carocci Editore.\n\u00c8 co-autrice insieme a Matteo Bressan del libro \"Siria. Il perch\u00e9 di una guerra\" 2017 Salerno Editrice.\n\u00c8 curatrice del libro \"Le nuove Vie dell Seta e il ruolo dell'Italia\" 2018 Pacini editore.\nCarriera sportiva.\n\u00c8 stata campionessa italiana di ginnastica ritmica nel 1983 e nel 1984 categoria juniores e campionessa italiana nel concorso a squadre per undici anni consecutivi dal 1979 al 1989."}
{"id": "1385097", "revid": "120573123", "url": "https://it.wikipedia.org/wiki?curid=1385097", "title": "Wa\u0142brzych", "text": "Wa\u0142brzych (in slesiano \"Wa\u0142brzich\", in tedesco \"Waldenburg\", in ceco \" Valb\u0159ich\") \u00e8 un comune polacco del distretto di Wa\u0142brzych nel voivodato della Bassa Slesia. Ricopre una superficie di 84,70 km\u00b2 e a fine 2011 contava 119.955 abitanti.\nStoria.\nLa citt\u00e0 fu fondata nel Medioevo, durante la dinastia Piast in Polonia.\nDal 1975 al 1998 \u00e8 stata il capoluogo del voivodato di Wa\u0142brzych, poi soppresso.\nEconomia.\nLe industrie principali erano legate all'estrazione del carbone, \u00e8 stata una citt\u00e0 famosa in Polonia per questo materiale fondamentale nel lunghi periodi invernali.\nAttualmente la fiorente industria \u00e8 guidata dallo stabilimento Toyota. Altra industria fondamentale \u00e8 quella della ceramica capitanata dalla Cersanit.\nCultura.\nNel suo territorio si trova l'imponente Castello di Ksi\u0105\u017c (\"F\u00fcrstenstein\"), risalente al XIII secolo, terzo castello per grandezza di tutta la Polonia."}
{"id": "1385098", "revid": "80339", "url": "https://it.wikipedia.org/wiki?curid=1385098", "title": "Sergej Nikolajevi\u010d Bulgakov", "text": ""}
{"id": "1385100", "revid": "838137", "url": "https://it.wikipedia.org/wiki?curid=1385100", "title": "Paul-Louis Carri\u00e8re", "text": "Biografia.\nStudi\u00f2 al Seminario di Ch\u00e2lons e al \"Pontificium Seminarium Gallicum in Urbe\" (Seminario Pontificio Francese a Roma). Fu ordinato sacerdote l'8 luglio 1931.\nConsacrato l'11 gennaio 1969 vescovo coadiutore di Laval, ne divenne, poi, vescovo il 31 dicembre successivo.\nRimase in carica fino al 10 marzo 1984.\nGenealogia episcopale.\nLa genealogia episcopale \u00e8:"}
{"id": "1385101", "revid": "1594727", "url": "https://it.wikipedia.org/wiki?curid=1385101", "title": "Benito Mazzi", "text": "Biografia.\nStudi classici, per lungo tempo nella scuola e nel giornalismo, ha al suo attivo pi\u00f9 di trenta libri tra romanzi, saggi e racconti. \u00c8 stato tradotto e pubblicato in Francia, Germania, Svizzera, Ungheria, Romania, Grecia, Malta e negli Stati Uniti. Ha pubblicato con Rizzoli, Fabbri Editori, Priuli &amp; Verlucca, Interlinea edizioni, Casagrande, Ediciclo, Luciano Conti, Quinta Generazione, Eos, Grossi, Alberti e altri editori.\nCon \"Almeno quest'anno fammi promosso\", presentato da Gaetano Afeltra, dopo sette edizioni nel formato classico, \u00e8 stato inserito nella BUR e nella prestigiosa collana \"La Biblioteca del Corriere della Sera\". Ha vinto numerosi premi letterari fra i quali il \"Cesare Pavese\", il \"Coni per la letteratura\", il \"Selezione Bancarella Sport\" (due volte), Il \"Gambrinus Mazzotti per la montagna\".\n\u00c8 stato finalista con Giorgio Bocca, Umberto Eco ed Edmondo Berselli al \"Premio Biella Letteratura\", presieduto da Raffaele Crovi ed al \"Premio Itas\" del libro di montagna presieduto da Mario Rigoni Stern. Nel 1998, col romanzo \"Nel sole zingaro\" (Interlinea edizioni) \u00e8 entrato nella \"Selezione Premio Strega\". \u00c8 stato per trent'anni, fino al dicembre 2003, direttore responsabile del settimanale \"Eco dell'Ossola - Risveglio ossolano\". Attualmente cura la rubrica di prima pagina \"In punta di penna\" sul bisettimanale \"Eco - Risveglio\".\nNel 2001 gli \u00e8 stato conferito dall'omonima rivista torinese il \"Premio Piemonte Vip \"per la cultura. \u00c8 presente in numerose antologie letterarie fra le quali \"I luoghi delle parole, Geografia Letteraria del Piemonte. Il Novarese. Pianura, laghi, monti\", a cura di Roberto Cicala e Giovanni Tesio, con un saggio introduttivo di Giorgio B\u00e0rberi Squarotti. Dal 2003 gestisce con la moglie Marcella a Santa Maria Maggiore, in provincia di Verbania, la libreria - editrice \"Il Rosso e il Blu\", che si occupa quasi esclusivamente di cultura alpina e del territorio ossolano.\nDal volume \"Coppi, Bartali, Carollo e Malabrocca\" la compagnia \"The Company\", del nuovo \" Teatro Tor Bella Monaca\" di Roma diretto da Michele Placido, ha tratto nel 2006 l'omonima riduzione teatrale e dal romanzo \"Giovan Maria Salati, una beffa che frutt\u00f2; il primato\", approfondita ricerca sul primo uomo al mondo che attravers\u00f2; la Manica a nuoto, il regista e sceneggiatore Giancarlo Baudena, allievo di Ermanno Olmi, sta preparando la sceneggiatura di un film che sar\u00e0 girato in Val Vigezzo, Francia e Inghilterra.\nNel 2007 Mazzi si \u00e8 aggiudicato il Premio Gambrinus Giuseppe Mazzotti riservato alla letteratura di montagna, con il libro \"Sotto la neve fuori dal mondo: C'era una volta la scuola di montagna\". Per Mazzi \u00e8 un'affermazione di prestigio dato che nelle edizioni passate il premio era andato a personaggi del livello di Konrad Lorenz, Luis Sep\u00falveda, Tiziano Terzani, Reinhold Messner, Cesare Maestri e Giuseppe Cederna. Dal 2014 \u00e8 presente nelle installazioni fisse del Museo UniversiC\u00e0 sito a Druogno in Val Vigezzo. Lo scrittore, mediante dei filmati, accompagna i visitatori raccontando fatti e aneddoti sulla Valle."}
{"id": "1385107", "revid": "1372005", "url": "https://it.wikipedia.org/wiki?curid=1385107", "title": "Cesare Orsenigo", "text": "Biografia.\nNacque a Villa San Carlo, frazione di Valgreghentino, da una famiglia di estrazione borghese che si occupava di filatoi di seta. Fu ordinato sacerdote il 5 luglio 1896 dal cardinale Andrea Carlo Ferrari e svolse la sua attivit\u00e0 pastorale prevalentemente nella parrocchia di San Fedele a Milano, dove rimase fino al 1922. Si occup\u00f2 in modo particolare dei giovani della parrocchia e dell\"'Associazione degli studenti di San Stanislao\". Insegn\u00f2 presso l'Istituto Alfieri di Milano, scuola privata per le figlie dell'aristocrazia e della borghesia milanese.\nNel frattempo svolse numerosi incarichi extra-parrocchiali su mandato del cardinale Ferrari: divenne \"Censore Ecclesiastico\" ed \"Esaminatore Sinodale\", rappresentante al consiglio di amministrazione dell\"'Opera degli Asili Infantili Raggruppati della citt\u00e0 di Milano\".\nFece parte anche dei Consigli della \"Provvidenza materna\", della \"Pro orfani infanti\" e dell\"'Opera Bonomelli\".\nOper\u00f2 molto in campo caritativo, dirigendo la Societ\u00e0 delle Dame di San Vincenzo e fondando la branca giovanile delle Allieve della carit\u00e0. Si distinse soprattutto per la fondazione dell'Opera Pia Catena, avvenuta nel 1902, che si occupava di inviare gratuitamente malati a Salsomaggiore per le cure salso-bromo-jodiche. A tal scopo costru\u00ec l'Ospizio Catena, un'imponente struttura capace di ospitare fino a 1000 malati l'anno.\nLa carriera ecclesiastica e diplomatica.\nNel 1912, all'et\u00e0 di trentanove anni, venne nominato canonico ordinario della cattedrale di Milano. La sua opera si estese anche fuori Milano e nel 1921 venne incaricato della sovrintendenza dell\"'Opera dei Cappellani dell'emigrazione\" di Roma.\nNunziatura apostolica in Olanda e Ungheria.\nNel 1922 Achille Ratti sal\u00ec al soglio pontificio con il nome di Pio XI. Ricordatosi delle qualit\u00e0 di monsignor Orsenigo, il 23 giugno 1922 nomin\u00f2 Orsenigo arcivescovo titolare di Tolemaide di Libia e nunzio apostolico in Olanda. Dovette scegliere in fretta il motto e l'arme: scelse \"Dominus illuminatio mea\", il Signore \u00e8 mia luce, e come scudo un orso legato a una fortezza. Fu consacrato arcivescovo il 25 giugno seguente per l'imposizione delle mani del cardinale Pietro Gasparri. Dal punto di vista ecclesiastico, Orsenigo oper\u00f2 per una romanizzazione della chiesa olandese; i rapporti con lo stato olandese non furono dei migliori, tanto che nonostante i suoi sforzi nel 1925 il governo ritir\u00f2 la sua legazione presso la Santa Sede, e nel contempo il partito cattolico usc\u00ec dal governo.\nNella primavera del 1925 fu promosso nunzio apostolico in Ungheria, il suo incarico diplomatico pi\u00f9 felice, con il mandato di ricondurre alla stretta osservanza romana la chiesa magiara che storicamente aveva una notevole autonomia. . \nNunziatura apostolica in Germania.\nNel 1930 venne trasferito alla pi\u00f9 prestigiosa nunziatura di Berlino, succedendo al cardinale Eugenio Pacelli che era stato chiamato da Pio XI alla Segreteria di Stato; su richiesta irrituale dei diplomatici inglesi e vaticani venne anche eletto dai colleghi del Corpo Diplomatico loro decano, cio\u00e8 capo e rappresentante di tutti loro presso il Governo tedesco. Suo compito era proseguire l'opera di Pacelli nella romanizzazione della chiesa locale, anche se probabilmente il neosegretario di Stato continuava a seguire la situazione tedesca. La repubblica di Weimar stava per collassare, mentre Adolf Hitler stava guadagnando sempre pi\u00f9 consenso. Orsenigo aveva una certa simpatia verso fascismo e nazismo, con cui riteneva potesse essere rafforzata la libert\u00e0 della Chiesa, tanto che scelse come proprio assistente un sacerdote iscritto al Partito Nazista, Eduard Gehrmann, gi\u00e0 segretario di Pacelli. \nAssistette all'ascesa di Adolf Hitler verso il Cancellierato e alla firma del Concordato tra Santa Sede e Germania, che per\u00f2 fu gestito direttamente da Pacelli. Orsenigo cominci\u00f2 ben presto a presentarsi al Ministero degli Esteri tedesco con delle note di protesta riguardo al varo di provvedimenti restrittivi nei confronti dei cattolici, senza mai ottenere risultati degni di nota anche per la sua debolezza. Anche nel 1937, in occasione dell'enciclica di denuncia del nazismo di Pio XI \"Mit brennender Sorge\", si limit\u00f2 alla sua diffusione tra i vescovi, senza prendere parte attiva.\nDurante la seconda guerra mondiale.\nDopo l'elezione di papa Pio XII, la situazione si incancren\u00ec ancora di pi\u00f9. Orsenigo probabilmente rimase nunzio perch\u00e9 Pio XII temeva che non sarebbe stato possibile nominare un successore; in effetti il regime hitleriano non lo riconobbe neppure come nunzio per i territori conquistati nei primi anni di guerra.. Orsenigo invi\u00f2 numerosissimi rapporti alla Santa Sede: nei soli anni 1933 e 1934 partirono 340 documenti dalla sede di Berlino alla volta del Vaticano, e il corpus completo dovrebbe contenere 4000 note. Tali rapporti per\u00f2 tendevano spesso a essere inconsistenti o incompleti, accettando acriticamente la versione nazista degli eventi o cercando comunque di sminuire il loro coinvolgimento. Le numerose note da lui scritte al Reich non furono mai prese in seria considerazione: in una lettera scritta al capo della cancelleria del Reich Hans Lammers, Joachim von Ribbentrop si vantava di aver \u00abriempito un intero protocollo con ogni specie di note del Vaticano lasciate senza risposta.\u00bb D'altra parte, gli alti gerarchi nazisti erano convinti del suo antinazismo: per Goebbels Orsenigo aveva \"un grande odio per il F\u00f9hrer e il Reich\", mentre Heydrich lo accus\u00f2 di sostenere i traditori del Reich. \nTipicamente la sua preoccupazione maggiore fu per la sorte dei cattolici nel Reich e nei territori occupati; Orsenigo si rifiut\u00f2 ripetutamente di intervenire in qualit\u00e0 di nunzio apostolico in favore degli ebrei e spesso manc\u00f2 di inoltrare a Roma rapporti che descrivevano o criticavano l'Olocausto. Alla vigilia della Seconda guerra mondiale, Orsenigo invier\u00e0 al Vaticano un memorandum con scritto: \"I quattro milioni di ebrei certamente faranno di tutto per eccitare gli animi degli altri e per aiutarli a combattere contro la Germania, ma essi [...] non combatteranno, perch\u00e9 l'ebreo \u00e8 egoista e non ama combattere\". Un'eccezione fu l'opporsi alla deportazione di ebrei sposati con cristiani, ma anche in quel caso la sua preoccupazione principale era per le spose cattoliche (\"quando al nunzio venne ordinato dalla Santa sede di discutere con i gerarchi nazisti gli incidenti che coinvolgevano gli ebrei, egli lo fece con imbarazzo e freddezza\"). \nNel 1941, Orsenigo fu contattato da Kurt Gerstein, un ufficiale protestante delle SS che voleva informare il Vaticano delle persecuzioni degli ebrei in qualit\u00e0 di testimone diretto. Informato del motivo della visita di Gerstein, Orsenigo si rifiut\u00f2 di incontrarlo. Il messaggio di Gerstein venne infine inoltrato al Vaticano dal vescovo ausiliare di Berlino, e non dall'ufficio del nunzio, dove le informazioni rimasero lettera morta.. \u00c8 considerato pressoch\u00e9 certo che Orsenigo sapesse almeno in parte della Soluzione Finale.\nDurante la guerra tent\u00f2 ripetutamente passi, presso il Governo tedesco, in favore dei colpiti dalle persecuzioni \u2014 polacchi, ebrei, francesi, belgi \u2014 ma quasi ogni richiesta venne respinta o ignorata. Negli ultimi anni del conflitto si impegn\u00f2 in favore dei prigionieri di guerra italiani, coordinandosi con l\u2019Ufficio informazioni Vaticano per i prigionieri di guerra.. \nLa morte.\nFinita la guerra, diresse la Missione Pontificia che si occup\u00f2 del rimpatrio dei prigionieri italiani.\nMor\u00ec per le conseguenze di una peritonite ad Eichst\u00e4tt, dove si era trasferito dopo la distruzione della Nunziatura a causa di un bombardamento, il 1\u00ba aprile 1946 all'et\u00e0 di 72 anni.\nGrazie all'interessamento delle autorit\u00e0 americane, la sua salma venne trasportata in Italia pochi giorni dopo e il 24 aprile, dopo una solenne cerimonia funebre presieduta dal cardinale Schuster, venne tumulato nella tomba di famiglia ad Olginate.\nNella cultura di massa.\nIl personaggio di Cesare Orsenigo compare brevemente nel monumentale film sovietico \"La caduta di Berlino\" (1950): nella pellicola il nunzio, presente ad un ricevimento in onore di Hitler, si congratula col F\u00fchrer per i successi dell'Operazione Barbarossa, al che il dittatore tedesco gli risponde: \"Mi piacerebbe vederti sul trono di San Pietro, cardinal Orsenigo. Tu sei un vero nazista, sotto l'abito corale hai la divisa militare\".\nOpere.\nOrsenigo non si distinse per\u00f2 solo per le opere di carit\u00e0 o per lo zelo pastorale, ma anche per la sua attivit\u00e0 letteraria.\nRecandosi spesso per consultazioni alla Biblioteca Ambrosiana, vi conobbe monsignor Achille Ratti. Questa amicizia gener\u00f2 una collaborazione molto proficua dal punto di vista letterario, che sfoci\u00f2 nella pubblicazione del periodico \"San Carlo Borromeo\" nel terzo centenario della canonizzazione (1610-1910). Orsenigo vi pubblic\u00f2 una \"Vita di San Carlo\" a puntate, raccolta poi in volume dal titolo \"Vita di San Carlo Borromeo\" il quale vide varie riedizioni e traduzioni in molte lingue.\nLa produzione letteraria di Orsenigo non si limit\u00f2 alla vita di San Carlo Borromeo: scrisse tra l'altro la biografia di Fr\u00e9d\u00e9ric Ozanam, delle opere su padre Lacordaire, compil\u00f2 manuali a sfondo caritativo o letterario, collabor\u00f2 con \"La Scuola Cattolica\", cur\u00f2 traduzioni dall'olandese di opere educative.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1385108", "revid": "6923", "url": "https://it.wikipedia.org/wiki?curid=1385108", "title": "Preparatore atletico", "text": "Il preparatore atletico \u00e8 la figura professionale preposta a curare e gestire la preparazione motoria fisica generale ed individuale degli atleti praticanti sport agonistici e amatoriali. \nIn generale, la sua attivit\u00e0 consiste nel programmare e realizzare allenamenti mirati che consentano agli atleti di raggiungere la condizione fisica ideale, prevenire gli infortuni caratteristici o ritornare ai livelli espressi prima dell'infortunio.\nNegli sport di squadra, il preparatore atletico affianca l'operato dell'allenatore cui spetta l'elaborazione tecnico tattica degli atleti."}
{"id": "1385111", "revid": "22356", "url": "https://it.wikipedia.org/wiki?curid=1385111", "title": "Paleotragus", "text": ""}
{"id": "1385114", "revid": "1442080", "url": "https://it.wikipedia.org/wiki?curid=1385114", "title": "Selenocosmiinae", "text": "Selenocosmiinae \u00e8 una sottofamiglia di ragni della famiglia Theraphosidae.\nTassonomia.\nLa sottofamiglia comprende i seguenti generi:"}
{"id": "1385116", "revid": "287204", "url": "https://it.wikipedia.org/wiki?curid=1385116", "title": "Bob Denard", "text": "Biografia.\nDenard, figlio di un impiegato statale, si arruol\u00f2 nella Marine nationale, la marina francese, durante la prima guerra d'Indocina dove fu sottufficiale. Tornato in patria, prosegu\u00ec la carriera militare. Dal 1952 al 1957 fu nei reparti antiterrorismo in Marocco, mentre in seguito lavor\u00f2 per i servizi segreti francesi durante la guerra in Algeria. nello stesso periodo si ebbe il suo coinvolgimento nell'attentanto al Primo Ministro francese Pierre Mend\u00e8s France.\nLa lotta per l'indipendenza del Katanga.\nInizi\u00f2 la propria carriera di mercenario nel 1961, partecipando alla guerra d'indipendenza \u2013 votata alla formazione di uno Stato federale di regioni indipendenti \u2013 dalla parte del Katanga capeggiata da Moise Ciombe. Con l'intervento delle truppe dell'Onu, che ordin\u00f2 a Ciombe di espellere tutti i bianchi dal Katanga, Denard fu costretto con centinaia di altri mercenari a riparare in Angola, mentre Ciombe stesso fu costretto pochi mesi dopo all'esilio a Madrid.\nQuando il presidente Kasavubu, d'accordo con Mobutu, decise di richiamare Ciombe dall'esilio, questi ricorse nuovamente agli \"affreux\" per pacificare il paese. Denard quindi torn\u00f2 in Congo nel 1964 per unirsi al reparto del Colonnello Lamouline, il \"6\u00b0 Commando\" (costituito da elementi francesi, italiani, belgi, portoghesi e di altra nazionalit\u00e0 e diviso dal 5\u00b0, formato da anglosassoni), di cui assunse la guida nel 1967.\nIl 5 luglio 1967, dopo l'ennesimo colpo di Stato ed il nuovo esilio di Ciombe, Mobutu diede ordine tramite un annuncio diffuso a Radio Kinshasa che tutti gli uomini al seguito di Denard, essendosi ribellati al governo, erano da considerarsi dei ribelli. Cominci\u00f2 quindi il rastrellamento e l'arresto in massa di tutti i volontari europei dell'ANC (Armata Nazionale Congolese), molti dei quali torturati ed uccisi. Denard, consigliere di stato maggiore di Mobutu stesso, si trov\u00f2 in una situazione difficile e, per salvare i sopravvissuti, fece fronte comune contro i katanghesi. Il giorno successivo Denard viene ferito gravemente alla testa da un proiettile vagante, a causa del quale viene evacuato su un Douglas DC-3 in Rhodesia per ricevere cure, lasciando il comando del Sesto Codo a Jean Schramme dopo aver ordinato di ripiegare su Bukavu, dove si sarebbero uniti gli altri mercenari provenienti da Kolwezi. Una volta guarito, Denard organizz\u00f2 una spedizione per giungere in aiuto delle truppe lasciate a Bukavu, che nel frattempo stavano sostenendo in poco pi\u00f9 di un centinaio un assedio contro quindicimila uomini dell'ANC. In Angola radun\u00f2 110 volontari europei e trecento katanghesi, suddivisi in tre plotoni, con i quali entr\u00f2 il 1\u00ba novembre in Congo con l'obbiettivo di prendere Dilolo, Kasagi e Kolwezi da tre direttrici, senza per\u00f2 avere successo. Questa fu l'ultima grande battaglia in Congo prima della ripartenza per l'Europa.\nL'interventismo su scala mondiale.\nNel 1967 ricompare in Gabon come consigliere militare del presidente Omar Bongo, insieme ad una squadra personale di ex legionari.\nNel 1975 si trova a combattere nella guerra civile angolana, inserita nel contesto della pi\u00f9 ampia Guerra di indipendenza della Namibia.\nOper\u00f2 inoltre in Yemen, addestrando i soldati monarchici contro l'Egitto di Nasser, in Biafra, dove i suoi soldati di ventura vennero soprannominati \"mercenari della carit\u00e0\" per il sostegno alla causa indipendentista di quel popolo. Successivamente in Kurdistan, Nigeria, Libia ed a sostegno della minoranza Karen oppressa dalla dittatura militare in Birmania.\nNel 1976, con l'appoggio della Francia, tent\u00f2 un colpo di Stato nel Benin, fallendo per\u00f2 nell'intento. Fu proprio in questa occasione che il suo impegno come capo mercenario divenne pubblico, costringendolo ad un periodo di spostamenti tra le varie nazioni africane, sostenuto dalla protezione dei governi locali e della Francia stessa.\nDenard fu per tutti gli anni settanta sotto l'attenzione di capi di stato, guerriglieri e ribelli di tutto il mondo, con i quali si ritrovava presso il bar al piano terra del Novotel, nel quartiere di Des Halles di Parigi. In questo periodo venne contattato anche da Clint Eastwood che, da poco divenuto anche regista, gli propose di produrre un film sulla sua vita e le imprese africane. Dopo tre incontri e periodi passati ad Hollywood a lavorare sul soggetto del film, con l'unica condizione che fosse Eastwood ad interpretare il ruolo del mercenario, improvvisamente il progetto naufrag\u00f2.\nLe Comore.\nDenard torna sul campo il 13 maggio 1978, coordinando sul campo l'Operazione Atlantide, quando con un commando di volontari europei depose il presidente delle Isole Comore Ahmed Abdallah, sostituendolo con Al\u00ec Soilih. Qui si convert\u00ec all'Islam, cambiando nome in Said Mustapha M'hadjou e divenendo marito di pi\u00f9 mogli e padre di pi\u00f9 figli. Cre\u00f2 la Guardia Presidenziale Comoriana, un'efficiente unit\u00e0 comandata da ufficiali europei che, oltre ad occuparsi della sicurezza del presidente, operava per la costruzione delle infrastrutture fondamentali per la nazione e lo sviluppo turistico delle isole. Venne soprannominato dagli isolani \"Baku\", ossia \"Il Saggio\".\nFinita la guerra fredda e quindi l'utilit\u00e0 di Denard in funzione anticomunista, nel 1989 venne operato un colpo di Stato da una parte dell'esercito comoriano, durante il quale il presidente venne ucciso e Denard paradossalmente sospettato dell'omicidio. Nel dicembre dello stesso anno, Denard ed i suoi riuscirono comunque a fuggire su un vecchio Dakota con destinazione Kenya.\nAlla fine degli anni ottanta, Denard sub\u00ec una serie di inchieste giudiziarie, tra cui l'accusa di omicidio del presidente Abdallah, dalla quale venne scagionato grazie alla testimonianza degli stessi figli dell'ex presidente.\nLe ultime spedizioni.\nNel 1992, con il tentativo fallito dei figli di Abdallah di tornare al potere ed il loro conseguente imprigionamento, Denard intervenne telefonando al responsabile delle forze armate Azal\u00ec, minacciandolo in caso di mancato rilascio dei prigionieri. Non ottenendo risultato, nel 1995 organizz\u00f2 a 66 anni un nuovo sbarco alle Comore, ottenendo la liberazione degli ostaggi ma finendo egli stesso nel carcere della Sant\u00e9 per dieci mesi. Durante il successivo processo, numerosi politici di formazione goullista parlarono in difesa di Denard.\nAlla met\u00e0 del decennio Denard ed i suoi mercenari tornarono in Congo, che nel frattempo aveva preso il nome di Zaire, schierandosi nuovamente dalla parte di Mobutu contro la ribellione di Laurent-D\u00e9sir\u00e9 Kabila, sostenuto da Washington, per mantenere la presenza europea e francese nel paese. Inizialmente l'intervento di Denard spost\u00f2 la bilancia del conflitto dalla parte lealista, contenendo l'avanzata dei ribelli, per la prima volta dall'inizio della guerra. Ben presto per\u00f2 il successo arrise a Kabila, grazie all'aiuto di consiglieri militari americani e israeliani, ma soprattutto per il peso economico e tecnologico apportato dagli stessi, che riuscirono a monitorare gli spostamenti delle truppe guidate dai volontari europei per aggirarli e colpirli alle spalle. Come in passato gli \"affreux\" di Denard, pur in difficolt\u00e0, furono gli unici capaci di garantire l'incolumit\u00e0 della popolazione in fuga, impedendo l'uso di mine antiuomo e scortando i civili in zone sicure, punendo chiunque si lasciasse andare a saccheggi e violenze.\nAlla fine degli anni novanta oper\u00f2 una consulenza a favore del comandante A\u1e25mad Sh\u0101h Mas\u02bf\u016bd, in quel periodo arroccato nel nord dell'Afghanistan pressato dalle milizie Taliban. Il \"Leone del Panshir\", comandante dei mujaheddin, la cui resistenza era impopolare presso il Dipartimento di Stato statunitense, sostenitore degli studenti di teologia islamica, contatt\u00f2 Denard tramite un suo collaboratore. L'operazione fu studiata nei dettagli, straordinariamente senza incontri presso il Novotel per questioni di sicurezza. Vennero addestrate alcune unit\u00e0 speciali di mujaheddin per compiere azioni lampo dietro le linee talebane, anche usando i vecchi elicotteri militati sovietici, di cui Massoud ancora disponeva.\nLa consulenza di Denard fu totalmente gratuita.\nAncora nel 2002 Denard fu iscritto nel registro degli indagati della Procura della Repubblica di Verona da Guido Papalia, che cit\u00f2 Denard con l'accusa di aver reclutato, insieme a Daniele Zanata alias Daniel Van Horne, mercenari negli ambienti dell'estrema destra italiana come il veronese Franco Nerozzi per un golpe ai danni di Azali Assoumani, presidente delle Comore che si era opposto al rientro nel proprio paese di Denard. La sentenza definitiva fu emessa dal procuratore francese Olivier Bray, che lo condann\u00f2 a cinque anni nel 2006, nel corso di un procedimento durante il quale emersero tutte le responsabilit\u00e0 del governo francese nelle operazioni affidate a Denard ed il ruolo determinante di Jacques Foccart, responsabile delle politiche africane all'Eliseo.\nDenard mor\u00ec il 14 ottobre 2007, da tempo affetto dalla malattia di Alzheimer. Il funerale si svolse presso la chiesa parigina di Saint Francois Xavier. Il feretro usc\u00ec tra due ali di mercenari, seguito dai veterani, tutti con il basco da paracadutista in testa e le decorazioni sul petto, accompagnato da due bandiere. Mentre il picchetto d'onore salut\u00f2 militarmente, i mercenari intonarono la canzone d'addio \"Les oies sauvages\" (\"Le oche selvagge\")."}
{"id": "1385128", "revid": "838137", "url": "https://it.wikipedia.org/wiki?curid=1385128", "title": "Numeri pseudo-casuali", "text": "Sono detti numeri pseudo-casuali (in inglese \"pseudo-random numbers\") i numeri generati da un algoritmo deterministico che produce una sequenza con, approssimativamente, le stesse propriet\u00e0 statistiche di una sequenza di numeri generata da un processo casuale. Tale algoritmo \u00e8 detto generatore di numeri pseudo-casuali (PRNG, dall'inglese \"pseudo-random number generator\").\nLe sequenze di numeri pseudo-casuali vengono solitamente generate da un computer e utilizzate per algoritmi basati su processi casuali, come i metodi di tipo Monte Carlo o le applicazioni di crittografia. Quando invece occorrono sequenze di numeri realmente casuali, si utilizza un generatore hardware di numeri casuali.\nPropriet\u00e0.\nUna sequenza di numeri pseudo-casuali deve soddisfare, al minimo, le seguenti propriet\u00e0 statistiche:\nAd esempio, la sequenza 1, 2, 3, 4, 5, 6, 7, 8, 9, 10 non si pu\u00f2 definire pseudo-casuale, in quanto soddisfa il requisito dell'equidistribuzione (sull'intervallo formula_6), ma non quello dell'indipendenza: le coppie di elementi successivi non sono uniformemente distribuite sull'insieme di tutte le possibili coppie di numeri da 1 a 10, ma sono tutte della forma formula_7 (quindi disegnandole su un grafico cartesiano si dispongono tutte sulla stessa retta). Una sequenza pseudo-casuale potrebbe invece essere ad esempio 3, 2, 10, 9, 6, 8, 1, 5, 4, 7: in questo caso le coppie di elementi successivi appaiono distribuirsi in modo abbastanza uniforme sull'insieme delle coppie di numeri da 1 a 10, anche se la lunghezza della sequenza \u00e8 troppo breve per poterlo verificare accuratamente.\nAlcune applicazioni necessitano di altre propriet\u00e0 statistiche in aggiunta a queste. In particolare, per le applicazioni di crittografia \u00e8 essenziale che l'algoritmo non permetta di ricostruire l'intera sequenza avendone osservata una parte: altrimenti un malintenzionato potrebbe riprodurre la chiave crittografica generata a partire dalla sequenza e decifrare le informazioni protette da essa. I generatori che soddisfano questo requisito sono detti crittograficamente sicuri (CSPRNG, \"cryptographically secure PRNG\").\nUn'altra propriet\u00e0 significativa di un generatore di numeri casuali \u00e8 il suo \"periodo\", ovvero il numero di elementi dopo i quali la sequenza si ripete. In generale pi\u00f9 \u00e8 lungo il periodo e migliore \u00e8 la qualit\u00e0 del generatore, anche se per la maggior parte delle applicazioni un periodo di formula_8 (circa 4 miliardi), quale si ottiene per molti generatori di uso comune, \u00e8 pi\u00f9 che adeguato.\nAlgoritmi di generazione.\nEsistono diverse classi di generatori di numeri pseudo-casuali, che si differenziano per il tipo di algoritmo usato. Nella quasi totalit\u00e0 essi producono una sequenza di numeri interi uniformemente distribuiti tra 0 e un certo valore massimo, oppure di numeri reali tra 0 e 1 (questi ultimi si possono sempre ottenere dai primi semplicemente dividendo per il valore massimo).\nPrima di essere usato, un generatore deve essere \"inizializzato\" assegnando un opportuno valore a un parametro numerico, o gruppo di parametri, che viene chiamato \"seme\" (in inglese \"seed\"). Ogni volta che si usa lo stesso seme, si otterr\u00e0 sempre la stessa identica sequenza. Il periodo di un generatore non pu\u00f2 quindi superare il numero dei possibili valori del seme: per esempio un generatore il cui seme \u00e8 immagazzinato in un'unica variabile a 32 bit potr\u00e0 avere al massimo un periodo di formula_9 (solitamente il valore zero non \u00e8 consentito e quindi i valori possibili sono in effetti formula_8).\nUn'attenta analisi matematica \u00e8 richiesta per assicurare che i numeri generati abbiano le necessarie propriet\u00e0 statistiche. Robert R. Coveyou dell'Oak Ridge National Laboratory ha intitolato un articolo: \"La generazione dei numeri casuali \u00e8 troppo importante per essere lasciata al caso\".\nLe principali classi di generatori di uso corrente:\nI seguenti sono generatori crittograficamente sicuri:\nDistribuzioni non uniformi.\n\u00c8 possibile generare anche sequenze di numeri pseudo-casuali aventi distribuzione non uniforme: se la forma della distribuzione desiderata \u00e8 data dalla funzione formula_1 (di integrale pari a 1) e se formula_13 \u00e8 una sequenza di numeri uniformemente distribuiti nell'intervallo formula_14, una sequenza avente la distribuzione desiderata si ottiene calcolando formula_15, dove formula_16 \u00e8 la funzione integrale o funzione cumulativa relativa alla funzione formula_17: \ne formula_19 \u00e8 la sua funzione inversa.\nQuesto metodo va con il nome di \"metodo di inversione\".\n\"Esempio\"\nsi vogliono generare numeri pseudo-casuali distribuiti secondo la distribuzione formula_20. Allora avremo che:\ne\nSia ora formula_23 la nostra variabile casuale generata uniformemente tra 0 ed 1, poniamo formula_24, allora\n\u00e8 una variabile pseudo-casuale generata secondo la distribuzione formula_1.\nPer la distribuzione normale, che non \u00e8 integrabile in forma chiusa, si usa la trasformazione di Box-Muller.\nNumeri pseudo-casuali in C.\nLo standard del linguaggio C (ISO C89) prevede due funzioni dedicate alla generazione di numeri pseudo-casuali:\nLa prima funzione inizializza il seme della sequenza, la seconda estrae un numero intero equidistribuito tra 0 e RAND_MAX. Il valore di RAND_MAX dipende dall'implementazione; solitamente \u00e8 32767 (formula_27) oppure 2147483647 (formula_28). I prototipi di queste funzioni sono nell'header stdlib.h.\nLo standard non prescrive l'uso di un particolare algoritmo; generalmente viene usato il metodo lineare congruenziale.\nEsempio.\nLa seguente funzione genera una sequenza pseudo-casuale a 16 bit.\nuint random; // Variabile globale in cui \u00e8 memorizzato il numero casuale (16bit)\nvoid randomNext(void) {\n // Aggiorna sequenza random\n // Algoritmo Polinomiale:\n // +&gt; b0 b1 b2 b3 b4 b5 b6 b7 b8 b9 b10 b11 b12 b13 b14 b15\n // ------+--+-----+-------------------------------------+\n // carry = b1^b2^b4^b15\n // Pn+1=(Pn\u00ab1)|carry\n uchar randomtmp; // Accumulo le operazioni ex-OR\n if (random==0) random++; // N.B. : il seed dovrebbe essere != 0\n randomtmp=0;\n if ((uchar)random&amp;0x02) randomtmp=1;\n if ((uchar)random&amp;0x04) randomtmp^=1;\n if ((uchar)random&amp;0x10) randomtmp^=1;\n if (random&amp;0x8000) randomtmp^=1;\n random\u00ab=1;\n (uchar)random|=randomtmp;"}
{"id": "1385129", "revid": "1305772", "url": "https://it.wikipedia.org/wiki?curid=1385129", "title": "Futuro (disambigua)", "text": ""}
{"id": "1385135", "revid": "14691", "url": "https://it.wikipedia.org/wiki?curid=1385135", "title": "Gilbert Bourgeaud", "text": ""}
{"id": "1385136", "revid": "74801", "url": "https://it.wikipedia.org/wiki?curid=1385136", "title": "Butte (Montana)", "text": "Butte \u00e8 una citt\u00e0 degli Stati Uniti d'America, capoluogo della contea di Silver Bow, nello Stato del Montana. Al censimento del 2000 la citt\u00e0 contava abitanti, passati nel 2010 a .\nDal 1977 i governi cittadino e di contea si sono uniti per formare la \"City and County of Butte-Silver Bow\".\nInoltre occupa tutta la superficie della contea in cui si trova, esclusa la superficie di Walkerville."}
{"id": "1385139", "revid": "287204", "url": "https://it.wikipedia.org/wiki?curid=1385139", "title": "Cratere Joy", "text": "Joy \u00e8 un cratere lunare intitolato all'astronomo statunitense Alfred Harrison Joy; \u00e8 situato nel terreno irregolare proprio ad ovest del Mare Serenitatis. \u00c8 di forma circolare con il bordo leggermente rialzato.\nPrima di essere rinominato Joy dalla Unione Astronomica Internazionale, il cratere era noto come 'Hadley A'. Il Mons Hadley \u00e8 localizzato ad ovest-nordovest nella catena dei Montes Apenninus."}
{"id": "1385142", "revid": "1573940", "url": "https://it.wikipedia.org/wiki?curid=1385142", "title": "Chiesa di San Giovanni Battista (Varallo)", "text": "La chiesa di San Giovanni \u00e8 una chiesa consacrata a san Giovanni Battista che si trova a Varallo, sulla strada statale 299 di Alagna che porta ad Alagna.\nLa sua costruzione risale al 1439, secondo la datazione che attribuitale da Federico Tonetti, storico della Valsesia, il quale aveva letto un'iscrizione che si trovava sopra l'altare; sulla stessa era indicato anche il committente della costruzione, ovvero il figlio del cittadino varallese Milano Scarognini."}
{"id": "1385144", "revid": "28592", "url": "https://it.wikipedia.org/wiki?curid=1385144", "title": "Chiesa di San Giovanni (Varallo)", "text": ""}
{"id": "1385149", "revid": "767487", "url": "https://it.wikipedia.org/wiki?curid=1385149", "title": "BMW 321", "text": "La 321 \u00e8 un'autovettura di fascia alta prodotta dal 1938 al 1941 dalla Casa automobilistica tedesca BMW.\nStoria e profilo.\nCaratteristiche.\nLa \"321\" pu\u00f2 essere considerata come la naturale evoluzione della BMW 320. Introdotta nel dicembre 1938 per sostituire proprio quest'ultima, la \"321\" se ne differenzia esternamente per pochissimi dettagli, tra cui il paraurti anteriore pi\u00f9 avvolgente e le due portiere incernierate posteriormente, mentre la \"320\" aveva l'incernieratura anteriore. Anche la coda era leggermente modificata e riprendeva alcune caratteristiche dell'ammiraglia dell'epoca, la BMW 335.\nAnche sottopelle le modifiche meccaniche si limitavano alle sospensioni, riprese da quelle della pi\u00f9 grande 326 ed opportunamente adattate al telaio leggermente pi\u00f9 ridotto di dimensioni. Pertanto il precedente avantreno a ruote indipendenti lasci\u00f2 il posto ad un assale oscillante in cui i bracci trasversali vennero spostati al di sopra del telaio, mentre la balestra trasversale migr\u00f2 al di sotto di esso. Per quanto riguardava il motore, ritroviamo il 6 cilindri da 1971 cm\u00b3 con distribuzione a valvole in testa comandate da aste e bilancieri, alimentato da due carburatori Solex ed in grado di sviluppare una potenza massima di 45 CV a 3750 giri/min. Identica anche la trasmissione, che comprendeva una frizione monodisco a secco ed un cambio a 4 marce. Analoghe erano quindi anche le prestazioni, con 110\u00a0km/h di velocit\u00e0 massima.\nCarriera commerciale.\nLe prime consegne della \"321\" si ebbero nel gennaio del 1939, per questo alcune fonti riportano il 1939 come anno di debutto di questo modello. In ogni caso, per la gamma della \"321\" identiche al modello precedente furono le varianti di carrozzeria, ossia la berlina a due porte e la cabriolet. Quest'ultima era realizzata da carrozzieri esterni (Baur, Autenrieth, Reutter, ecc), ma figura in ogni caso anche nella gamma dichiarata dal costruttore tedesco. Mentre la scocca della berlina era realizzata in lamiere di acciaio, la cabriolet aveva una scocca in misto legno e acciaio. Era in ogni caso possibile ordinare il telaio nudo da far carrozzare presso un altro carrozziere.\nIl successo ottenuto dalla \"321\" fu abbastanza buono, con oltre 3.814 esemplari prodotti in 3 anni, ma niente pi\u00f9. Il suo successo fu infatti penalizzato dall'avvento della Seconda guerra mondiale, a partire dalla quale, le vendite crollarono per ovvii motivi.\nFine produzione... anzi, no!\nLa 321 fu tolta ufficialmente di produzione nel 1941, quasi in contemporanea con la \"326\".\nIn realt\u00e0, nell'immediato dopoguerra la situazione per la BMW si rovesci\u00f2 completamente: lo stabilimento di Eisenach assieme all'intera zona della Turingia vennero presidiati dalla forze militari sovietiche, le quali presero a servirsi dei progetti e del materiale relativo ad alcune vetture ivi prodotte dalla BMW, tra cui la \"321\", per produrre vetture BMW per il mercato tedesco orientale a discapito della BMW stessa. Tra il 1945 ed il 1950 furono prodotti 8.996 esemplari di BMW \"321\".\nMa gi\u00e0 dal 1948, per i Paesi del blocco sovietico ed in particolare proprio per la Germania Orientale, era stata lanciata la EMW 340, ossia l'auto che avrebbe sostituito sia la \"326\" che la stessa \"321\". Per i mercati dell'Europa occidentale, invece, la BMW immise nel 1952 sul mercato la BMW 501."}
{"id": "1385150", "revid": "47767", "url": "https://it.wikipedia.org/wiki?curid=1385150", "title": "Chiesa di San Pietro Martire (Varallo)", "text": "La chiesa di San Pietro Martire di Varallo \u00e8 una chiesa consacrata a San Pietro Martire; venne fatta costruire nel 1336, all'imbocco della Val Mastallone. \nDopo la costruzione del 1336, venne sopraelevata nel corso del '600; fu sconsacrata alla fine del XIX secolo e successivamente divenne casello daziario. Fu restaurata nel corso del XX secolo.\nNell'edificio si trovavano degli affreschi attribuiti alla scuola di Giovanni De Campo, risalenti alla met\u00e0 del XV secolo , ora trasferiti ed esposti alla pinacoteca civica della cittadina."}
{"id": "1385151", "revid": "110157", "url": "https://it.wikipedia.org/wiki?curid=1385151", "title": "Museo speleologico del Monte Gazzo", "text": "Il Museo speleologico del monte Gazzo \u00e8 un museo di speleologia che si trova sulla vetta dell'omonimo monte Gazzo, a 419 m s.l.m., presso Sestri Ponente, quartiere occidentale di Genova. Il museo \u00e8 stato inaugurato nel maggio 1969.\nAl museo - locato all'interno del Parco del Monte Gazzo (sito di importanza comunitaria) - si accede dal sagrato del santuario di Nostra Signora del Gazzo. Ospita ricostruzioni dei fenomeni carsici del monte corredati da reperti, fotografie e pannelli esplicativi. A questi si aggiungono reperti fossili del quaternario fra cui quelli di un orso delle caverne e di una tigre dai denti a sciabola.\nCompletano la dotazione del museo giornali e fotografie che ricordano la visita al santuario - avvenuta il 28 marzo 1893 - di Elisabetta Wittelsbach, moglie dell'imperatore d'Austria-Ungheria Francesco Giuseppe, la famosa principessa Sissi.\nIl museo \u00e8 ad ingresso libero ed \u00e8 visitabile tutti i giorni."}
{"id": "1385152", "revid": "120133845", "url": "https://it.wikipedia.org/wiki?curid=1385152", "title": "Ptychoverpa bohemica", "text": "Ptychoverpa bohemica (Krombh.) Boud., \"Hist. Class. Discom. Eur.\" (Paris): 34 (1907).\nDescrizione della specie.\nCappello.\n1\u20135\u00a0cm, campanulato-conico, spugnoso, color nocciola, libero dal gambo.\nGambo.\n6-15 x 0,5\u20133\u00a0cm, cilindrico, biancastro e cavo.\nCarne.\nInconsistente.\nHabitat.\nProbabilmente simbionte e saprofita nei diversi stadi del ciclo vitale, fruttifica in boschi di latifoglie e a volte conifere, in primavera. Pi\u00f9 frequentemente nelle vicinanze di corsi d'acqua, dove il terreno \u00e8 impregnato, sotto salici, ontani, pioppi ma anche Prunus selvatici.\nCommestibilit\u00e0.\nLa presenza dI Gyromitrina in questo fungo, nociva per l'uomo, non \u00e8 mai stata riscontrata. I quadri clinici legati alle intossicazioni di questo fungo infatti non sono stati riconducibili alla sindrome gyromitra, come riportato dallo studio di Sitta e Davoli.\nEtimologia.\nDal greco \"ptux, ptukhos\" = piegato, arricciato"}
{"id": "1385155", "revid": "1573940", "url": "https://it.wikipedia.org/wiki?curid=1385155", "title": "Chiesa di Sant'Antonio (Varallo)", "text": "La chiesa di Sant'Antonio \u00e8 una chiesa di Varallo e la sua costruzione venne terminata nel 1893. L'edificio si trova nella zona detta \"Varallo Vecchio\", accanto al coevo convento francescano, ma a partire dagli anni ottanta \u00e8 custodita dalla Congregazione dei padri dottrinari, al cui fondatore, beato Cesare de Bus, \u00e8 dedicato un busto all'interno dell'edificio. Tra le altre opere vanno ricordate tre statue lignee, due di Leone Antonini, che raffigurano rispettivamente sant'Antonio da Padova e san Francesco d'Assisi, e una di Alessandro Gilardi, rappresentante la Madonna del Sacro Cuore."}
{"id": "1385156", "revid": "124796235", "url": "https://it.wikipedia.org/wiki?curid=1385156", "title": "Impact Knockouts Championship", "text": "L'Impact Knockout's Championship \u00e8 un titolo di wrestling professionistico femminile di propriet\u00e0 di Impact Wrestling, nota precedentemente come Total Nonstop Action Wrestling.\nLa TNA parl\u00f2 pubblicamente del titolo femminile per la prima volta il 12 settembre 2007 e la creazione del titolo coincise con l'aumento dei tempi di programmazione a disposizione per lo spettacolo televisivo \"TNA iMPACT!\" che era passato da una a due ore.\nIl titolo fece il suo debutto il 14 ottobre 2007 al pay-per-view Bound for Glory con il nome \"TNA Women's World Championship\" per essere poi rinominato \"TNA Women's Knockout Championship\" dal 2008 al 2010 ed in seguito semplificato in \"TNA Knockout's Championship\", ultimo nome utilizzato come TNA fino al marzo 2017. Con il cambio di nome della federazione venne brevemente adottato il nome \"Impact Wrestling Women's Championship\", finch\u00e9 quest'ultima non venne unificata all'originale Global Force Wrestling di Jeff Jarrett.\nA seguito di quest'evento, il titolo venne unificato con quello femminile della Global Force Wrestling dalla campionessa GFW Sienna, dopo aver sconfitto l'Impact Wrestling Women's Champion Rosemary a Slammiversary XV. A seguito dell'abbandono della compagnia da parte di Jeff Jarrett e del ritorno al nome Impact Wrestling, il titolo \u00e8 stato rinominato \"Impact Knockout's Championship\".\nLa prima assegnazione del titolo avvenne a Bound for Glory 2007 e la vincitrice fu Gail Kim. \n10 Anni dopo diventa 7 volte campionessa con il record di regni della Impact Wrestling. Il giorno successivo si ritira dal Wrestling \u00e8 verr\u00e0 ricordata come simbolo della TNA/Impact Wrestling."}
{"id": "1385164", "revid": "287204", "url": "https://it.wikipedia.org/wiki?curid=1385164", "title": "Catanzaro Lido", "text": "Catanzaro Lido \u00e8 il quartiere costiero di Catanzaro. Con abitanti, \u00e8 il quartiere pi\u00f9 popoloso della citt\u00e0. Originariamente era denominato \"Marina di Catanzaro\". Insieme ai quartieri Aranceto, Barone, Corvo e Fortuna formava la quarta circoscrizione comunale.\nNonostante rappresenti l'estrema periferia sud della citt\u00e0, viene considerato dai cittadini come un vero e proprio centro cittadino sul mare, il \"centro turistico-balneare\" di Catanzaro, col suo lungomare e strutture ricettive. Proprio dal quartiere inizia il tratto di costa di circa 20\u00a0km che va fino a Soverato, soggetto ad importanti flussi turistici estivi.\n\u00c8 la zona universitaria della citt\u00e0 ed \u00e8 uno snodo fondamentale per quanto riguarda i trasporti, \u00e8 infatti sede del porto cittadino ed \u00e8 attraversato dalla linea ferroviaria e dalla strada statale 106 Jonica, importante arteria di comunicazione che unisce Reggio Calabria a Taranto costeggiando il mar Jonio, passando da Crotone e da Corigliano-Rossano.\nStoria.\nDalle origini al XIX secolo.\nL'area sulla quale insiste l'odierno quartiere di Catanzaro Lido \u00e8 compresa fra due fiumi, l'Alli e il Corace, anticamente chiamato \"Crotalo\". Proprio da ci\u00f2 deriverebbe l'antica denominazione della zona, \"Crotala\", nel periodo pre-greco. L'area fu successivamente inglobata dalla colonia greca di Scolacium, i cui resti furono scoperti nel 1982, sul territorio della frazione Roccelletta, del comune di Borgia. In seguito alle incursioni turche, la popolazione che abitava la costa, nel tentativo di sfuggire, si rivers\u00f2 sul colle Zarapotamo (attuale quartiere di Santa Maria), e successivamente sul Triavon\u00e0, uno sperone roccioso posto a circa 300 metri sul livello del mare sul quale, successivamente, fu fondata l'attuale citt\u00e0 di Catanzaro. La costa fu lentamente ripopolata a partire dal XII secolo, allorquando dalla citt\u00e0 di Catanzaro vi si spostarono famiglie di pescatori che ne iniziarono progressivamente la colonizzazione.\nNel 1623 fu costruito il primo luogo di culto, una chiesetta successivamente dedicata a Santa Maria di Porto Salvo, patrona dei marinai.\nLo sviluppo vero e proprio dell'allora \"villaggio Marina\" (denominazione acquisita 29 marzo 1852) si ebbe comunque a partire dal XIX secolo. Fino ad allora, la zona veniva assimilata semplicemente a \"case sparse\", ovvero singole abitazione incapaci di costituire un nucleo abitato. L'incremento popolativo fu favorito anche dalle persone provenienti dai centri costieri limitrofi. In questo periodo il quartiere ottenne anche un deciso impulso commerciale grazie alla costruzione di un ormeggio e di una banchine che permise l'approdo di piroscafi che trasportavano posta e merci. Ben presto, grazie al trasporto e al commercio via mare, si insediarono nella zona diverse fabbriche che comportarono agli abitanti un benessere diffuso.\nNel 1875 fu ultimata la costruzione della stazione ferroviaria. L'approdo della linea ferrata acceler\u00f2 esponenzialmente lo sviluppo commerciale della zona. Tuttavia, l'orografia del territorio, assolutamente pianeggiante, non garantiva un corretto deflusso delle acqua reflue, il quale comprometteva la situazione igienico-sanitaria del territorio. Le opportune bonifiche furono avviate in occasione della costruzione della stazione ferroviaria e si protrasero fino al 1878. Conseguentemente, inizi\u00f2 un processo capillare di riassetto urbanistico del quartiere. Alcune importanti arterie furono create in quel periodo e altre furono invece regolamentate, come ad esempio l'antica via Chiubica, principale asse viario del centro, che prese il nome di Corso Progresso.\nIl XX secolo.\nAll'inizio del XX secolo, la Marina di Catanzaro era il principale aggregato industriale della Provincia, secondo solo a Crotone (che fino al 1992 fece parte della Provincia di Catanzaro). Gran parte dell'attivit\u00e0 industriale era in stretta relazione con l'agricoltura, in particolare legata alla produzione di latticini e olio. Nel 1924 vi si stabil\u00ec anche la Ledoga, azienda chimica francese specializzata nella produzione dell'acido tannico. Altre aziende operanti erano il Confetturificio Meridionale Angelo Villani e gli oleifici Gaslini, Olearia e Siac. Il tessuto economico del quartiere fu seriamente compromesso dal secondo conflitto bellico. Terminato il conflitto, vi fu la ripresa del comparto agricolo che rese il quartiere il principale polo industriale della citt\u00e0.\nLa Marina di Catanzaro, che prese il nome di \"Lido di Catanzaro\" negli anni sessanta, soffr\u00ec l'isolamento nei confronti del nucleo principale della citt\u00e0 di Catanzaro, sviluppatasi a partire dal secondo dopoguerra sulle colline in direzione nord rispetto al centro storico anzich\u00e9 verso il mare, causata da una atavica carenza di servizi essenziali che ebbe come conseguenza la parziale perdita della connotazione industriale e commerciale del quartiere. L'espansione urbanistica si manifest\u00f2 in maniera disordinata verso est, in direzione Crotone, con la creazione dell'abitato di Giovino, e verso nord, col quartiere Fortuna, che ebbe come spinta propulsoria la nascita della parrocchia di Sant'Anna e l'edificazione della relativa chiesa.\nNello stesso periodo inizi\u00f2 la costruzione del porto. I lavori rimasero fermi per decenni, tuttavia Lido fu colpita da numerose mareggiate causate dalla deviazione delle correnti dovute agli stessi lavori. Il vecchio lungomare fu distrutto dalla forza del mare e, a protezione dell'abitato, fu innalzato un muro di cemento armato sulla spiaggia. L'opera caratterizza da allora il waterfront cittadino.\nIl nuovo millennio.\nAll'inizio del nuovo millennio, fu intrapresa una massiccia opera di riqualificazione del litorale e di alcune sue zone, in particolare Giovino, con la sistemazione della grande pineta parallela alla spiaggia, adibita a parco costiero, e la costruzione di un nuovo tratto di lungomare, il cui ultimo lotto \u00e8 stato inaugurato nel 2016, che ha favorito l'insediamento di stabilimenti balneari e strutture ricettive. Nei primi mesi del 2017 \u00e8 stato inaugurato anche il Parco Gaslini il primo parco pubblico del quartiere.\nA partire dagli anni duemiladieci, con lo spostamento delle facolt\u00e0 universitarie nel nuovo campus ubicato nel confinante quartiere di Germaneto, ultimato nel 2006, il quartiere ha richiamato a s\u00e9 la popolazione universitaria catanzarese, a svantaggio dei quartieri centrali della citt\u00e0, che usufruivano dell'importante gettito popolativo in virt\u00f9 della dislocazione delle facolt\u00e0 in pi\u00f9 strutture nella zona nord della citt\u00e0. Conseguenze logiche, una sostanziale crescita del business legato agli affitti e la proliferazione di locali di somministrazione di cibi e bevande e discoteche legati al fenomeno della movida.\nMonumenti e luoghi di interesse.\nArchitetture religiose.\nA Catanzaro Lido sono presenti tre chiese parrocchiali. La pi\u00f9 antica \u00e8 la Chiesa di Santa Maria di Porto Salvo, sita in piazza Anita Garibaldi. Fu edificata nel 1832 per sopperire al problema dell'assenza di veri e propri luoghi di culto nel quartiere. In origine la chiesa era una cappella ricavata da un magazzino. Fu ricostruita nella sua forma attuale nel 1955. La chiesa \u00e8 legata alla principale festa religiosa del quartiere, quella in onore della Madonna di Porto.\nNel rione Casciolino sorge la Chiesa del Sacro Cuore. La parrocchia fu istituita nel 1959 e i lavori per la costruzione della chiesa iniziarono nel 1961. L'apertura della struttura avvenne invece ufficialmente nel 1966. Il luogo dove prima di allora si svolgevano le cerimonie religiose era un piccolo oratorio che fu distrutto da un incendio nel 1967.\nLa chiesa pi\u00f9 giovane della zona \u00e8 quella di Santa Teresa di Ges\u00f9 Bambino, nel rione Giovino. Sebbene il moderno edificio sia stato inaugurato nel 2017, l'istituzione della parrocchia risale a circa vent'anni prima. Prima della costruzione della chiesa, le funzioni venivano svolte in una struttura privata adattata allo scopo. La chiesa ospita le reliquie dei beati Louis Martin e Marie-Az\u00e9lie Gu\u00e9rin Martin, genitori di Santa Teresa di Lisieux.\nA Catanzaro Lido \u00e8 ubicato uno dei quattro cimiteri cittadini.\nAree naturali.\nLa principale e pi\u00f9 estesa area naturale del quartiere \u00e8 la pineta di Giovino, chiamata parco costiero di Giovino, che costeggia la spiaggia e il lungomare della zona. L'area \u00e8 stata profondamente riqualificata nei primi anni duemila ed \u00e8 stata fornita di attrezzature necessarie per lo svolgimento di sport all'aperto. Procedendo in direzione nord, nella zona rurale e non urbanizzata dell'abitato si \u00e8 sviluppata, nel corso degli anni, un'oasi naturalistica caratterizzata dalla formazione spontanea di dune e dalla presenza di rare variet\u00e0 floristiche e faunistiche. A partire dal 2018, sono nate numerose associazioni e comitati spontanei di cittadini a sostegno della tutela e della salvaguardia dell'area, con lo scopo principale di ottenere il riconoscimento di riserva naturale regionale.\nNel 2017 sono stati ultimati i lavori per la costruzione del Parco Gaslini, area verde attrezzata di metri quadrati con parco giochi, uno degli skatepark pi\u00f9 grandi del Sud Italia e campetti da calcio a 5, basket e pallavolo. Il parco \u00e8 il risultato di un importante progetto di riqualificazione urbana che ha permesso di reintegrare nel tessuto urbano l'area sulla quale sorgeva uno dei principali complessi industriali di Lido, l'oleificio Gaslini. Tramite un sondaggio web, i cittadini hanno propenso per il mantenimento della storica sigla industriale nel nome del parco.\nAltro.\nI principali monumenti di Catanzaro Lido sono:\nSociet\u00e0.\nIstituzioni, enti e associazioni.\nHanno sede a Catanzaro Lido l'ufficio scolastico provinciale e l'ufficio scolastico regionale; inoltre, ha avuto sede nel quartiere marinaro, fino al 2015, la Stazione unica appaltante della regione Calabria, prima di trasferirsi nei locali della nuova cittadella regionale nel quartiere Germaneto.\nTrasporti.\nCatanzaro Lido dispone di due stazioni ferroviarie che, nonostante ne portino il nome, sono ubicate amministrativamente nel quartiere Fortuna. La prima, la stazione R.F.I., \u00e8 il principale terminal ferroviario della citt\u00e0 dopo la dismissione della stazione di Catanzaro Sala nel 2008. \u00c8 entrata in servizio nel 1875, risultando dunque la prima stazione ad entrare in funzione in citt\u00e0.\nLa seconda \u00e8 la stazione delle Ferrovie della Calabria, capolinea della linea Cosenza-Catanzaro Lido e della cosiddetta Metropolitana di Catanzaro.\nAltra importante infrastruttura \u00e8 il porto turistico i cui lavori, iniziati negli anni sessanta, sono rimasti fermi per decenni prima della ripresa negli anni duemiladieci e la presentazione del progetto definitivo nel 2019.\nSport.\nNella zona di Giovino sorge il principale complesso sportivo polifunzionale della citt\u00e0, il PoliGiovino. Fu edificato nei primi anni duemila ed \u00e8 composto principalmente da un campo di calcio in erba naturale circondato da una pista di atletica, da una piscina coperta capace di ospitare 750 spettatori e da un palazzetto dello sport che ospita le gare della Planet Basket, il principale sodalizio cestistico di Catanzaro. A partire dal 2013, l'impianto \u00e8 sede fissa degli allenamenti del Catanzaro Calcio, in seguito ad una convezione stipulata con la provincia, proprietaria del centro sportivo.\nAltri impianti sportivi sono lo stadio Andrea Curto, con terreno in erba sintetica, e i campi da tennis in terra rossa del Tennis Club Catanzaro Lido. A Lido sono ubicate anche le strutture sportive del Dopolavoro Ferroviario.\nLa principale societ\u00e0 sportiva che rappresenta il quartiere \u00e8 lo Sporting Catanzaro Lido, militante nel campionato regionale di Promozione, che \u00e8 anche la seconda societ\u00e0 calcistica della citt\u00e0 per importanza."}
{"id": "1385173", "revid": "1652635", "url": "https://it.wikipedia.org/wiki?curid=1385173", "title": "Opera listata", "text": " L'opera listata o opus vittatum \u00e8 una tecnica edilizia romana nella quale il paramento del nucleo di cementizio della muratura \u00e8 costituito da filari di laterizi alternati a filari di altri materiali (specialmente blocchetti di tufo poco pi\u00f9 grandi dei mattoni nelle costruzioni della citt\u00e0 di Roma e dintorni a partire dal IV secolo).\nLa tecnica era utilizzata anche in precedenza in costruzioni fuori da Roma, con paramenti in filari di laterizi alternati a strati di pietrame di forma pi\u00f9 o meno regolare, con l'utilizzo di materiali disponibili sul posto.\nA Roma sono in opera listata le aggiunte massenziane, degli inizi del IV secolo, alle Mura aureliane (271-274) costruite con ricorsi orizzontali di mattoni e blocchetti di tufo."}
{"id": "1385174", "revid": "98077", "url": "https://it.wikipedia.org/wiki?curid=1385174", "title": "Graecum est, non legitur", "text": ""}
{"id": "1385176", "revid": "11596636", "url": "https://it.wikipedia.org/wiki?curid=1385176", "title": "Opus vittatum", "text": ""}
{"id": "1385184", "revid": "86599", "url": "https://it.wikipedia.org/wiki?curid=1385184", "title": "Cratere Jansen", "text": "Jansen \u00e8 un cratere lunare di 24,21 km situato nella parte nord-orientale della faccia visibile della Luna, nella zona nord del Mare Tranquillitatis, ad est-sudest del cratere Plinius.\nIl bordo di Jansen \u00e8 basso e stretto, con un incavo lungo l'orlo occidentale. L'interno \u00e8 relativamente livellato, il che pu\u00f2 indicare di essere stato coperto da lava. Verso sud-sudovest un piccolo cratere giace internamente a quello maggiore, a mezzastrada tra il centro e il bordo.\nA nordovest vi \u00e8 la Rima Jansen, mentre ad est vi sono delle creste montuose sulla superficie del mare. Una bassa catena di colline si allontana verso sudest, partendo dal bordo sud orientale del cratere.\nIl cratere \u00e8 dedicato all'ottico olandese Zacharias Janszoon.\nCrateri correlati.\nAlcuni crateri minori situati in prossimit\u00e0 di Jansen sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dalla Unione Astronomica Internazionale:"}
{"id": "1385188", "revid": "3831", "url": "https://it.wikipedia.org/wiki?curid=1385188", "title": "Opus spicatum", "text": ""}
{"id": "1385192", "revid": "80339", "url": "https://it.wikipedia.org/wiki?curid=1385192", "title": "Bassopiano Siberiano settentrionale", "text": ""}
{"id": "1385194", "revid": "842", "url": "https://it.wikipedia.org/wiki?curid=1385194", "title": "IBM RS/6000", "text": ""}
{"id": "1385204", "revid": "10652", "url": "https://it.wikipedia.org/wiki?curid=1385204", "title": "Morchella bohemica", "text": ""}
{"id": "1385206", "revid": "78273", "url": "https://it.wikipedia.org/wiki?curid=1385206", "title": "Australia dell\u2019Ovest", "text": ""}
{"id": "1385208", "revid": "10652", "url": "https://it.wikipedia.org/wiki?curid=1385208", "title": "Verpa bohemica", "text": ""}
{"id": "1385218", "revid": "1543377", "url": "https://it.wikipedia.org/wiki?curid=1385218", "title": "Dismorphiinae", "text": "Le Dismorphiinae sono una delle quattro sottofamiglie di Lepidotteri appartenenti alla famiglia Pieridae.\nDistribuzione e habitat.\nLa maggior parte delle specie \u00e8 diffusa nella zona neotropicale; l'unico genere presente nel paleartico \u00e8 \"Leptidea\".\nTassonomia.\nQuesto taxon comprende sette generi suddivisi in circa 60 specie:"}
{"id": "1385220", "revid": "991694", "url": "https://it.wikipedia.org/wiki?curid=1385220", "title": "Presidente del Messico", "text": ""}
{"id": "1385227", "revid": "767487", "url": "https://it.wikipedia.org/wiki?curid=1385227", "title": "Xanadu (film)", "text": "Xanadu \u00e8 un film del 1980 diretto da Robert Greenwald e interpretato da Olivia Newton-John. Il film \u00e8 un remake di \"Bellezze in cielo\" del 1947.\nTrama.\nSonny Malone, bozzettista presso la \"Airflo Dischi\", mal sopporta la mentalit\u00e0 da tiranno del suo datore di lavoro Simpson e, non appena gli \u00e8 possibile, si rifugia nella fantasia. Un giorno, pattinando lungo le strade della citt\u00e0 balneare, incontra la bionda Kira, una misteriosa pattinatrice che lo bacia e si dilegua. Del tutto reale, anche se fermo ad un illustre passato di pi\u00f9 lustri, \u00e8 Danny McGuire, un clarinettista che, abbandonate malvolentieri le attivit\u00e0 artistiche, \u00e8 divenuto miliardario per altre strade: Sonny lo incontra sulla spiaggia e ne diviene amico. Incaricato di ingrandire in affisso murale una copertina di disco, Malone nota la somiglianza della ragazza raffiguratavi con Kira che, nel frattempo, continua ad apparire e scomparire.\nGli incontri di Sonny e Kira finiscono per concentrarsi in un locale abbandonato e grandioso. La ragazza propone di ammodernare e riaprire il locale che si chiamer\u00e0 Xanadu. Sonny trova Danny, gi\u00e0 impresario musicale ai tempi di Glenn Miller, entusiasta e geniale realizzatore che, tra l'altro, lo elegge a socio. Ma Sonny non riesce a immaginare lo spettacolo senza Kira; dopo una sua ultima apparizione, la segue sul Parnaso, poich\u00e9 in realt\u00e0 lei \u00e8 Tersicore una delle muse. Kira contro le leggi delle sue missioni terrestri, si \u00e8 innamorata; per ottenere il permesso di scendere sulla Terra definitivamente con Sonny dovr\u00e0 rinunciare alla sua mitica natura. Lo far\u00e0 e presieder\u00e0 come \"vedette\" all'inaugurazione dello Xanadu."}
{"id": "1385228", "revid": "106456", "url": "https://it.wikipedia.org/wiki?curid=1385228", "title": "Minuetto (treno)", "text": "I convogli ALe/ALn 501-ALe/ALn 502, soprannominati Minuetto (da Trenitalia, ma con altri nomi dalle altre aziende che lo utilizzano), sono dei treni commissionati da Trenitalia nei primi anni duemila, pensati per sostituire le ormai obsolete automotrici di vecchia generazione (ALn 668 e ALe 801) e per incrementare il livello qualitativo del servizio offerto su tratte suburbane, regionali ed interurbane. Sono prodotti dalla Alstom Ferroviaria e appartengono alla famiglia dei Coradia Meridian.\nConsiderando tutte le versioni sono stati prodotti 248 convogli.\nCaratteristiche.\nIl treno, le cui linee stilistiche sono state disegnate a Torino dalla Italdesign, \u00e8 stato costruito in Italia da Alstom Ferroviaria negli stabilimenti italiani ex Fiat Ferroviaria, a Savigliano (assemblaggio finale e gestione globale del progetto), a Sesto San Giovanni (sistemi ausiliari e comandi di\ncontrollo) ed a Colleferro (quest'ultimo per la versione diesel). Alcuni componenti arrivano da altri siti produttivi: i dispositivi di\nsicurezza sono realizzati a Bologna, i carrelli arrivano a Savigliano da Salzgitter ed i sistemi di trazione sono stati realizzati a Charleroi. Il Minuetto \u00e8 basato sul sistema modulare \"Coradia\", brevettato da Alstom, dal quale sono stati derivati diversi treni, anche per il mercato tedesco e nordeuropeo.\n\u00c8 stato presentato ufficialmente il 5 maggio 2004 a Roma, presso la Stazione Termini. Il viaggio inaugurale Roma-Ciampino \u00e8 stato svolto da un convoglio elettrico, il numero 003.\nSi tratta di treni in composizione bloccata, ovvero che non possono essere separati se non in casi straordinari di manutenzione o guasto, composti da tre casse: una testata motrice \"ALe 501\" (o \"ALn 501\" per la versione diesel), una carrozza centrale \"Le 220\" (o \"Ln 220\") e una testata \"ALe 502\" (o \"ALn 502\"), in allestimento a salone senza barriere tra le diverse casse. I mezzi sono dotati di un accoppiatore frontale automatico in grado di unire fino a tre treni non comunicanti in un singolo convoglio. Il treno \u00e8 realizzato in due versioni, identiche dal punto di vista degli interni e dell'estetica ma diverse nell'alimentazione, che pu\u00f2 essere elettrica monotensione con campo di operabilit\u00e0 tra 1,5 e oppure a gasolio.\nLa versione elettrica costa circa 3,3 milioni di euro a veicolo, 150\u00a0000 euro meno dell'omologo diesel: questi prezzi, sebbene equivalgano al triplo di quelli di una vecchia automotrice, sono in linea con altri mezzi simili ordinati dai principali operatori europei.\nTecnica.\nLa motorizzazione della versione a gasolio \u00e8 fornita da Iveco: \u00e8 realizzata con due motori diesel IVECO V8 FVQE 28, omologati Euro 3 derivati dalla serie Vector, da common rail, con potenza di taratura di 560 kW/760 cv per ciacun motore, mentre la potenza nominale UIC sarebbe di 720 kW/980 cv. Lo stesso motore \u00e8 usato, in versione non depotenziata, sul treno ad alta velocit\u00e0 danese IC2/IC4 prodotto da AnsaldoBreda e deriva dal mondo dei carri armati e del trasporto pesante. Il raffreddamento \u00e8 affidato a un gruppo di radiatori posto sul tetto e supportato da tre ventole.\nLa trasmissione \u00e8 idro-meccanica, modello Voith \"T 212 bre\", mentre la frenatura \u00e8 idrodinamica.\nIn entrambe le versioni, elettrica e diesel, i compressori, alcuni serbatoi dell'aria e i climatizzatori sono posti sul tetto. Lo styling della versione italiana del veicolo \u00e8 stato affidato al designer Giorgetto Giugiaro: il Minuetto \u00e8 lungo poco meno di 52 metri, \u00e8 dotato di 122 posti a sedere di seconda classe e 24 di prima classe e pu\u00f2 trasportare circa 200 persone in piedi. La velocit\u00e0 massima omologata \u00e8 di nella versione elettrica e di 130 in quella diesel.\nIl profilo di missione \u00e8 quello di un \"treno a bassa frequentazione\", pensato per migliorare il pi\u00f9 possibile il comfort offerto ai passeggeri anzich\u00e9 il numero di passeggeri trasportabili.\nLa cassa centrale \u00e8 dotata di un servizio igienico attrezzato per i disabili e di un posto riservato ai passeggeri in carrozzella, mentre tutta la segnaletica interna \u00e8 stata applicata anche in braille per i non vedenti. La struttura di cassa \u00e8 a \"piano ribassato\", che, eliminando il dislivello con la banchina, rende l'incarrozzamento pi\u00f9 rapido e meno difficoltoso, in particolare agli utenti a mobilit\u00e0 ridotta.\nLe testate possono essere attrezzate con una zona per il trasporto di biciclette, per adattarsi alle nuove politiche commerciali di Trenitalia legate all'unione sinergica del trasporto ferroviario con sistemi di mobilit\u00e0 alternativa. Il Minuetto \u00e8 stato il primo treno italiano ad essere dotato di videosorveglianza interna di serie e di prese elettriche e tavolini anche per i passeggeri di seconda classe: entrambi i concetti sono stati ripresi anche sul successivo Vivalto.\nLa fase iniziale della consegna dei Minuetto \u00e8 stata funestata da numerosi ritiri e interruzioni di servizio, principalmente dovuti all'inaffidabilit\u00e0 del software di controllo del mezzo e ad alcuni problemi meccanici.\nQuesto ha portato a ritardare di diversi mesi l'entrata a regime e, insieme al ridotto numero di posti, ha dato un'immagine negativa del treno.\nQuesto treno \u00e8 realizzato per pi\u00f9 del 50% in acciaio, per un totale di 54 tonnellate: per dipingerlo occorrono due tonnellate di vernice ad acqua e 220\u00a0m\u00b2 di pellicolatura antigraffiti in vinile-poliestere. Gli impianti di bordo includono 760 metri di tubazioni, 200 metri lineari di lampade al neon, 34.000 metri di cavi elettrici e 40 computer.\nIn media l'assemblaggio di un treno Minuetto necessita di una squadra di 60 persone al lavoro per 55 giorni, e i due principali stabilimenti di produzione sono riusciti a mantenere un ritmo di produzione di 4 treni al mese.\nIl nome \"Minuetto\" della versione Trenitalia \u00e8 stato selezionato in seguito a un concorso realizzato da alcune associazioni di consumatori e di disabili e rappresenta il primo esempio di quella che poi sarebbe diventata una consuetudine negli anni successivi, ossia dare ai nuovi treni impiegati da Trenitalia per il trasporto regionale delle denominazioni relative al mondo della musica.\nVersioni e livree.\nIl Minuetto, acquistato da pi\u00f9 societ\u00e0 per un totale di 248 convogli, \u00e8 stato allestito sia nella versione elettrica che Diesel, con livree e classificazioni secondo le richieste dei committenti.\nVersioni affini.\nAlla famiglia di treni Alstom Coradia, oltre al Minuetto, appartengono anche altri tipi di convogli, realizzati per diverse imprese ferroviarie italiane ed europee.\nControversie.\nIl maggior problema di questi mezzi (comune peraltro anche ai TAF) \u00e8 nella trasmissione del moto dai motori ai carrelli, che genera, specialmente nelle fasi di accelerazione, un fastidioso effetto di \"marcia a scossoni\", tipica di questa famiglia di treni. Questo tipo di marcia crea una prematura usura nelle sale sottocassa del rotabile, causando cos\u00ec la necessit\u00e0 di una ri-profilatura al tornio in officina.\nNell'ottobre 2007 alcuni convogli sono stati ritirati a causa di un'anormale usura delle ruote rilevata nelle manutenzioni periodiche. I veicoli erano in servizio su sei linee regionali nella zona di Asti, Alessandria, Cuneo e Novi Ligure, oltre che nella Valle d'Aosta, ed il problema risultava accentuato dalla tortuosit\u00e0 delle linee ferroviarie piemontesi e valdostane. Un problema analogo si verific\u00f2 sulla linea siciliana Siracusa\u2013Gela\u2013Canicatt\u00ec e sulla ferrovia Lucca-Aulla."}
{"id": "1385236", "revid": "838137", "url": "https://it.wikipedia.org/wiki?curid=1385236", "title": "Lanciani", "text": ""}
{"id": "1385237", "revid": "1543377", "url": "https://it.wikipedia.org/wiki?curid=1385237", "title": "Iskra", "text": "Iskra (in russo \u0418\u0441\u043a\u0440\u0430, \"La scintilla\") fu un giornale socialdemocratico russo, la cui fondazione, insieme con quella della rivista teorica marxista \"Zarja\" (\u0417\u0430\u0440\u044f, L'alba), fu decisa in una riunione clandestina tenuta a Pskov nell'aprile del 1900, alla quale parteciparono Lenin, Martov, Potresov, Rad\u010denko, Struve, Tugan-Baranovskij e Jakovlev.\nLa formazione del giornale.\nNella riunione fondativa fu stabilito che il giornale, data la sua natura illegale, sarebbe stato redatto e stampato all'estero per essere poi introdotto clandestinamente in Russia. A Struve, Tugan-Baranovskij e Jakovlev, \u00abmarxisti legali\u00bb rappresentanti della cosiddetta \u00abopposizione democratica\u00bb vicina ai liberali, fu affidato il compito di assicurare i mezzi economici necessari alla stampa, i redattori Lenin e Potresov, che erano sottoposti a costante sorveglianza poliziesca, si sarebbero trasferiti all'estero, dove avrebbero lavorato a contatto con i socialdemocratici dell\"Osvobo\u017edenie Truda\" guidati da Plechanov, mentre all'altro redattore Martov fu per il momento affidato il compito di avvicinare altre organizzazioni rivoluzionarie operanti in Russia.\nPochi giorni dopo, Potresov part\u00ec per la Svizzera dove vide Plechanov e lo inform\u00f2 del progetto, mentre Lenin lasci\u00f2 la Russia il 16 luglio. Quest'ultimo si ferm\u00f2 a Stoccarda e a Monaco per prendere accordi con dei socialdemocratici tedeschi e in particolare con l'editore Dietz, proprietario a Stoccarda di un importante stabilimento tipografico, e ai primi di agosto si stabil\u00ec a Zurigo. Pochi giorni dopo Lenin e Potresov incontrarono ancora Plechanov a Ginevra per definire la linea politica e i dettagli organizzativi del nuovo giornale.\nPlechanov, la maggiore autorit\u00e0 del marxismo russo, era allora impegnato a combattere la linea revisionistica \u00abeconomicista\u00bb sostenuta dal gruppo politico raccolto intorno ai giornali \"Rabo\u010daja Mysl\"' (\"Il pensiero operaio\") e \"Rabo\u010dee Delo\" (\"La causa operaia\") di Tachtarev e Kri\u010devskij. Nel precedente aprile il II Congresso dell\"Unione dei socialdemocratici russi all'estero\", alla quale aderivano sia l\"Osvobo\u017edenie Truda\" di Plechanov sia il gruppo economicista, aveva formalizzato il dissenso, e l'organizzazione di Plechanov aveva rotto i rapporti con il \"Rabo\u010dee Delo\".\nNell'incontro con Lenin, Plechanov si dimostr\u00f2 diffidente e scontento del fatto che l\"Iskra\" fosse sostenuto da uomini come Struve, non volendo avere alcun rapporto con i revisionisti del \"marxismo legale\", diversamente da Lenin che, pur netto oppositore di economicisti e revisionisti, riteneva che presentare ai lettori le diverse posizioni che dividevano la socialdemocrazia russa avrebbe definito \"i rapporti con decisione e schiettezza\", determinando \"quali divergenze sono sostanziali e quali secondarie\".\nOgni decisione fu cos\u00ec rinviata a una successiva riunione che si tenne in un albergo di V\u00e9zenaz. Vi parteciparono Plechanov, Lenin, Potresov, Aksel'rod e Vera Zasuli\u010d. L'atteggiamento autoritario di Plechanov, che pretendeva per s\u00e9 il controllo del giornale, fece sfiorare la rottura e l'abbandono del progetto. Il giorno dopo, nella casa di Plechanov a Corsier, fu raggiunto un accordo. Il comitato di redazione dell\"Iskra\" e della \"Zarja\" sarebbe stato formato da Lenin, Plechanov, Zasuli\u010d, Aksel'rod, Potresov e Martov, segretaria di redazione sarebbe stata Inna Smidovi\u010d, imposta da Plechanov, il quale avrebbe avuto diritto a due voti, i giornali sarebbero stati stampati in Germania - l\"Iskra\" illegalmente in una tipografia clandestina di Lipsia e la \"Zarja\" legalmente nella tipografia di Dietz a Stoccarda - pi\u00f9 prossima alla frontiera russa. Mentre Plechanov sarebbe rimasto a Ginevra e Aksel'rod a Zurigo, Lenin, Potresov e la Zasuli\u010d si sarebbero trasferiti a Monaco per seguire pi\u00f9 da vicino le pubblicazioni.\nForse Lenin poteva essere soddisfatto di sottrarsi alla tutela di Plechanov, ma la dispersione dei pochi redattori e collaboratori rendeva macchinoso il lavoro, con grande dispendio di tempo. Come confessava alla madre, Lenin era costretto a muoversi \u00ab senza ragione attraverso un paese straniero \u00bb e di sperare di finirla presto \u00ab con questo confuso vociare \u00bb e di mettersi \u00ab seriamente al lavoro \u00bb. In novembre la redazione annunci\u00f2 con un volantino la prossima pubblicazione del giornale. Il primo numero dell'Iskra usc\u00ec dalle rotative il 24 dicembre 1900. A sinistra del titolo appariva la dicitura \u00abPartito Operaio Socialdemocratico Russo\u00bb, a destra il motto \u00abIz iskry vozgoritsja plamja\u00bb, (\u0418\u0437 \u0438\u0441\u043a\u0440\u044b \u0432\u043e\u0437\u0433\u043e\u0440\u0438\u0442\u0441\u044f \u043f\u043b\u0430\u043c\u044f, \"Dalla scintilla s'accender\u00e0 la fiamma\"), verso di una poesia di Vladimir Odoevskij scritta nel 1829 in risposta a Pu\u0161kin e a difesa del movimento decabrista.\nIl successivo 17 gennaio un rapporto dell'Ochrana di Mosca segnalava che l\"Iskra\" circolava a Pietroburgo con un articolo che indicava la possibilit\u00e0 di \u00ab cominciare la lotta politica dal momento che gli operai hanno gi\u00e0 imparato a condurre la lotta economica \u00bb. L'agente affermava che \u00ab Vladimir Ul'janov ha ricevuto la missione di trasformare questa formula astratta in carne e ossa \u00bb e che sarebbe stato bene \u00ab mettere le mani su questo signore \u00bb. A parte l'errata segnalazione su un inesistente progetto di un prossimo congresso socialdemocratico in Russia, il rapporto insisteva sulla volont\u00e0 dell\"Iskra\" di portare l'azione dal terreno della lotta esclusivamente economica a quello della lotta politica e sull'importanza del ruolo di Lenin. Zubatov, l'abile capo della polizia politica moscovita, concordava sulla necessit\u00e0 di \"tagliare con urgenza quella testa dal corpo rivoluzionario\", essendo Ul'janov \"l'elemento attualmente pi\u00f9 importante nella rivoluzione\".\nIl periodo di Monaco (1900-1902).\nIl primo numero dell\"Iskra\" si apriva con l'articolo di Lenin \"I compiti urgenti del nostro movimento\", in polemica con gli economicisti del \"Rabo\u010dee Delo\" i quali, mettendo da parte i compiti politici del proletariato, sostenevano che i lavoratori dovevano limitarsi a condurre, in alleanza con i liberali, una lotta per ottenere miglioramenti economici. Lenin riaffermava che il compito politico immediato dei socialdemocratici russi era \"l'abbattimento dell'autocrazia e la conquista della libert\u00e0 politica\", come indicato da anni dalle organizzazioni socialdemocratiche e, pi\u00f9 recentemente, dall\"Emancipazione del lavoro\" e dal Partito Operaio Socialdemocratico Russo fondato nel 1898.\nOccorreva mantenere uno stretto collegamento tra lotta politica e lotta economica, rappresentando gli interessi del movimento operaio nel suo complesso, il quale si emancipa solo con il socialismo: \u00abLa socialdemocrazia \u00e8 l'unione del movimento operaio col socialismo; il suo compito non \u00e8 quello di porsi passivamente al servizio del movimento operaio in ogni sua singola fase, ma quello di rappresentare gli interessi del movimento nel suo insieme, di mostrare a questo movimento il suo fine ultimo, i suoi compiti politici, di salvaguardare la sua indipendenza politica e ideologica. Staccato dalla socialdemocrazia, il movimento operaio degenera e si trasforma necessariamente in un movimento di carattere borghese: conducendo la sola lotta economica, la classe operaia perde la propria indipendenza politica, diventa un'appendice di altri partiti, tradisce il grande precetto: \"l'emancipazione della classe operaia deve essere l'opera della classe operaia stessa\"\u00bb.\nAnche l'articolo di Martov \"I nuovi amici del proletariato russo\" sottolineava che \"il fine economico del movimento operaio \u00e8 inseparabile dalla lotta politica, che sola pu\u00f2 garantire il suo raggiungimento. Perci\u00f2, per sviluppare la coscienza operaia, la propaganda rivoluzionaria della lotta politica deve procedere a fianco del movimento economico della classe operaia\". La tattica degli economicisti, indipendentemente dalla loro volont\u00e0, avrebbe potuto perfino condurre allo zubatovismo."}
{"id": "1385240", "revid": "767487", "url": "https://it.wikipedia.org/wiki?curid=1385240", "title": "Crime in Stereo", "text": "I Crime In Stereo sono una band hardcore punk proveniente da Long Island.\nStoria del gruppo.\nAssimilabile ai Gorilla Biscuits, Ten Yard Fight, e Lifetime, il gruppo pubblic\u00f2 nel 2003 il proprio lavoro di debutto, uno split con i Kill Your Idols su Blackout! Records.\nNei primi mesi del 2004, la band fece uscire il primo album in studio, sempre su Brightside Records, dal titolo \"Explosives and the Will to Use Them\", il quale capitalizz\u00f2 tutte le influenze sopra citate e venne ben recensito da diversi siti musicali in ambito punk. Il rapporto con l'etichetta, per\u00f2, si interruppe per ragioni non diffuse, e la formazione firm\u00f2 nei primi mesi del 2005 un contratto con la Nitro Records, posseduta da Dexter Holland, cantante degli Offspring. Sebbene un EP di quattro canzoni denominato \"The Contract\" fu pubblicato nel luglio del 2005 per adempiere agli ultimi obblighi contrattuali con Blackout! Records / Brightside, la band diede alle stampe lo stesso anno il proprio nuovo lavoro, l'EP \"Fuel. Transit. Sleep\" sotto la nuova etichetta. Il lavoro contiene due tracce dal futuro album del gruppo, \"The Troubled Stateside\" che fu pubblicato il 18 aprile 2006 sempre su Nitro Records. La formazione ha comunque terminato il proprio rapporto con la Nitro ed ha firmato un altro contratto con la Bridge 9 Records, che ha pubblicato il 23 ottobre il nuovo lavoro di studio, \"Crime in Stereo is Dead\", il quale segna un radicale cambiamento nello stile musicale della band. Nel febbraio 2010 la band pubblica il quarto album in studio \"I Was Trying to Describe You to Someone\". Nell'Agosto 2010 il gruppo annuncia lo scioglimento. L'ultima apparizione dal vivo avviene il 14 gennaio 2011 al Bergen Point Country Club di Long Island.\nIl 3 ottobre 2012 i Crime In Stereo annunciano la fine delle loro ostilit\u00e0 e il ritorno sulla scena.\nIl chitarrista Alex Dunne ed il cantante Kristian Hallbert hanno gravi problemi di salute, anche se raramente rilasciano interviste sulle loro condizioni.: Dunne ha il diabete e Hallbert un tumore da quando ha 18 anni."}
{"id": "1385241", "revid": "57342", "url": "https://it.wikipedia.org/wiki?curid=1385241", "title": "Luca Ronconi", "text": "Biografia.\nLuca Ronconi si diploma al corso di recitazione dell'Accademia nazionale d'arte drammatica di Roma nel 1953. Esordisce subito dopo come attore in \"Tre quarti di luna\" di Luigi Squarzina, diretto dallo stesso Squarzina e da Vittorio Gassman, e in seguito recita con altri registi come Orazio Costa, Giorgio De Lullo e Michelangelo Antonioni. Inizia a lavorare come regista nel 1963, con la compagnia di Corrado Pani e Gian Maria Volont\u00e9, e negli anni successivi si fa notare come esponente dell'avanguardia teatrale, fino ad arrivare alla fama nel 1969 con l\"'Orlando furioso\" di Ariosto, nella versione di Edoardo Sanguineti con scenografia di Uberto Bertacca. Lo spettacolo gli regaler\u00e0 fama tra i confini nazionali e all'estero, grazie a una tourn\u00e9e a New York. Nel 1974 dirige una versione cinematografica dello stesso dramma. La versione televisiva and\u00f2 in onda per cinque puntate nel 1975 la domenica in prima serata. Nel corso degli anni collabora con diverse istituzioni teatrali, tra cui la Biennale di Venezia, di cui \u00e8 direttore della Sezione Teatro dal 1975 al 1977. In questo ambito \u00e8 da ricordare la sperimentazione di uno spettacolo in spazi decentrati, vale a dire del testo di Giorgio Manganelli \"Cassio governa a Cipro\", da \"Otello\" di Shakespeare, rappresentato con la regia di Gianni Serra al Petrolchimico di Marghera, alla Giudecca e al Teatro Tenda di Mestre.\nNel biennio 1977-1979 fonda e dirige il Laboratorio di progettazione teatrale di Prato. Sono gli anni di spettacoli memorabili, tra i quali \"Orestea\" di Eschilo (1972), \"Utopia\" da Aristofane (1976), \"Baccanti\" di Euripide (1977), \"La torre\" di Hugo von Hofmannsthal (1978). Tra gli spettacoli da segnalare negli anni Ottanta, \"Ignorabimus\" di Arno Holz (1986), \"Tre sorelle\" di Cechov (1989). In seguito dirige il Teatro Stabile di Torino (dal 1989 al 1994), dove realizza tra l'altro un imponente allestimento (oltre sessanta attori) de \"Gli ultimi giorni dell'umanit\u00e0\" di Karl Kraus, al Lingotto (1991). Nel 1994 dirige a Salisburgo \"I giganti della montagna\" di Pirandello. Diventa poi direttore artistico del Teatro di Roma (dal 1994 al 1998), dove nel 1996 dirige \"Quer pasticciaccio brutto de via Merulana\" di Gadda e l'anno successivo mette in scena uno dei pochi drammi inediti della sua carriera, il \"Davila Roa\" di Alessandro Baricco, che riceve un'accoglienza negativa e \"I fratelli Karamazov\" di Dostoevskij 1998.\nNel 1999 passa al Piccolo Teatro di Milano, dove affianca il direttore Sergio Escobar come consulente artistico e direttore della Scuola di Teatro (fondata nel 1987 da Strehler, da lui diretta dal 1999 al 2015 e oggi intitolatagli). Qui debutta con due pi\u00e8ces: \"La vita \u00e8 sogno\" di Pedro Calder\u00f3n de la Barca e \"Il sogno\" di August Strindberg (2000, dopo la prima edizione del 1983, ambedue con scelte musicali di Paolo Terni). Al Piccolo, nel 2002 dirige un originale spettacolo, \"Infinities\", tratto da un testo scientifico del cosmologo John David Barrow, ora pubblicato dalla casa editrice Scienza Express nel volume \"Gli infiniti di Ronconi\" a cura di Pino Donghi, ambientato in uno spazio industriale dismesso in zona Bovisa a Milano. Sempre nel 2002 mette scena per l'INDA al teatro greco di Siracusa \"Le rane\" di Aristofane. In questa circostanza sorsero delle critiche da parte del governo nazionale, per la scelta deliberata di inserire in scena i volti di uomini politici. La contestazione si legava al clima di dissenso nei confronti del Governo Berlusconi II, creando un caso nazionale.\nLo stesso anno, con la messinscena a Ferrara di \"Amor nello specchio \"di Andreini, vede il debutto il Centro Teatrale Santacristina, unit\u00e0 di produzione e formazione che Ronconi fonda insieme a Roberta Carlotto, che tuttora dirige nella struttura appositamente creata nella valle eugubina. L'estate successiva \u00e8 al Teatro Farnese di Parma con \"Peccato che fosse puttana\" di Ford (poi al Teatro Studio a Milano).\nPer Genova Capitale Europea della Cultura 2004 realizza\" La centaura\" di Andreini. Nel 2005 porta in scena \"Diario privato\" di L\u00e9autaud, con Giorgio Albertazzi e Anna Proclemer, cui segue \"Professor Bernhardi\", prodotto dal Piccolo.\nNel 2006 realizza cinque spettacoli collegati tra di loro per i XX giochi olimpici invernali di Torino. Per tutti questi spettacoli (denominati \"Progetto Domani\"), Ronconi vince un Premio Ubu Speciale \"\"...per la complessit\u00e0 e la riuscita artistica di una iniziativa nella quale il teatro concorre a trovare nuova linfa espressiva nella riflessione sulla contemporaneit\u00e0\".\" I titoli sono: \"Troilo e Cressida\" di Shakespeare, \"Atti di guerra: una trilogia\" di Edward Bond, \"Biblioetica, Dizionario per l'uso\" di Corbellini, Donghi e Massarenti (codiretto con Claudio Longhi),\" Il silenzio dei comunisti\" di Foa, Mafai e Reichlin, \"Lo specchio del diavolo \"di Ruffolo.\nPer il terzo centenario goldoniano, mette in scena al Teatro Strehler, nel gennaio 2007, la commedia \"Il ventaglio\". Sempre al Piccolo, \"Inventato di sana pianta ovvero gli affari del Barone Labord\"e di Hermann Broch. Per l'edizione del 2007 del Salone del Libro di Torino propone \"Fahrenheit 451\" di Ray Bradbury; nel settembre 2007, a Ferrara, debutta il progetto \u201cOdissea doppio ritorno\u201d, dittico comprendente \"L'antro delle Ninfe\", da Omero e Porfirio e \"Itaca \"di Botho Strauss (2007). A giugno 2008 inizia la collaborazione con il Festival dei Due Mondi di Spoleto presentando alcune \u201clezioni\u201d sulla drammaturgia di Ibsen. A settembre del 2008, in Umbria, inaugura il Teatro Cucinelli di Solomeo con \"Nel bosco degli spiriti\", una fiaba dello scrittore nigeriano Amos Tutuola tradotta in testo teatrale da Cesare Mazzonis e musicata dal vivo da Ludovico Einaudi. Nel giugno 2009 prosegue l'appuntamento spoletino con uno studio sul \"Il gabbiano \"di Cechov dal titolo \"Un altro gabbiano\". Tra le ultime regie al Piccolo Teatro i due Shakespeare \"Sogno di una notte di mezza estate\" (2008) e \"Il mercante di Venezia\" (2009), la commedia \"Giusto la fine del mondo\" (2009) del contemporaneo francese Jean-Luc Lagarce, \"I beati anni del castigo\" di Fleur Jaeggy (2010), \"La compagnia degli uomini\" con cui ritorna al teatro di Edward Bond (2011) e \"Santa Giovanna dei macelli\" (2012), sua prima esperienza con il teatro di Bertolt Brecht. Al drammaturgo contemporaneo argentino Rafael Spregelburd dedica un progetto tradottosi nella messa in scena di due suoi testi, \"La modestia \"(2011) e\" Il panico\" (2013). Nel 2014 \u00e8 la volta di \"Celestina laggi\u00f9 vicino alle concerie in riva al fiume\" di Michel Garneau, da Fernando de Rojas, e \"Pornografia\" di Witold Gombrowicz (2014). Per il Festival dei Due Mondi di Spoleto, \"Danza di morte\" di Strindberg. La sua ultima regia al Piccolo \u00e8 \"Lehman Trilogy\" di Stefano Massini (2015).\nDal 2010 ha condotto un progetto triennale nato grazie alla collaborazione tra il Centro Teatrale Santacristina e l'Accademia Nazionale d'Arte Drammatica \u201cSilvio d'Amico\u201d: i cicli di laboratori estivi presso la sede della Scuola con gli allievi diplomandi del III\u00b0 anno di recitazione si sono conclusi nel luglio 2012 al Festival di Spoleto con la messa in scena di \"In cerca d'autore. Studio sui \u201cSei personaggi\u201d\" di Luigi Pirandello inserito anche nella stagione 2012/13 del Piccolo.\nCome regista lirico, alla frequentazione dei \u201cclassici\u201d dell'opera italiana (i verdiani Don Carlo, 1977, \"Nabucco\", 1977, e \"Trovatore\", 1977; \"Norma \"di Bellini, 1978; \"Macbeth\", 1980, \"Traviata\", 1982 e \"Aida\", 1985, ancora di Verdi, e \"Tosca\" di Puccini, 1997) ed europea (\"Carmen\" di Bizet, 1970; \"Das Rheingold \"di Wagner, 1979; \"Don Giovanni \"di Mozart, 1990 e 1999; \"Lohengrin\", ancora di Wagner, 1999), Ronconi accompagna un interessante lavoro di studio sui territori meno battuti del teatro musicale, come la grande stagione del Barocco italiano (\"Orfeo \"di Rossi, 1985; \"L'Orfeo \"e \"Il ritorno di Ulisse in patria\" di Monteverdi, entrambi del 1998; \"L'incoronazione di Poppea\" sempre di Monteverdi, 2000) o la produzione operistica contemporanea (\"Il caso Makropulos \"di Jan\u00e1cek, 1993; \"Il giro di vite\" di Britten, 1995; \"Teorema\" di Battistelli, 1996; \"Arianna a Nasso \"di Strauss, 2000). Incontro particolarmente felice \u00e8 quello con la drammaturgia musicale rossiniana: \"Il barbiere di Siviglia\" (1975), \"Mo\u00efse et Pharaon ou le passage de la Mer Rouge\" (1983), \"Il viaggio a Reims\" (1984), \"Guglielmo Tell\" (1988), \"Ricciardo e Zoraide\" (1990), \"Armida \"(1993), \"La cenerentola \"(1998), \"La donna del lago\" (2001), \"Lear\" di Reimann per il Regio di Torino (2001), \"Giulio Cesare\" di H\u00e4ndel (Madrid, 2002), una nuova versione di \"Mo\u00efse et Pharaon\" di Rossini (Teatro alla Scala - Arcimboldi, 2003), \"Alfonso ed Estrella \"di Schubert (Cagliari, 2004), \"L'Europa riconosciuta\" di Salieri (per la riapertura della Scala nel dicembre 2004), \"Il barbiere di Siviglia\" (Pesaro, 2005).\nTra le regie liriche pi\u00f9 recenti, \"Falstaff\" di Verdi nel 2006 al Maggio Musicale Fiorentino, la \"Turandot\" \u201cnuda\u201d nel 2007 per l'apertura di stagione del Teatro Regio di Torino e il trittico pucciniano alla Scala di Milano (2008, riallestito all'Op\u00e9ra di Parigi nell'ottobre 2010), la ripresa del \"Viaggio a Reims\" di Rossini alla Scala (2009). La sua regia de \"La clemenza di Tito\" di Mozart ha riaperto dopo il restauro lo storico Teatro San Carlo di Napoli (gennaio 2010). Nello stesso teatro, nel novembre 2011 ha messo in scena \"Semiramide \"di Rossini. Per il bicentenario verdiano, ha diretto di nuovo \"Falstaff\", questa volta per il Petruzzelli di Bari. Nel 2014 ha allestito \"Armida\" al Rossini Opera Festival.\nLuca Ronconi \u00e8 anche curatore e allestitore di mostre. Nel febbraio 2004, a Palazzo Reale di Milano, si \u00e8 inaugurata \"Anton Van Dyck-Riflessi italiani\"; nel settembre 2006 ha curato la suggestiva esposizione della mostra \"Cina. Nascita di un Impero\" presso le Scuderie del Quirinale a Roma. Nel 2008, prima per Roma, negli spazi del Museo Nazionale di Palazzo Venezia, poi per Berlino alla Gem\u00e4ldegalerie, ha curato l'allestimento della mostra dedicata a Sebastiano del Piombo. Nel settembre 2009 lavora all'allestimento della mostra \"Roma. La pittura di un Impero\" esposta negli spazi delle Scuderie del Quirinale. Infine ha curato l'allestimento dell'esposizione \"La bella Italia. Arte e identit\u00e0 delle citt\u00e0 capitali\", messa in scena negli spazi delle scuderie della Reggia di Venaria Reale di Torino per i 150 anni dell'Unit\u00e0 d'Italia (2011).\nTra i numerosi premi e riconoscimenti, il VI Premio Europa per il teatro di Taormina Arte (aprile 1998); il Premio Ubu come migliori spettacoli delle rispettive stagioni teatrali per \u201cProgetto sogno\u201d nel 2000, \"Lolita\" nel 2001, \"Infinities\" nel 2002, \"Professor Bernhardi\" nel 2005 e per \u201cProgetto Domani\u201d nel 2006. Pi\u00f9 recentemente, gli \u00e8 stato assegnato il Premio Nazionale della Critica per il \u201cProgetto Lagarce\u201d e il Premio ETI come migliore spettacolo per \"Sogno di una notte di mezza estate\". Nel 2008 gli \u00e8 stato conferito dall'Accademia Nazionale dei Lincei il premio \u201cAntonio Feltrinelli\u201d per la regia teatrale.\nHa ricevuto lauree honoris causa dalle universit\u00e0 di Bologna (1999), Perugia (2003), Urbino (2006, in occasione dei festeggiamenti dei 500 anni dell'Universit\u00e0) e Universit\u00e0 IUAV di Venezia (2012). Nell'ambito della Biennale Teatro, ha ricevuto il Leone d'Oro alla carriera (agosto 2012).\nHa diretto anche le versioni per la televisione di molti suoi spettacoli. Come regista lirico, ha curato l'allestimento di moltissime opere, soprattutto classici italiani (Monteverdi, Bellini, Rossini - Ronconi ha partecipato pi\u00f9 volte al Rossini Opera Festival di Pesaro - Verdi e Puccini) e stranieri contemporanei (per esempio \"Il caso Makropulos\" di Janacek e \"Il giro di vite\" di Britten). Va ricordata, inoltre, la sua trentennale collaborazione con Paolo Terni, responsabile delle scelte musicali di molti dei suoi spettacoli (qui contrassegnati con * *).\nMuore a Milano il 21 febbraio 2015."}
{"id": "1385248", "revid": "1149807", "url": "https://it.wikipedia.org/wiki?curid=1385248", "title": "Episodi di Witchblade (seconda stagione)", "text": "La seconda stagione di \"Witchblade\", composta da 12 puntate, \u00e8 andata originariamente in onda dal 16 giugno 2002 al 26 agosto 2002 sul canale statunitense TNT.\nIn Italia \u00e8 stata trasmessa per la prima volta dal canale satellitare Duel TV nel 2004 e, pochi mesi dopo, in chiaro da Italia 1."}
{"id": "1385250", "revid": "80339", "url": "https://it.wikipedia.org/wiki?curid=1385250", "title": "Olga Knipper", "text": ""}
{"id": "1385254", "revid": "38120", "url": "https://it.wikipedia.org/wiki?curid=1385254", "title": "Gin sour", "text": "Il Gin sour \u00e8 un cocktail a base di gin.\nPreparazione.\nShakerare ed aggiungere mezza fetta di arancia.In alternativa pu\u00f2 essere aggiunto del bianco d'uovo o soda water."}
{"id": "1385257", "revid": "106908", "url": "https://it.wikipedia.org/wiki?curid=1385257", "title": "Giuseppe Alongi (scrittore)", "text": "Giuseppe Alongi nacque a Prizzi (PA) il 3 ottobre 1858. Conseguito il diploma magistrale, insegn\u00f2 giovanissimo nelle scuole elementari del paese natio. Presumibilmente insoddisfatto dall'insegnamento, entr\u00f2 a vent'anni nella Pubblica sicurezza a Palermo e successivamente a Roma e a Bologna, dove ricopr\u00ec la carica di questore.\nL'impegno professionale non distoglievano da uno studio intenso il \u00abpoliziotto integerrimo\u00bb (come lo ha definito lo storico emerito Francesco Renda). Fra le sue letture preferite gli autori dell'allora imperante antropologia criminale di Cesare Lombroso, sulla cui rivista \"Archivio di psichiatria, scienze penali e antropologia criminale\" scrisse diversi studi, frutto anche della sua esperienza professionale.\nLa sua opera maggiore, che si ispira a questa corrente di pensiero positivista, \u00e8 \"La maffia nei suoi fattori e nelle sue manifestazioni: studio sulle classi pericolose della Sicilia\", pubblicata nel 1886 dagli editori Bocca di Torino: era il primo saggio sulla mafia siciliana, e sarebbe diventato un classico, un punto di partenza per le successive analisi di questo fenomeno. Di quell'opera se ne comprese l'importanza tanto da essere riedita, con il titolo \"La mafia: fattori, manifestazioni, rimedi\", dall'editore Remo Sandron, Milano, 1904. Un'edizione, che riproduce fedelmente quella del 1886, \u00e8 stata nuovamente pubblicata nel 1977 dall'editore palermitano Sellerio, con introduzione del sociologo tedesco Henner Hess (autore di una fortunata \"Storia della mafia\"), il quale scrisse che agli \u00abstudi dettagliati\u00bb sul fenomeno mafioso \u00abl'Alongi ha fornito un contributo eccellente e ancora valido\u00bb.\nNel 1890 Alongi pubblic\u00f2 ancora, per le edizioni Bocca, un'altra importante opera, \"La camorra, studio di sociologia criminale\".\nApprossimandosi il tempo del pensionamento gli fu offerta la carica di prefetto di Venezia, ma prefer\u00ec concludere la sua carriera dirigendo l'Istituto di Vigilanza \u201cVecchia Guardia\u201d di Palermo, ove si spense il 2 agosto 1939."}
{"id": "1385262", "revid": "634034", "url": "https://it.wikipedia.org/wiki?curid=1385262", "title": "Differenziale semantico", "text": "Il differenziale semantico \u00e8 una tecnica psicometrica, ideata da Osgood, Suci e Tannenbaum nel 1957, per operazionalizzare la misura del \"significato implicito\" dei termini linguistici.\nMentre la semantica denotativa di un termine pu\u00f2 essere sempre chiara e condivisa tra diversi attori comunicativi, la connotazione \u00e8 in genere pi\u00f9 difficile da riconoscere, \u00e8 variabile in base ai contesti ed \u00e8 spesso molto soggettiva.\nLo strumento tradizionale del questionario non \u00e8 in grado di discriminare tra le diverse dimensioni connotative dei termini utilizzati, e quindi ai ricercatori (in particolare, in quelli attivi nell'ambito della psicologia sociale) si imponeva la necessit\u00e0 di sviluppare tecniche di indagine che permettessero queste valutazioni.\nDefinito l'elemento o gli elementi rispetto a cui si vuole studiare l'atteggiamento personale dei soggetti (ad esempio, l'atteggiamento verso gli immigrati, o verso un partito politico), si sottopone agli stessi un foglio comprendente una serie di scale di \"prossimit\u00e0 semantica\" tra due poli. I soggetti devono indicare, su una scala graduata solitamente a 5 o 7 posizioni (simili, ma concettualmente diverse dalle Scale Likert), \"a quale dei due poli\" si avvicina di pi\u00f9 - secondo loro - l'oggetto d'indagine. \nLa misurazione avviene lungo la gradazione discreta tra le coppie bipolari di aggettivi contrapposti, ed i risultati del campione vengono poi aggregati per gli studi statistici relativi.\nLe ricerche eseguite dai tre studiosi, su diversi \"oggetti\" di valutazione e su ampi campioni di soggetti appartenenti a culture differenti, dimostrarono che il metodo del Differenziale Semantico \u00e8 in grado di evidenziare \"strutture cognitive latenti\" riferite in particolare a tre diverse dimensioni, segreganti l'una dall'altra. Ad ogni dimensione corrisponde un fattore psicologico attributivo, costitutivo dell'atteggiamento soggettivo rispetto all'oggetto indagato. \nLa maggiore proporzione di varianza dei dati, nelle analisi fattoriali, si riferisce al fattore \"Valutazione\", che per questo motivo \u00e8 stato da loro considerato come quello che concretizza maggiormente il concetto di atteggiamento proprio della psicologia sociale."}
{"id": "1385263", "revid": "1149807", "url": "https://it.wikipedia.org/wiki?curid=1385263", "title": "Lucky Star (manga)", "text": " \u00e8 un manga di Kagami Yoshimizu creato nel 2004, pubblicato dalla Kadokawa Shoten nella rivista \"Comptiq\", per un totale attuale di 10 tank\u014dbon.\nNel 2007 viene prodotta una serie anime da parte della Kyoto Animation, a cui seguiranno una serie di light novel, pubblicata dal 1\u00ba settembre 2007 al 1\u00ba ottobre 2008 e diversi videogiochi, l'ultimo dei quali \u00e8 uscito il 24 gennaio 2008.\nL'anime, andato in onda dall'8 aprile al 16 settembre 2007, conta 24 puntate ed \u00e8 stato trasmesso a livello regionale a differenti orari prima dalla Chiba TV e successivamente da altre emittenti quali KBS Kyoto o la Tokyo MX TV. La serie animata contiene diverse aggiunte caratteristiche, comprese le varie citazioni ad altre opere della Kyoto Animation e, in particolare, alla serie di grande successo del 2006 \"La malinconia di Haruhi Suzumiya\". Alla fine di ogni puntata, prima dei titoli di coda, venne creato anche il \"Lucky Channel\", un miniprogramma fittizio di un paio di minuti riguardante la serie.\nIl 26 settembre 2008 \u00e8 stato realizzato un OAV ispirato alla serie, prodotto sempre dalla Kyoto Animation.\nIl 12 luglio 2009 un disegno di Naru Nanao su Kagami Hiiragi \u00e8 stato battuto all'asta via Internet da \"Yahoo! Japan\" e venduto al prezzo finale di 1.311.000 yen.\nTrama.\nLucky Star \u00e8 un'opera che non ha una vera e propria trama di fondo, ma si limita a raccontare la vita scolastica di un gruppo di studentesse, presentando per ogni episodio molteplici sketch piuttosto brevi, la maggior parte delle volte senza alcun collegamento tra loro.\nCi\u00f2 che lega la narrazione sono pi\u00f9 che altro i personaggi della storia, inizialmente soltanto quattro, e i loro problemi quotidiani con la scuola e nella vita privata. Ad esempio Konata sar\u00e0 la versione femminile dello stereotipo giapponese dell'otaku e si comporter\u00e0 di conseguenza, infarcendo le conversazioni di rimandi ad anime e videogiochi.\nNell'anime, alla fine di ogni episodio, viene presentato una specie di programma televisivo all'interno dell'anime, il \"Lucky Channel\", condotto da un'idol dalle fattezze infantili apparentemente candida, Akira Kogami, e il suo assistente Shiraishi Minoru. Si tratta di un siparietto foriero di gag, che spesso menzioner\u00e0 gli stessi personaggi dell'anime e tutti i \"messaggi inviati dai fan\" della serie come se si trattasse di un reale programma televisivo mandato in onda dopo l'anime.\nMedia.\nManga.\nLa versione manga di \"Lucky Star\" \u00e8 un fumetto di tipo yonkoma, la cui serializzazione \u00e8 iniziata a gennaio 2004 sulla rivista \"Comptiq\" della Kadokawa Shoten. Il primo volume tank\u014dbon \u00e8 stato pubblicato il 6 gennaio 2005, e al 2013, si \u00e8 arrivati a dieci volumi. Oltre che su \"Comptiq\", il manga \u00e8 comparso anche il altre riviste della \"Kadokawa\" come \"Sh\u014dnen Ace\", \"Newtype\", \"CompAce\", \"Dragon Magazine\", \"Mobile Newtype\" e \"Kadokawa Hotline\" per vari periodi di tempo. Il manga \u00e8 stato licenziato dalla Bandai Entertainment per essere pubblicato sul mercato in lingua inglese. Esiste anche uno speciale intitolato \"Lucky Star Pocket Travelers\", in cui le quattro protagoniste sono state ridotte in formato mignon.\nVideogiochi.\nUn videogioco, intitolato , \u00e8 stato pubblicato il 1\u00ba dicembre 2005 per Nintendo DS. Una versione ad edizione limitata contenenti numerosi extra \u00e8 stata commercializzata con l'etichetta \"DX Pack\" contemporaneamente all'edizione regolare. Un sequel, intitolato \u00e8 stato invece pubblicato il 24 maggio 2007. Entrambi i titoli sono dei quiz su vari soggetti, in cui il giocatore sfida uno dei personaggi della serie.\nLa Kadokawa Shoten ha inoltre prodotto una visual novel per PlayStation 2 intitolata pubblicata in Giappone il 24 gennaio 2008, e in seguito resa disponibile anche per PlayStation Portable nel 2010. Infine un simulatore di vita per PSP intitolato \u00e8 stato pubblicato il 24 dicembre 2009.\nAnime.\nL'anime \"Lucky Star\", prodotto dalla Kyoto Animation, \u00e8 stato trasmesso dall'8 aprile al 16 settembre 2007, per un totale di ventiquattro episodi. Dopo i primi quattro episodi, il regista della serie Yutaka Yamamoto \u00e8 stato rimosso dalla propria posizione e conseguentemente sostituito da Yasuhiro Takemoto. La ragione data per questa scelta \u00e8 stata: \"La nostra compagnia ha determinato che il regista di \"Lucky Star\"\u2014Yutaka Yamamoto\u2014non ha ancora raggiunto lo standard di regia, quindi abbiamo deciso di cambiarlo\".\nVerso la fine di ogni episodio, viene trasmesso un segmento chiamato \"Lucky Channel\" condotto da Akira Kogami, e dal suo assistente Minoru Shiraishi. L'umorismo di questo segmento assume un tono decisamente pi\u00f9 scuro, meschino, cinico e maturo rispetto allo show principale, nella forma di un infomercial, che sfiora alcuni dei personaggi che appaiono nell'anime, ma si occupa principalmente della relazione fra Akira e Minoru, progressivamente sempre pi\u00f9 violenta e a base di abusi. Akira finge di essere la tipica ragazza kawaii davanti alle telecamere, salvo diventare perpetuamente annoiata e di pessimo umore, non appena finiscono le trasmissioni. L'anime prevede piccole apparizioni di alcuni doppiatori oltre a Shiraishi. Fra questi: Y\u016bko Got\u014d, Minori Chihara, Tomokazu Sugita, Daisuke Ono e Aya Hirano, tutti doppiati da se stessi.\nCD.\nUn drama CD di \"Lucky Star\" opportunamente intitolato \"Drama CD Lucky Star\", \u00e8 stato pubblicato il 24 agosto 2005 dalla Frontier Works. La colonna sonora del videogioco, intitolata \"Lucky Star vocal mini albu]\" \u00e8 stata pubblicata il 22 dicembre 2005. Il singolo contenente la sigla d'apertura \"Motteke! Sailor Fuku\" \u00e8 stato pubblicato il 23 maggio 2007. Un album contenente le prime dodici sigle di chiusura intitolato \"Lucky Star Ending Theme Collection\" \u00e8 stato pubblicato l'11 luglio 2007 dalla Lantis. Un maxi single intitolato contenente due canzoni di Hiromi Konno nei panni di Akira Kogami e Minoru Shiraishi \u00e8 stato pubblicato il 25 luglio 2007. Un remix di \"Motteke! Sailor Fuku\" \u00e8 stato pubblicato l'8 agosto 2007 dalla Lantis. Il 29 agosto 2007 sono stati pubblicati altri due album : \"Misoji Misaki\" di Hiromi Konno nei panni di Akira Kogami, e \"Cosplay It! Oh My Honey\", di Aya Hirano nei panni di Konata e Nozomi Sasaki nei panni di Patricia. Un album chiamato \"Shiraishi Minoru no Otoko no Rarabai\" contenente le sigle di chiusura cantate da Minoru Shiraishi dall'episodio tredici in avanti \u00e8 stato pubblicato il 10 ottobre 2007. Fra il 2007 e il 2008 sono stati inoltre pubblicati tredici album contenenti character song delle varie protagoniste.\nUn album intitolato \"Lucky Star BGM &amp; Radio Bangumi \"Lucky Channel\" no Digest o Sh\u016broku Shita Special CD 1\" \u00e8 stato pubblicato insieme alla prima uscita della serie in DVD il 22 giugno 2007. L'album contiene le background music dell'anime, realizzate dal compositore Satoru K\u014dsaki, insieme ad alcuni audio drama originali con Hiromi Konno nei panni di Akira Kogami e Minoru Shiraishi. Un altro album simile \u00e8 stato pubblicato con il secondo DVD il 27 luglio DVD on July 27. Il terzo volume \u00e8 stato pubblicato il 24 agosto, il quarto il 28 settembre, il quinto il 26 ottobre, il sesto il 27 novembre mentre l'ottavo e l'ultimo il 21 dicembre.\nLight novel.\nSono state pubblicate tre light novel basate dalla serie, pubblicate dalla Kadokawa Shoten sotto l'etichetta della Kadokawa Sneaker Bunko. I romanzi sono scritti da T\u014dka Takei con le illustrazioni dell'autore originale di \"Lucky Star\" Kagami Yoshimizu. Il primo romanzo, , \u00e8 stato pubblicato il 1\u00ba settembre 2007. Il secondo romanzo, , \u00e8 stato pubblicato il 1\u00ba marzo 2008, mentre il terzo, , \u00e8 stato pubblicato il 1\u00ba ottobre 2008.\nConcerto.\nUn concerto dal vivo si \u00e8 tenuto il 29 marzo 2009 presso il Budokan intitolato . Durato quattro ore e quaranta minuti, il concerto vedeva protagoniste le varie doppiatrici dell'anime, ed \u00e8 stato condotto da Hiromi Konno (la voce di Akira Kogami) e Minoru Shiraishi. Un DVD del concerto \u00e8 stato pubblicato il 25 dicembre 2009."}
{"id": "1385265", "revid": "767487", "url": "https://it.wikipedia.org/wiki?curid=1385265", "title": "Michael Heath", "text": "Specializzato nello stile libero, ha vinto tre medaglie, di cui due d'oro nelle staffette, alle olimpiadi di Los Angeles 1984."}
{"id": "1385282", "revid": "3732", "url": "https://it.wikipedia.org/wiki?curid=1385282", "title": "Excite", "text": "Excite \u00e8 un portale web internazionale attivo dal 1994.\nStoria.\nPrimi anni di attivit\u00e0.\nExcite viene fondata nel 1994 da un gruppo di studenti della Stanford University. Nei primi anni di vita Excite opera come sito autonomo nel nascente web e prosegue nella raccolta di capitali apportati da nuovi soci. Nel gennaio 1996 Excite acquista due motori di ricerca, Magellan e WebCrawler, che vengono rapidamente integrati facendo di Excite uno dei primi motori di ricerca a livello mondiale. Nello stesso anno vengono firmati contratti per la fornitura di servizi a Netscape, Microsoft ed Apple.\nDue anni dopo (gennaio 1998), forte di una crescita che ne aveva fatto uno dei protagonisti di internet, Excite entra in trattative con Yahoo; l'accordo tuttavia non va in porto e la propriet\u00e0 di Excite passa alla societ\u00e0 @Home. In questi anni Excite investe anche nelle reti di telefonia, se pure limitatamente agli Stati Uniti.\nNel biennio successivo due elementi caratterizzano l'evoluzione di Excite. Da un lato lo storico ruolo di motore di ricerca viene ridimensionato dall'ascesa di AltaVista prima e di Google dopo. Come molti altri siti in quegli anni anche Excite abbraccia la filosofia del portale ampliando la serie di servizi offerti tra cui una delle prime e pi\u00f9 apprezzate webmail. L'altro carattere dominante di quegli anni \u00e8 la diffusione a livello internazionale con l'apertura di siti autonomi nei principali paesi. Risale proprio al 1999 l'arrivo della versione italiana di Excite grazie ad un accordo di collaborazione con Telecom Italia.\nCrisi e riorganizzazione.\nGli anni 2000 e 2001 sono caratterizzati da una serie di disavventure finanziarie amplificati dalla crisi delle \"dotcom\". Nell'ottobre 2001 la societ\u00e0 Excite @Home dichiara fallimento e le sue attivit\u00e0 vengono smembrate. La rete viene ceduta a AT&amp;T per 307 milioni di dollari. Il marchio ed i servizi nel nord America diventano propriet\u00e0 di iWon nel dicembre 2001. Le attivit\u00e0 europee invece vengono cedute alla filiale italiana Excite Italia.\nA sua volta Excite Italia viene acquistata nel 2002 dal gruppo Tiscali che ne rilancia le attivit\u00e0 rivitalizzando le versioni nazionali in Italia, Francia, Gran Bretagna, Germania, Spagna e Paesi Bassi.\nAttualmente esistono quindi due diverse realt\u00e0 che utilizzano il logo Excite. Negli USA il sito fa ancora capo ad iWon. Le attivit\u00e0 europee invece sono nuovamente passate di mano nel maggio 2005 quando Excite viene acquisita da Ask.com.\nNel 2007 il network europeo di Excite viene acquisito dalla societ\u00e0 GoAdv, che inizia il rilancio del marchio a livello europeo.\nServizi.\nAttualmente i portali Excite presenti nel mondo sono tutti caratterizzati da una offerta ampia di servizi. Tra questi rimane strategica l'offerta di una casella di posta elettronica a cui per\u00f2 si sono aggiunti molti altri prodotti, dai blog al meteo, dall'oroscopo agli elenchi telefonici. In pi\u00f9 \u00e8 molto attiva la sezione dedicata alle notizie che viene costantemente aggiornata e punta molto anche sul gossip e sulle gallerie fotografiche. Da marzo 2015 verr\u00e0 chiuso il servizio di posta elettronica. Il portale italiano non viene aggiornato da anni."}
{"id": "1385283", "revid": "117421432", "url": "https://it.wikipedia.org/wiki?curid=1385283", "title": "Kurt Wimmer", "text": "Nell'ambiente cinematografico \u00e8 conosciuto anche col soprannome \"The Wimmer\".\nBiografia.\nKurt Wimmer si laure\u00f2 all'University of South Florida in storia dell'arte, trasferendosi poi a Los Angeles, dove inizi\u00f2 a lavorare come sceneggiatore. Nel 1996 diresse il suo primo film, \"Faccia da bastardo:\" la pellicola non riscosse molto successo. Wimmer realizz\u00f2 poi nel 2002 il film fantascientifico \"Equilibrium\", con Christian Bale e Emily Watson, mentre il 2006 fu invece l'anno di \"Ultraviolet\" con Milla Jovovich e William Fichtner. A parte queste esperienze dietro la macchina da presa, Wimmer ha continuato negli anni con la sua attivit\u00e0 di sceneggiatore per il grande schermo."}
{"id": "1385293", "revid": "1603714", "url": "https://it.wikipedia.org/wiki?curid=1385293", "title": "Caprichos", "text": "I Caprichos sono una serie di ottanta incisioni eseguite ad acquaforte e acquatinta con episodici interventi a bulino o puntasecca dal pittore spagnolo Francisco Goya durante gli anni novanta del XVIII secolo. Le lastre misuravano tutte circa 21,5 x 15 cm.\nDescrizione.\nLa raccolta \u00e8 un acido \"tour-de-force\" visivo della Spagna del XVIII secolo e dell'umanit\u00e0 in genere. Le ottanta opere, infatti, furono eseguite con l'intento di mettere a nudo con immagini lucide, aspre e taglienti altrettante variet\u00e0 di vizi, bassezze, aberrazioni e superstizioni diffusi in Spagna, cos\u00ec da denunciarne la brutalit\u00e0 e promuoverne la sconfitta. Ciascun \"Capriccio\", inoltre, \u00e8 debitamente corredato di una didascalia che commenta adeguatamente il vizio raffigurato. I soggetti raffigurati nei \"Capricci\", pertanto, saranno amori tragici, stregonerie, folletti, persone inutili e sterili galanterie, e naturalmente anche feroci satire di natura politica, clericale ed erotica.\nLa prima edizione dei \"Capricci\" venne pubblicata il 6 febbraio 1799 e messa in vendita lo stesso giorno in un negozio di liquori e profumi di calle Desenga\u00f1o, a Madrid. Lo stesso giorno, nel \"Diario de Madrid\", Goya si preoccup\u00f2 di ribadire che i \"Capricci\" erano un'opera di pura fantasia, e che pertanto tutti i personaggi, luoghi, eventi e fatti narrati erano il frutto della sua immaginazione e libera espressione artistica:\nNiente di tutto questo, ovviamente, era tutto vero. Basti pensare che il \"Capriccio\" n. 55 raffigura una vecchia e orribile megera che rimira la sua immagine riflessa nello specchio: le sue fattezze, tuttavia, ricordavano quelle della regina Maria Luisa di Borbone-Parma, con la laconica didascalia che recita \u00abfino alla morte!\u00bb. Lo stesso Charles Baudelaire avrebbe poi colto la carica ferocemente eversiva del ciclo: \nNonostante l'annuncio sul \"Diario de Madrid\", le opere suscitarono un grandissimo scandalo nella societ\u00e0 spagnola, che non esit\u00f2 a vedervi lo specchio di alcune insigni personalit\u00e0 di corte. Quest'eco giunse pure al Tribunale dell'Inquisizione che, l'8 febbraio, decise di ritirare l'opera dalla circolazione, dal commercio e dalla disponibilit\u00e0 per il pubblico. Lo stesso Goya, ormai messo con le spalle al muro, nel 1803 don\u00f2 le copie residue dei \"Capricci\" e le relative lastre al Re."}
{"id": "1385296", "revid": "29990", "url": "https://it.wikipedia.org/wiki?curid=1385296", "title": "Los Caprichos", "text": ""}
{"id": "1385297", "revid": "1573940", "url": "https://it.wikipedia.org/wiki?curid=1385297", "title": "Pierinae", "text": "Le Pierinae , sono una delle quattro sottofamiglie di Lepidotteri appartenenti alla famiglia Pieridae.\nTassonomia.\nQuesto taxon viene suddiviso in 3 trib\u00f9, per un totale di 57 generi e circa 700 specie:"}
{"id": "1385299", "revid": "287204", "url": "https://it.wikipedia.org/wiki?curid=1385299", "title": "BK Slavia Sofia", "text": "Il Basketbolen klub Slavia Sofia (in cirillico \u0411\u0430\u0441\u043a\u0435\u0442\u0431\u043e\u043b\u0435\u043d \u043a\u043b\u0443\u0431 \u0421\u043b\u0430\u0432\u0438\u044f \u0421\u043e\u0444\u0438\u044f) \u00e8 la principale squadra di pallacanestro femminile di Sofia. Fa parte della societ\u00e0 polisportiva omonima, che comprende anche una squadra di calcio.\nLo Slavia Sofia \u00e8 stato fondato nel 1913. La squadra di pallacanestro femminile \u00e8 famosa perch\u00e9 nel 1959 ha vinto la prima Coppa dei Campioni, battendo la \u017dBK Dynamo Mosca, ed \u00e8 stata l'unica squadra che per vent'anni ha condiviso l'albo d'oro con la Daugawa Riga.\nNel 1960 la squadra lettone ha battuto quella bulgara in finale, sia all'andata che al ritorno, iniziando un grande ciclo di vittorie. Nel 1963 lo Slavia ha vinto per la seconda volta la Coppa, battendo in finale lo Slovan Orbis Praga. Due anni dopo, la Daugawa Riga ha impedito il terzo successo bulgaro, grazie ad una larga vittoria in casa."}
{"id": "1385309", "revid": "770634", "url": "https://it.wikipedia.org/wiki?curid=1385309", "title": "Distretto di Kottayam", "text": "Il distretto di Kottayam \u00e8 uno dei 14 distretti dello stato federale indiano del Kerala; il capoluogo \u00e8 la citt\u00e0 di Kottayam. Si trova nella parte meridionale dello stato e occupa la fascia pianeggiante a sud-est della grande area urbana di Kochi.\nStoria.\nKottayam letteralmente significa \"all'interno del forte\" (\"Kotta\" e \"Akam\"). I sovrani di Munjanad e di Thekkumkur avevano la loro capitale nella citt\u00e0 di Kottayam; In seguito, Marthanda Varma di Travancore attacc\u00f2 Thekkumkur, distruggendo il palazzo ed il forte della citt\u00e0, i cui resti sono ancora ben visibili.\nGi\u00e0 parte del regno di Travancore, l'area del distretto di Kottayam fu associata nel 1947 allo stato Travancore-Chocin (\"Thiru-Cochin\"); successivamente, nel 1968, a dodici anni dalla nascita dello stato del Kerala, Kottayam divenne a capo di un distretto autonomo, contemporaneamente a quello di Quilon.\nGeografia fisica.\nIl distretto di Kottayam non ha sbocchi sul mare; occupa una fascia pianeggiante posta ad est della grande laguna che da Kochi arriva fino al \"Vembanad Lake\". Il capoluogo, Kottayam, sorge a pochi km da questa laguna, ed \u00e8 servita dalla linea ferroviaria Kochi-Thiruvananthapuram; la coltivazione della palma da cocco \u00e8 praticata su tutto il distretto, come pure quella del riso. I fiumi principali sono il \"Teekoy\", a nord, ed il \"Manimala\", a sud-est.\nIl clima \u00e8 tropicale monsonico: la regione beneficia delle abbondanti precipitazioni apportate dal monsone di sud-ovest durante i mesi di giugno-settembre, e da quelle del monsone cosiddetto \"di ritorno\", che spira da nord-est nel mese di ottobre. La temperatura pi\u00f9 alta mai registrata fu di 38,5\u00a0\u00b0C, il 6 agosto 1998, mentre la pi\u00f9 bassa fu di 16\u00a0\u00b0C, il 13 dicembre 2000.\nEconomia.\nIndustria.\nA parte due grandi societ\u00e0 pubbliche, il settore industriale nel distretto \u00e8 costituito esclusivamente da piccole attivit\u00e0. I prodotti dell'industria locale sono principalmente il \"publishing\" (case editrici) e i derivati della gomma (lattice).\nLungo la laguna, si fabbricano le \"coir\" (imbarcazioni tipiche): in settore d\u00e0 lavoro a circa 20.000 persone; nelle parti pi\u00f9 interne, le foreste offrono delle qualit\u00e0 di legname morbido, adatto alla produzione di tavole in compensato.\nLa prima tipografia del Kerala (la C.M.S. Press) fu fondata qui nel 1921, dal Reverendo Beniamino Baily, un missionario britannico. In precedenza, i primi dizionari \"Malayalam-Inglese\" e \"Inglese-Malayalam\" furono pubblicati a Kottayam fin dal 1846. Attualmente, molti dei libri e riviste in Malayalam vengono pubblicati qua: in particolare, vanno citate le case editrici di \"Malayala Manorama publications\", \"Labour India Publications\", \"Mangalam Publications\", \"Deepika, DC Books\", \"V Publishers\" e \"Vidhyamitram\".\nTurismo.\nIl distretto dispone di un'intricata rete di canali che sfociano nel grande \"vembanad Lake\", la parte pi\u00f9 interna della laguna di Kochi-Alappuzha. Nel lago vengono organizzate, specialmente durante l'alta stagione, gite e crociere con barche tradizionali, e viene anche offerta la possibilit\u00e0 di noleggiare delle barche speciali adibite a mini-appartamenti, per uso familiare."}
{"id": "1385312", "revid": "104458", "url": "https://it.wikipedia.org/wiki?curid=1385312", "title": "Efori", "text": ""}
{"id": "1385313", "revid": "339392", "url": "https://it.wikipedia.org/wiki?curid=1385313", "title": "Al Jufrah", "text": ""}
{"id": "1385314", "revid": "729019", "url": "https://it.wikipedia.org/wiki?curid=1385314", "title": "Unie", "text": "Unie [U-n\u00ec-e] (in croato Unije, in greco antico \"Oen\u00f2e\", \u039f\u03b9\u03bd\u03cc\u03b7), dal veneto \"un\u00ece\" cio\u00e8 unite, \u00e8 un'isola del Quarnaro, in Croazia, situata nell'alto Adriatico al largo dell'isola di Lussino.\nAmministrativamente appartiene al comune di Lussinpiccolo, nella regione litoraneo-montana.\nGeografia fisica.\nUnie \u00e8 bagnata dalle acque del Quarnaro a ovest e a nord, dal canale di Unie (\"Unijski kanal\") a est e dallo stretto Zapal Grande (\"prolaz Veli \u017dapal\") a sud. Quest'ultimo separa Unie da Canidole Grande, mentre il canale omonimo la separa dall'isola di Lussino, da cui dista 4,295\u00a0km. Nel punto pi\u00f9 ravvicinato, invece, dista dalla terraferma (punta Merlera sulla penisola d'Istria) 24,5\u00a0km.\nUnie \u00e8 un'isola che si estende in direzione nord-sud, leggermente arcuata e di forma irregolare. L'arco misura circa 11,2\u00a0km di lunghezza e 2,71\u00a0km di larghezza massima. Ha una superficie di 16,876\u00a0km\u00b2 e uno sviluppo costiero di 38,059\u00a0km. A sud, su monte Calc (\"Kalk\"), raggiunge un'elevazione massima di 134\u00a0m s.l.m.\nLe estremit\u00e0 dell'isola sono: punta Sottile (\"rt Lokunji\") a nord, punta Pesni o Limaran (\"rt Pejni\") a est, punta Grossa (\"rt Arbit\") a sud e punta Art (\"rt Nart\") a ovest.\nCoste.\nLe coste di Unie sono fortemente indentate: il versante orientale \u00e8 pi\u00f9 basso e ricco di lunghi promontori e insenature strette, profonde e accessibili, indentate a loro volta; il versante occidentale \u00e8 invece pi\u00f9 lineare, con spiagge e baie pi\u00f9 piccole a sudovest (fa eccezione la larga valle di Unie) e scogliere che raggiungono i 50\u00a0m a nordovest.\nTra i promontori, oltre alle gi\u00e0 citate estremit\u00e0, sono degni di nota sono:\nLe insenature principali sono invece:\nLe acque costiere sono relativamente basse e di rado superano i 20\u00a0m di profondit\u00e0. In alcuni punti la navigazione \u00e8 resa pericolosa da secche molto basse come la secca Grossa (\"pli\u010dina Arbit\"), situata a circa 200\u00a0m a sudest di punta Grossa e profonda solamente 1,7\u00a0m.\nGeologia e orografia.\nUnie \u00e8 un'isola dominata da colline con formazioni e processi a carattere carsico e fluvio-carsico. Le strutture geologiche principali sono rocce carbonatiche, che seguono l'orientazione delle Alpi Dinariche, con sostanziali differenze tra la zona di nordest e quella di sudovest. La parte nordorientale \u00e8 dominata da rocce di calcare bianco del Cenomaniano, di dolomite e calcare grigio del Turoniano. A contatto con le due faglie del Cenomaniano e del Turoniano si pu\u00f2 trovare traccia anche di calcare del Senoniano (Cretacico superiore).La zona sudoccidentale \u00e8 invece geologicamente pi\u00f9 giovane e pi\u00f9 complessa: a rocce calcaree del Terziario, presenti da punta Stiene fino a punta Grossa, si accompagnano sedimenti di loess del Pleistocene, presenti soprattutto nella pianura delle Poglie. Le prime sono calcari bruni con presenza di foraminiferi (in modo particolare \"Globigerina bulloides\" e \"G. bilobata\"), indice di bassa salinit\u00e0 nella zona che potrebbe corrispondere al \"deposito Liburnico\", un bacino di acqua dolce o salmastra sviluppatosi tra la fine del Paleocene e l'inizio dell'Eocene. Il loess, caratteristico di alcune isole vicine, come Sansego e Lussino, si \u00e8 sviluppato durante un periodo interglaciale, quando i fiumi hanno abbondantemente depositato i sedimenti fuori dai loro letti. In seguito, durante un periodo glaciale asciutto, i fiumi si sono ritirati o sono scomparsi del tutto, lasciando al vento il compito di spargere il materiale. Analisi dei sedimenti hanno appurato che il loess di Unie \u00e8 composto da scisto cristallino e verde e da anfiboliti.Altra peculiarit\u00e0 di Unie \u00e8 un altro tipo di calcare con presenza di foraminiferi tipico della costa, meno compatto del precedente e talvolta raccolto in conglomerati, in cui si possono trovare tracce di corallo, briozoi, idrozoi e gusci di molluschi. Questo tipo di formazione non \u00e8 presente n\u00e9 nel Quarnero n\u00e9 in Dalmazia e, Unie a parte, si trova solo nell'Istria orientale. In passato questa roccia \u00e8 stata estratta da delle cave vicine alla coste, una delle quali si trovava vicino all'insediamento di Unie.\nL'isola \u00e8 principalmente collinare, con rilievi che si aggirano attorno ai 100\u00a0m s.l.m., i maggiori dei quali si sviluppano in direzione nordovest-sudest, da punta Stiene a punta Grossa. Su quest'asse, oltre a Calc, partendo da sudest si incontrano: Turan di 127,2\u00a0m, Sicin (\"Si\u010din\") di 108,3\u00a0m, monte Croce (\"Kri\u017e\") di 109,5\u00a0m e Kambunara di 91\u00a0m. Altro sistema collinare, che corre parallelo al precedente ma pi\u00f9 basso, \u00e8 quello che va da Verigola (\"Hartina\", di 93,3\u00a0m) a punta Marazzid. La parte settentrionale \u00e8 invece formata da rilievi isolati come il monte Malandro (\"Malondarski\") di 94,5\u00a0m e il monte Crivegne (\"Krivenje\") di 76\u00a0m.\nNel sudovest si trova l'altopiano residuale delle Poglie, con un'altezza media di 5\u201312\u00a0m e punte massime di 15\u201316\u00a0m. Il terreno delle Poglie, come gi\u00e0 detto ricco di loess, \u00e8 molto fertile ed in passato \u00e8 stato utilizzato per scopi agricoli come dimostrano gli svariati ritrovamenti nella zona. Nella parte costiera dell'altopiano si pu\u00f2 osservare l'effetto dell'erosione che ha creato scogliere di appena 2\u00a0m, effetto attenuato parzialmente dalla presenza dei canneti.\nIdrografia.\nA causa del carattere carsico del suolo, l'isola manca di corsi d'acqua permanenti e laghi. Nelle sudest delle Poglie, occasionalmente durante la stagione piovosa, si viene a creare un breve corso d'acqua. Piccoli specchi d'acqua, importanti in passato per il loro uso nell'irrigare i campi o abbeverare il bestiame, sono oggi invasi da vegetazione idrofila e visitati da uccelli di passo.\nClima.\nA causa della sua posizione esterna nell'arcipelago quarnerino, il clima di Unie si avvicina maggiormente a quello delle isole dalmatine settentrionali piuttosto che a quello delle altre isole del Quarnaro. Nonostante non ci siano costanti misurazioni meteorologiche, ci\u00f2 \u00e8 appurabile dal tipo di vegetazione mediterranea e dalla quantit\u00e0 di precipitazioni annue che, in media, si aggirano attorno ai 940\u20131060\u00a0mm. I mesi pi\u00f9 piovosi sono settembre, ottobre e novembre (oltre 100\u00a0mm di pioggia), il pi\u00f9 secco \u00e8 luglio (&gt;40\u00a0mm). Le precipitazioni non hanno comunque un forte impatto sull'isola, per via del terreno carsico e permeabile che fa scivolare via l'acqua o la convoglia nel sottosuolo.\nAltro fattore importante nel condizionare il clima \u00e8 il mare, che tende ad innalzare le temperature medie invernali rispetto alla zona settentrionale del Quarnaro; in estate invece il calore \u00e8 mitigato dal maestrale. La bora \u00e8 il vento che spira pi\u00f9 spesso sull'isola, ma i suoi effetti sono attenuati dalla barriera naturale formata dalle isole di Cherso e Lussino, mentre i venti che spirano da ovest raramente si trasformano, soprattutto d'estate, in brevi e violente tempeste, pericolose per la navigazione lungo la costa occidentale.\nFlora e fauna.\nLa vegetazione dominante di Unie include specie tipiche della flora mediterranea e del sud Europa e differisce dalle vicine isole del Quarnaro per la quasi totale mancanza di piante decidue. La macchia mediterranea, forma degradata delle originali foreste sempreverdi di leccio, \u00e8 largamente diffusa, cos\u00ec come l'olivo e la vite. Grazie alla riforestazione, in alcune zone crescono anche pini di Aleppo. Dal punto di vista della distribuzione delle piante, l'isola pu\u00f2 essere divisa in due zone: la prima a nord e la seconda a sud della collina Kambunara. A nord cresce soprattutto macchia, con specie relative alle fitocenosi \"Quercetum ilicis adriaprovincialis\" e \"Myrto-Quercetum ilicis\", come il terebinto, il viburno tino, il corbezzolo, l'ilatro, l\"'Erica arborea\" e l'asparago. A sud \u00e8 pi\u00f9 sviluppata la gariga, con specie come il rosmarino, l'alloro e la tamerice comune, oltre a numerose variet\u00e0 di fiori. Sull'isola si trovano anche alberi di fico, di susino europeo, di pesco e di sorbo.\nTra le specie faunistiche sono comuni fagiani, starne, quaglie e lepri, distribuite su terreni di caccia a sudovest. Presso le scogliere di punta Stiene nidificano diverse specie di rondoni (\"Apus apus\", \"Tachymarptis melba\" e \"Apus pallidus\") e il falco pellegrino. Nei pochi e piccoli specchi d'acqua si possono invece osservare diverse specie di uccelli di passo tra cui l'avocetta e la beccaccia di mare.\nStoria.\nCome dimostrano i resti dei castellieri sulle colline di Turan, Ka\u0161tel e monte Malandro, le trib\u00f9 illiriche abitarono l'isola tra l'et\u00e0 del Bronzo e l'et\u00e0 del Ferro.\nDel periodo romano rimangono i resti di una \"villa rustica\" nella parte sudorientale delle Poglie, presso l'insenatura di valle Uruglie, e le tracce di un esteso oliveto, di vigneti, di case rurali e pozzi indice di un'intensa attivit\u00e0 agricola.\nIn seguito fu occupata dai Croati, che dal 1102 si unirono al Regno d'Ungheria diminuendo al contempo la presa sulle isole del Quarnaro a causa dello spostamento verso est del centro di attivit\u00e0 politica. Questo fattore favor\u00ec l'ascesa nell'Adriatico della Repubblica di Venezia che si impossess\u00f2 pienamente dell'isola nel XIV-XV secolo.\nNel XVI secolo la minaccia dei Turchi fece emigrare verso nord alcune popolazioni croate. Alcuni cognomi presenti oggi su Unie, tipici della zona costiera della Dalmazia sudorientale, potrebbero essere indice di questa migrazione forzata. Gli stessi pirati turchi attaccarono e si fermarono sull'isola. A dimostrazione di questo interesse, basti guardare alle mappe dell'ammiraglio e cartografo Piri Re\u00ecs (in particolare, il frammento del 1526, chiamato \"Uniye adasi\"), dove sono indicati i rilievi e i punti di ormeggio principali di Unie.L'isola rimase comunque sotto il controllo di Venezia fino alla sua caduta nel 1797 e in seguito pass\u00f2, come gran parte del Quarnaro, sotto il governo dell'Impero austro-ungarico (1779-1805), sotto quello francese (1805-1813) e di nuovo sotto quello austro-ungarico (1813-1918). Nel 1920, con il trattato di Rapallo, si stabil\u00ec la sua annessione all'Italia insieme ad altre isole del Quarnaro come Lussino, Veglia e Cherso.\nAbbandonata dalle guarnigioni italiane nel settembre 1943, fu occupata dapprima dai partigiani jugoslavi e poco dopo dai tedeschi che il 15 ottobre 1943 la incorporarono nelle Province italiane occupate che formarono l'Adriatisches K\u00fcstenland. I tedeschi la mantennero fino allo sbarco britannico il 20 aprile 1945. Pass\u00f2 alla Jugoslavia nel (1947) e, dopo la sua dissoluzione, alla Croazia (1991).\nNel 1978, la compagnia agricola di Lussinpiccolo \"Jadranka\" costru\u00ec nelle Poglie alcune strutture per la produzione agricola intensiva e per l'allevamento, che port\u00f2 ad un piccolo incremento della popolazione. Nel 1979 fu portata per la prima volta l'elettricit\u00e0 sull'isola e negli anni successivi iniziarono a funzionare la scuola, la stazione di commercio, le poste e la centrale elettrica.\nGeografia politica.\nAl censimento 2011, la popolazione permanente \u00e8 di 88 persone ed \u00e8 concentrata nell'unico abitato dell'isola, il villaggio di Unie, che si trova in una baia poco protetta lungo la costa ovest; durante la stagione turistica l'isola raggiunge invece circa 400 abitanti.\nAll'inizio del XX secolo, la popolazione si aggirava attorno ai 700 abitanti, con un picco di 783 al censimento del 1921. Dopo la seconda guerra mondiale c'\u00e8 stato per\u00f2 un costante calo che ha avuto il suo minimo al censimento del 1991 con la registrazione di 81 abitanti residenti.\nLa lingua principale su Unie \u00e8 il dialetto ciacavo centrale, nella sua forma icavo-ecava. Tutte le persone oltre 60 anni parlano il dialetto veneziano oltre a quello ciacavo.\nUnie \u00e8 dotata di un piccolissimo aeroporto (sterrato) nella parte settentrionale delle Poglie ed \u00e8 raggiungibile via mare da Fiume, Lussinpiccolo e, d'estate, da Pola.\nNel villaggio c'\u00e8 la chiesa di Sant'Andrea, costruita nel 1810 e consacrata l'anno successivo e appena fuori ci sono la cappella di Santa Maria Vergine e un'altra cappella con cimitero.\nPresso l'insenatura di porto Longo si trova un frequentatissimo punto di approdo per imbarcazioni da diporto.\nTurismo.\nIn estate l'isola si anima, oltre che per il turismo, anche per i molti emigrati e figli di emigrati che ritornano da tutto il mondo per le vacanze. Sono presenti sloveni, austriaci e italiani, che apprezzano le bellezze naturalistiche che l'isola offre. Per gli appassionati di passeggiate e trekking ci sono percorsi segnalati che permettono di raggiungere luoghi caratterizzati da una natura incontaminata.\nOltre ad una piccola bottega ed un forno, sull'isola sono presenti bar e ristoranti. Gli abitanti del luogo affittano camere e case ai turisti per la stagione estiva."}
{"id": "1385316", "revid": "1543377", "url": "https://it.wikipedia.org/wiki?curid=1385316", "title": "Nomascus leucogenys", "text": "Il gibbone dalle guance bianche settentrionale (Nomascus leucogenys ()) \u00e8 un primate della famiglia Hylobatidae, originario del sud-est asiatico. \u00c8 strettamente imparentato con il gibbone dalle guance bianche meridionale (\"Nomascus siki\"), con il quale era precedentemente considerato conspecifico. Le femmine delle due specie sono praticamente indistinguibili nell'aspetto.\nIl genoma di \"N. leucogenys\" \u00e8 stato sequenziato e pubblicato nel 2011.\nDescrizione.\nCome tutti i gibboni del genere \"Nomascus\" il gibbone dalle guance bianche mostra un chiaro dimorfismo sessuale nella colorazione, nonch\u00e9 nelle dimensioni. I maschi sono quasi completamente neri, ad eccezione delle distintive macchie bianche sulle guance, che si estendono fino alle orecchie e possono congiungersi sotto il mento, inoltre presentano un prominente ciuffo sulla sommit\u00e0 della testa ed una sacca golare. Le femmine, invece, sono di colore tra il giallo ed il beige, non presentano le distintive macchie bianche sulle guance ma possiedono una macchia nera alla sommit\u00e0 della testa. Nere sono anche le estremit\u00e0 delle dita e la regione genitale. Si dice che il peso medio di questi animali sia di 7,5 kg (17 libbre), sebbene questi dati si basino solo su un ristretto numero di individui selvatici, mentre gli esemplari in cattivit\u00e0 sembrano essere pi\u00f9 grandi. La lunghezza di questi animali pu\u00f2 raggiungere i 60 centimetri d'altezza, per un peso tra i 7 e gli 8 kg. Le femmine sono leggermente pi\u00f9 grandi dei maschi.\nCome gli altri membri del loro genere, sia i maschi che le femmine hanno braccia insolitamente lunghe, la cui lunghezza pu\u00f2 anche arrivare a 1,2 o 1,4 volte quella delle gambe. Questi animali tendono anche ad essere pi\u00f9 muscolosi degli altri gibboni, con cosce e spalle pi\u00f9 pesanti, il che suggerisce una maggiore forza corporea. \u00c8 stato dimostrato che gli adulti dimostrano una preferenza per la mano con cui si dondolare tra gli alberi, con individui che hanno la stessa probabilit\u00e0 di essere destrorsi o mancini.\nLa specie ricorda da vicino il gibbone dalle guance bianche meridionale, ma ha peli del corpo leggermente pi\u00f9 lunghi e vocalizzazioni leggermente diverse. I maschi si distinguono anche per la forma delle macchie bianche sulle loro guance; nelle specie settentrionali queste raggiungono i margini superiori delle orecchie, e non toccano gli angoli della bocca, mentre nelle specie meridionali arrivano solo a met\u00e0 delle orecchie e circondano interamente le labbra.\n\u00c8 stato notato che sia i maschi che le femmine producono secrezioni bruno-rossastre dalle ghiandole intorno alla parte superiore del torace, ai fianchi e alle caviglie. Tuttavia, i campioni di sudore prelevati dalle ascelle e dal torace possiedono livelli inferiori di steroidi nei gibboni dalle guance bianche rispetto a molte altre specie di scimmie, suggerendo che i segnali olfattivi siano meno importanti nella comunicazione per questa specie rispetto ai loro parenti.\nBiologia.\nI gibboni dalle guance bianche settentrionali sono generalmente socievoli e vivono in gruppi di massimo sei individui. I singoli gruppi non si muovano molto e si ritiene che siano territoriali. Sono perlopi\u00f9 diurni e passano la notte dormendo sui rami pi\u00f9 alti, spesso abbracciati gli uni agli altri. Studi comportamentali su questi animali hanno dimostrato che sono capaci di auto-riconoscimento, riconoscendo la propria immagine riflessa negli specchi.\nI richiami dei gibboni dalle guance bianche settentrionali sono tra i pi\u00f9 complessi tra quelli prodotti dai gibboni e sono significativamente diversi tra maschi e femmine. I richiami pi\u00f9 distintive sono quelli effettuati dai duetti maschio-femmina. Questi richiami iniziano con la femmina che esegue una serie di 15-30 note con un tono crescente, seguita dal richiamo pi\u00f9 complesso del maschio con rapidi cambiamenti della modulazione di frequenza. Il ciclo, che dura meno di 20 secondi, si ripete poi con intensit\u00e0 crescente per 5-17 minuti. Nelle specie meridionali strettamente imparentate, tali duetti sono pi\u00f9 comuni all'alba e apparentemente vengono effettuati solo nei giorni di sole. Secondo degli studi condotti su animali in cattivit\u00e0, la coppia che canta insieme pi\u00f9 frequentemente \u00e8 pi\u00f9 propensa ad accoppiarsi, indicando che questo rituale di richiami corrisposti pu\u00f2 svolgere un ruolo chiave nel legame di coppia.\nRichiami simili a volte vengono eseguiti da esemplari singoli di entrambi i sessi, e talvolta i giovani si uniscono per creare un \"coro\" completo. Oltre ai grandi richiami del duetto e dell'assolo, i maschi possono anche emettere suoni rimbombanti con le loro sacche golari e brevi note singole.\nDieta.\nIl gibbone dalle guance bianche settentrionale ha abitudini arboricole ed \u00e8 principalmente erbivoro, nutrendosi principalmente di frutti, includendo nella sua dieta anche foglie, boccioli e fiori. Fino al 10% della loro dieta pu\u00f2 essere composta da insetti e altri piccoli animali.\nRiproduzione.\nI gibboni dalle guance bianche settentrionali sono monogami, con legami di coppia di lunga durata. \u00c8 stato riportato che il ciclo ovarico dura in media 22 giorni e la gestazione dura dai 200 ai 212 giorni.\nAlla nascita, entrambi i sessi sono ricoperti da una soffice pelliccia giallo-beige e pesano in media 480 grammi (17 once). Intorno all'anno di et\u00e0, la pelliccia in entrambi i sessi diventa di colore nero, con chiazze chiare sulle guance, mentre la colorazione sessualmente dimorfica degli adulti spunter\u00e0 solo intorno ai 4-5 anni d'et\u00e0. Durante questo periodo, i giovani cantano la forma femminile dei richiami di gruppo e si impegnano regolarmente in comportamenti di gioco e socializzazione.\nI gibboni dalle guance bianche settentrionali raggiungono la maturit\u00e0 sessuale a 7-8 anni di vita, e la loro durata vitale \u00e8 di almeno 28 anni in natura.\nDistribuzione e habitat.\nOggi, il gibbone dalle guance bianche settentrionale si trova solo nel Vietnam settentrionale e nel Laos settentrionale. Originariamente, il suo areale comprendeva anche parti della Cina meridionale, nella provincia dello Yunnan, dove si diceva che la specie fosse sull'orlo dell'estirpazione, nel 2008. Nessuna sottospecie \u00e8 attualmente riconosciuta, sebbene il gibbone dalle guance bianche meridionale fosse precedentemente considerato una sottospecie di \"N. leucogenys\". Il gibbone abita le foreste subtropicali sempreverdi primarie, tra i 200 e i 1.650 metri (660 e 5.410 piedi) di latitudine.\nConservazione.\nA causa della distruzione del loro habitat, costituito, come per tutti i gibboni, dalle foreste pluviali tropicali, la specie \u00e8 stata posta dall'IUCN nella categoria in pericolo critico (\"Critically Endangered\").\nUna popolazione \"consistente\" di 455 gibboni dalle guance bianche settentrionali, in grave pericolo di estinzione, \u00e8 stata recentemente trovata nel Parco Nazionale di P\u00f9 Mat, nella Provincia di Ngh\u1ec7 An, nel Vietnam settentrionale, vicino al confine con il Laos. \"Conservation International\" riferisce che questa popolazione vive ad altitudini elevate lontano dagli insediamenti umani. Questa popolazione, che rappresenta i due terzi del totale conosciuto in Vietnam, \u00e8, a quanto pare, \"l'unica popolazione vitale confermata\" di questa variet\u00e0 al mondo."}
{"id": "1385321", "revid": "339392", "url": "https://it.wikipedia.org/wiki?curid=1385321", "title": "Filadelfo da Lentini", "text": ""}
{"id": "1385325", "revid": "486946", "url": "https://it.wikipedia.org/wiki?curid=1385325", "title": "Rivolta di Gordon", "text": ""}
{"id": "1385326", "revid": "11598484", "url": "https://it.wikipedia.org/wiki?curid=1385326", "title": "Anna Maddalena Teseire", "text": ""}
{"id": "1385333", "revid": "12222", "url": "https://it.wikipedia.org/wiki?curid=1385333", "title": "Nokia Tune", "text": ""}
{"id": "1385336", "revid": "751106", "url": "https://it.wikipedia.org/wiki?curid=1385336", "title": "Israeliani", "text": "Gli israeliani sono i cittadini o i nativi dello stato di Israele. Gli israeliani non compongono un'etnia unitaria, la maggior parte degli abitanti del paese \u00e8 composta per l'74,2% da ebrei, per il 17,8% da musulmani, per il 2,0% da cristiani, per 1,6% da drusi e per il restante 4,4% da non classificati."}
{"id": "1385338", "revid": "741067", "url": "https://it.wikipedia.org/wiki?curid=1385338", "title": "Andrea Tidona", "text": "Biografia.\nFormatosi presso l'Accademia dei filodrammatici di Milano, ha preso parte a \"La vita \u00e8 bella\" del 1997, \"Vittime eccellenti\" del 1999, \"La meglio giovent\u00f9\" del 2003, col quale vinse il Nastro d'argento come migliore attore non protagonista nel 2004, anno in cui prese parte a \"Paolo Borsellino\" nel ruolo del magistrato Rocco Chinnici ucciso dalla mafia. Nel 2007 ha preso parte a diversi film e miniserie come \"La contessa di Castiglione\", \"L'amore e la guerra\", e \"Il 7 e l'8\" al fianco della coppia Ficarra e Picone nel ruolo del colonnello dei Carabinieri La Blasca. Altra partecipazione nel film tv \"Il capo dei capi\", sulla vita del boss Tot\u00f2 Riina, dove ha interpretato il giudice Giovanni Falcone.\nBibliografia.\nLe Teche Rai, la prosa televisiva dal 1954 al 2008"}
{"id": "1385352", "revid": "712828", "url": "https://it.wikipedia.org/wiki?curid=1385352", "title": "Shinji Hirako", "text": ""}
{"id": "1385354", "revid": "30909", "url": "https://it.wikipedia.org/wiki?curid=1385354", "title": "Standard europeo di emissioni", "text": ""}
{"id": "1385355", "revid": "767487", "url": "https://it.wikipedia.org/wiki?curid=1385355", "title": "Distretto di Murzuch", "text": "Il distretto di Murzuch (in arabo \u0634\u0639\u0628\u064a\u0629 \u0645\u0631\u0632\u0642) \u00e8 uno dei 22 distretti della Libia. Si trova nella parte meridionale della regione storica del Fezzan. Il suo capoluogo \u00e8 Murzuch.\nStoria.\nLa citt\u00e0 fu occupata dall'Impero Ottomano nel 1578 e divenne la capitale del Fezzan fino a quando, gli ottomani hanno ceduto Libia agli italiani nel 1912. Non \u00e8 stato occupato dagli italiani fino al 1914.\nGeografia.\nA sud-est, Murzuq confina con Borkou-Ennedi-Tibesti Regione del Ciad, a sud-ovest confina con il Dipartimento di Agadez del Niger. Il valico di frontiera per il Niger \u00e8 a Tummo.\nSul fronte interno, confina con i seguenti distretti:"}
{"id": "1385357", "revid": "200154", "url": "https://it.wikipedia.org/wiki?curid=1385357", "title": "Secondo concilio di Lione", "text": ""}
{"id": "1385358", "revid": "200154", "url": "https://it.wikipedia.org/wiki?curid=1385358", "title": "Secondo Concilio di Lione", "text": ""}
{"id": "1385361", "revid": "200154", "url": "https://it.wikipedia.org/wiki?curid=1385361", "title": "Settima Crociata", "text": ""}
{"id": "1385363", "revid": "174919", "url": "https://it.wikipedia.org/wiki?curid=1385363", "title": "Mixing glass", "text": ""}
{"id": "1385366", "revid": "200154", "url": "https://it.wikipedia.org/wiki?curid=1385366", "title": "Primo Concilio di Lione", "text": ""}
{"id": "1385368", "revid": "200154", "url": "https://it.wikipedia.org/wiki?curid=1385368", "title": "Primo concilio di Lione", "text": ""}
{"id": "1385369", "revid": "2812", "url": "https://it.wikipedia.org/wiki?curid=1385369", "title": "Asklepio", "text": ""}
{"id": "1385372", "revid": "200154", "url": "https://it.wikipedia.org/wiki?curid=1385372", "title": "II Concilio di Lione", "text": ""}
{"id": "1385373", "revid": "1544245", "url": "https://it.wikipedia.org/wiki?curid=1385373", "title": "\u010cernihiv", "text": "\u010cernihiv (; ; ) \u00e8 una citt\u00e0 dell'Ucraina settentrionale, capoluogo dell'omonima oblast' e dell'omonimo distretto. Nel 2015 aveva una popolazione di 294.727 abitanti\nGeografia fisica.\n\u010cernihiv \u00e8 situata sulla punta settentrionale della pianura del Dnepr sulle rive del fiume Desna, affluente di sinistra del Dnepr.\nStoria.\nLa citt\u00e0 fu fondata probabilmente tra il VII e l'VIII secolo ma la sua prima menzione documentata \u00e8 nel 907 nel trattato Rus'-bizantino firmato tra la rus' di Kiev, della quale faceva parte, e l'Impero bizantino. Probabilmente gi\u00e0 negli ultimi anni del X secolo la citt\u00e0 aveva governanti propri; a quest'epoca risale la Tomba nera, uno dei pi\u00f9 grandi kurgan dell'Europa orientale. A partire dagli inizi dell'XI secolo essa divenne sede di un potente Principato retto da Mstislav Vladimirovi\u010d; i principi di \u010cernigov furono spesso in conflitto con gli omologhi di Kiev e spesso si impadronirono del trono kievano. Dopo un'epoca di prosperit\u00e0 la citt\u00e0 fu distrutta dai tatari nel 1239.\nDopo un periodo terribilmente oscuro, la citt\u00e0 divenne parte integrante del Granducato di Lituania nel 1353. Il khan del Khanato di Crimea Me\u00f1li I Giray mise \u010cernihiv a ferro e fuoco nuovamente nel 1482 e nel 1497. Tra il XV e il XVII secolo la citt\u00e0 cambi\u00f2 i suoi conquistatori diverse volte, passando dal Granducato lituano al Granducato di Mosca (tra il 1408 ed il 1503) e poi alla Confederazione polacco-lituana (fino al 1648) fino a quando nel 1667 il Trattato di Andrusovo non diede la citt\u00e0 alla sovranit\u00e0 russa, diventando un importante centro dell'Etmanato cosacco.\nCon l'abolizione dell'etmanato \u010cernihiv divenne un centro amministrativo regionale all'interno dell'Impero russo, retta da un Governatore generale nominato direttamente da San Pietroburgo. Dal 1797 essa divenne la capitale del Governatorato della Piccola Russia che nel 1802 fu suddiviso nei governatorati di \u010cernigov e Poltava.\nSimboli.\nLo stemma di \u010cernihiv, adottato con Decisione del Comitato esecutivo del Consiglio comunale dei deputati del popoli il 1\u00b0 dicembre 1992, \u00e8 composto da uno scudo francese moderno argentato sul quale \u00e8 raffigurata un'aquila nera ad ali spiegate e in posizione trionfante, volta a simboleggiare la forza e il coraggio; nella zampa sinistra impugna una croce bordonata d'oro allungata che taglia in diagonale lo stemma, a raffigurare le basi spirituali e l'influenza del cristianesimo nella storia della citt\u00e0. Sul capo dell'aquila \u00e8 posta una corona nobile dorata a cinque punte, simbolo del titolo di citt\u00e0.\nLa bandiera \u00e8 strettamente imparentata con lo stemma: pu\u00f2 essere di forma rettangolare, con proporzioni 2:3, o quadrata di colore bianco con l'aquila nera coronata dello stemma posta al centro. La testa dell'aquila \u00e8 girata verso l'asta della bandiera e sul retro della bandiera vi deve essere la sua immagine speculare.\nMonumenti.\nL'architettura monumentale della citt\u00e0 di \u010cernihiv testimonia due diversi periodi di prosperit\u00e0 nella storia di questa citt\u00e0, il periodo di appartenenza alla Rus' di Kiev (XI e XII secolo) e quello dell'Etmanato cosacco (tra la fine del XVII secolo e gli inizi del XVIII).\nLa chiesa pi\u00f9 antica di tutta la citt\u00e0 e dell'intera Ucraina \u00e8 la cattedrale del Santissimo Salvatore, commissionata intorno al 1030 da Mstislav di \u010cernigov, il primo sovrano della citt\u00e0 di cui si ha testimonianza, ma la chiesa venne completata solo molto pi\u00f9 tardi da Jaroslav il Saggio.\nLa cattedrale dei Santi Boris e Gleb risale invece alla met\u00e0 del XII secolo e venne ricostruita numerose volte nel corso della sua storia prima di essere definitivamente restaurata nel XX secolo. Completamente costruita in mattoni, la chiesa ha una sola navata a otto pilastri. \nLa chiesa di Santa Parasceve \u00e8 un altro piccolo capolavoro degli artisti che lavorarono a \u010cernihiv, edificata intorno al XII secolo, venne quasi interamente distrutta durante la Seconda guerra mondiale, ma sub\u00ec una attenta e studiata ricostruzione per opera dell'architetto e storico dell'arte Peter Baranovskij che ne cur\u00f2 il restauro riportandola al suo aspetto originario.\nLa Chiesa di Santa Caterina risale al 1715 ed \u00e8 costruita in stile barocco ucraino.\nTra i pi\u00f9 importanti palazzi residenziali occorre citare quelli edificati intorno al XVII secolo, periodo nel quale i Cosacchi erano di stanza nella citt\u00e0. Per questo motivo i due palazzi pi\u00f9 importanti sono il palazzo del Polkovnyk (alto ufficiale) Lyzohub (edificato intorno al 1690) e del Polkovnyk Polubutok (edificato intorno al 1700).\nSport.\nDesna \u010cernihiv.\nLa squadra di calcio di \u010cernihiv \u00e8 il fondato nel circa dal 1961\u201370, il club gioca nello Stadio Jurij Gagarin in onore del cosmonauta Jurij Gagarin. Il Club del \u00e8 famosa per la passione dei suoi fans nel seguire la squadra anche in trasferta.\n\u017dino\u010dyj Futbol'nyj Klub Lehenda.\nLa \u017dino\u010dyj Futbol'nyj Klub Lehenda (), nota come \u017dFK Legenda \u010cernigov, \u00e8 una societ\u00e0 calcistica femminile ucraina con sede a \u010cernihiv, capoluogo dell'omonima oblast'."}
{"id": "1385380", "revid": "109768917", "url": "https://it.wikipedia.org/wiki?curid=1385380", "title": "Leonid Hurwicz", "text": "Nel 2007 ha vinto il premio Nobel per l'economia (assegnatogli il 15 ottobre), insieme agli statunitensi Eric Maskin e Roger Myerson, per i loro contributi alla teoria sull'allocazione delle risorse in ambiente incerto.\nHurwicz ha iniziato le ricerche sulle allocazioni delle risorse nei mercati incerti. \u00c8 stato un pioniere dell'utilizzo della teoria dei giochi in economia. La sua teoria, nata per analizzare i mercati incerti, \u00e8 stata raffinata da Maskin e Myerson e viene utilizzata per individuare il metodo migliore per allocare nei mercati le risorse (e gli eventuali incentivi) tenendo conto delle informazioni disponibili.\nBiografia.\nHurwicz \u00e8 nato a Mosca nel 1917 da una famiglia ebrea residente in Polonia. Durante la prima guerra mondiale la sua famiglia fu sfollata per alcuni mesi a Mosca prima della rivoluzione d'ottobre. La sua famiglia ritorn\u00f2 a Varsavia subito dopo la rivoluzione russa. Nel 1938 si laure\u00f2 presso l'universit\u00e0 di Varsavia. Nel 1939 per motivi di studio frequent\u00f2 la London School of Economics e in seguito si rec\u00f2 a Ginevra. Prima dello scoppio della Seconda guerra mondiale fu costretto a trasferirsi in Portogallo e infine negli Stati Uniti d'America. I suoi parenti fuggirono da Varsavia ma furono internati in un campo di lavoro sovietico.\nInternazionalmente noto per i suoi pionieristici lavori sulle teorie economiche, in particolare nelle aree riguardanti l'allocazione delle risorse e la matematica economica ricevette nel 1990 la National Medal of Science in Behavorial and Social Science \"per i suoi pionieristici lavori sulla teoria della allocazioni delle risorse nei mercati decentralizzati\".\nMembro dell'Accademia nazionale delle scienze statunitense e dell'Accademia statunitense delle arti e delle scienze, Hurwicz \u00e8 stato presidente della societ\u00e0 di Econometria. Ha ricevuto sei lauree \"honoris causa\" ed \u00e8 nel consiglio editoriale di diverse riviste. \u00c8 coautore di due libri pubblicati da Cambridge University Press, \"Studies in Resource Allocation Processes\" (1978, con Kenneth Arrow) e \"Social Goals and Social Organization\" (1987, con David Schmeidler e Hugo Sonnenschein). Le sue recenti pubblicazioni includono \"Economic Theory\" (2003, con Thomas Marschak), \"Review of Economic Design\" (2001, con Stanley Reiter), e \"Advances in Mathematical Economics\" (2003, con Marcel K. Richter).\nSua moglie \u00e8 Evelyn Hurwicz (nata Jensen, 31 ottobre 1921) e ha quattro figli, Sarah, Michael, Ruth e Maxim.\nNell'ottobre del 2007, novantenne, ha vinto il premio Nobel per l'economia diventando l'uomo pi\u00f9 anziano insignito da questo premio, che gli era stato consegnato a casa sua, nel Minnesota, essendo ormai impossibilitato fisicamente a raggiungere Stoccolma per partecipare alla cerimonia ufficiale.\n\u00c8 morto il 24 giugno 2008 all'et\u00e0 di 91 anni in un ospedale di Minneapolis, dove era sottoposto a dialisi."}
{"id": "1385382", "revid": "1048993", "url": "https://it.wikipedia.org/wiki?curid=1385382", "title": "Zap Mangusta", "text": "\u00c8 figlio di Bruno Pesaola.\nBiografia.\nAttore, conduttore, giornalista, autore e scrittore, \u00e8 diplomato in regia al D.A.M.S.; collabora dapprima col regista Jerzy Grotowsky alla Biennale di Venezia, frequentando successivamente i corsi dello Actor\u2019s Studio di New York e lavorando poi con i Teatri Stabili di Roma, Bolzano e L\u2019Aquila (a fianco di tra l'altro di Gabriele Lavia, Piera Degli Esposti, Mario Scaccia) Nel 1985 viene segnalato premio IDI per la drammaturgia con il suo testo \"La passiflora scura\". Nel 1987 fonda la compagnia Il PalcoSceno. Nel 1993 scrive, interpreta e dirige Cyber killer, un thriller ambientato nella metropolitana milanese, che debutta al Teatro dell'Elfo di Milano e va in tourn\u00e9e sino al 1995. In questo spettacolo nasce il personaggio di Zap Mangusta, conduttore di un\u2019emittente pirata (Radio Zanzibar), che si inserisce \"clandestinamente\" sulle frequenze della radio pubblica, per dileggiare, provocatoriamente, il mondo post moderno.\nDiego Roberto Pesaola assume definitivamente lo pseudonimo di \"Zap Mangusta\" e Radio Zanzibar va in onda ogni notte, per tre anni consecutivi su Radio 105, diventando un programma \"cult\" della radiofonia nazionale (400.000 ascoltatori quotidiani) ed aggiudicandosi nel 1995 l'Oscar della Radio organizzato dalla Rai, come miglior programma \u201cfiction\u201d dell'anno. Contemporaneamente nel 1996 si dedica alla televisione, diventando membro della Direzione Creativa di Mediaset, firmando numerosi format televisivi e ricevendo nel 1998 l'Oscar della Televisione come autore di \"Barracuda\" con Daniele Luttazzi.\nTeatro.\nSegnalato premio IDI per il testo drammaturgico \"La passiflora scura\", portato in scena con Mita Medici e G. Benassi, successivamente dirige e interpreta \"The Zoo Story\" di Edward Albee, \"Le mosche\" di Jean Paul Sartre, \"Ricorda con rabbia\" di John Osborne con Giselda Volodi e Valeria Cavalli, \"Io Feuerbach\" di Tankred Dorst con Walter Chiari ed Eros Pagni e altre numerose produzioni teatrali tra cui \"Misura per Misura\" di Shakespeare e \"Il Volpone\" di Ben Johnson col Teatro Stabile di Roma per la regia di Luigi Squarzina, \"Il girotondo\" di Arthur Schnitzler col Teatro di Genova, \"Elektra\" di Hugo von Hofmannsthal per il Teatro Stabile di Bolzano con Piera degli Esposti, \"Serenata per due\" di E. Gentile col Teatro Stabile di L'Aquila. Interpreta inoltre il \"Baal\" di Bertolt Brecht, per la regia di Valentino Orfeo, \"Jacques il fatalista\" di Denis Diderot e \"Gli amici\" di Arnold Wesker con la sua regia. Successivamente dirige, coproduce con la regione Liguria, e interpreta la Trilogia per il Bicentenario della Rivoluzione francese: \"Ritratto di Rivoluzione eseguito da un animale anfibio\", \"Madame D\", \"L'amara storia del generalissimo Mandrin\". I suoi ultimi spettacoli teatrali sono \"Cyber killer\" con Kay Rush e Alan Sorrenti ed \"\u00c8 inutile fare un round con Minnie\", dedicato alla madre dei fratelli Marx.\nCinema.\nRecita in alcune pellicole cinematografiche tra cui \"La ragazza di Trieste\" di Pasquale Festa Campanile, \"Juke box\" di Carlo Carlei &amp; C., \"Blues Metropolitano\" di Salvatore Piscicelli, \"La grande prugna\" di Claudio Malaponti ecc... Ha realizzato due sceneggiature per il cinema, commissionategli dalla Artika film e dalla L.D.M. La prima tratta dal suo romanzo omonimo \"La gente per bene sceglie l'autobus\", la seconda intitolata \"Quella prima ultima volta\".\nTelevisione.\nInterprete di svariate fiction televisive tra cui: \"I ragazzi di celluloide\" (Rai 1), \"Voglia di vincere\" (Rai 1), \"Dire di no\", \"Gramsci\" (Rai 3), \"Il garofano verde\" (Rai 2) \"La squadra\" (Rai 3). Partecipa a numerose altre produzioni, tra cui \"Odeon. Tutto quanto fa spettacolo\" di Brando Giordani. Conduce poi \"Gratis\" (Rai 1), \"Isole e dintorni\" (Rai 1), \"Coloradio\" (TMC2), \"Cento Citt\u00e0\" (TMC) e numerosi speciali musicali. \u00c8 il primo inviato del format televisivo \"Le Iene\", con oltre una ventina di incursioni al suo attivo; ospite fisso di \"Casa Raiuno\" con Massimo Giletti e opinionista critico di \"Cominciamo bene\" con Enza Samp\u00f2.\nCome autore di programmi televisivi ha firmato tra gli altri: \"Scherzi a parte\", \"Barracuda\", \"Mi fido di te\" con Fabrizio Frizzi, \"Domenica In &amp; Out\" con Lorena Bianchetti, \"I raccomandati\" .\nRadio.\nDopo aver lavorato per Radio Alice, ai tempi dell\u2019Universit\u00e0 a Bologna, conduce su Radio 105 Radio Zanzibar. Successivamente inizia la collaborazione con Claudio Cecchetto su Radio Capital per un programma di considerazioni filosofiche, denominato \"La zona di Zap\" a cui fa seguito \"Il tostapane di Mercuzio\". Conduce poi \"Qui ci vorrebbe un gospel\" su Rai Radio Due con Paolo Rossi e Piero Chiambretti, cui seguono \"Zelig\" (con Enrico Bertolino, Luciana Littizzetto &amp; C.) e \"Magic Market\" (sempre su Rai Radio Due). Quindi passa a RTL per condurre \"Caravanserraglio\", per spostarsi poi sulle frequenze di Radio 24 e condurre \"Triplo Zero\" e \"Strane storie\", ritornando successivamente a Rai Radio Due con \"Nietszche che dice\" sino ad approdare all'emittente ecologica Lifegate radio dove conduce \"Soul Kitchen\", programma di considerazioni mattutine beffarde, realizzato dalla cucina, in diretta, durante il brunch. Ha poi condotto \"Bafana Bafana\", con Massimo De Luca e Joe Violanti e, pi\u00f9 recentemente, il programma \"Cos\u00ec parl\u00f2 Zap Mangusta\" (Rai Radio Due) con Tiziana Torti, con pi\u00f9 di un milione di podcast scaricati dagli ascoltatori all'attivo, premio REA (RadioTv Europee Associate) della critica radiofonica. Nel 2016 realizza per RMC il programma \"Traduzioni Pericolose\", in cui traduce e interpreta i testi dei pi\u00f9 grandi successi della canzone internazionale. Da ottobre a dicembre 2016 collabora alla programmazione della web radio \"Radiofreccia\", di RTL.\nDal gennaio all'aprile 2017 ha condotto su RMC il programma \"Zap Records\".\nMusica.\nHa scritto testi, ideato, elaborato o collaborato alla realizzazione di videoclip per vari artisti (Articolo 31, Fabio Concato, Shel Shapiro, etc.). Ha realizzato un CD intitolato \"Sei sicuro?\" prodotto da Angelo Carrara per la Sony.\nEditoria.\nHa collaborato come editorialista a varie testate giornalistiche tra cui \"Smemoranda\", \"Cuore\", \"Crazy\", \"Moda\", \"Max\", \"A\", \"Verve\", \"Terra\". Cura la rubrica \"Laser\" per il quotidiano \"La Repubblica\". Ha pubblicato i seguenti libri: \"Le mutande di Kant\",\" I calzini di Hegel\", \"Il Flipper di Popper\" (tutti per Edizioni Piemme), \"Otto bastano\" (Gran Via editore), \"Platone e la legge del pallone\" (Rizzoli), \"Le Infradito di Buddha\" (Ponte alle Grazie). Il suo ultimo libro, uscito nel 2015, \u00e8 \"Succo di Nespola - 53 cocktail filosofici per sciogliere i nostri piccoli e grandi dilemmi\" (Ponte alle Grazie)."}
{"id": "1385383", "revid": "1632387", "url": "https://it.wikipedia.org/wiki?curid=1385383", "title": "Ancient Dreams", "text": "Ancient Dreams \u00e8 il terzo album della doom metal band svedese Candlemass, uscito il 23 novembre 1988 e riedito, in versione rimasterizzata e con un bonus cd, nel 2001. La traccia \"Black Sabbath Medley\" comprende alcune parti tratte da vari brani dei Black Sabbath, ovvero \"Symptom of the Universe, Sweet Leaf, Sabbath Bloody Sabbath, Into the Void, Electric Funeral, Supernaut, Black Sabbath\". Tutte le canzoni sono state scritte da Leif Edling ad eccezione dell'ottava e la nona."}
{"id": "1385384", "revid": "287204", "url": "https://it.wikipedia.org/wiki?curid=1385384", "title": "Eric Maskin", "text": "Nel 2007 ha vinto il premio Nobel per l'economia (assegnatogli il 15 ottobre) insieme a Leonid Hurwicz e Roger Myerson per i loro contributi alla teoria sull'allocazione delle risorse in ambiente incerto.\nBiografia.\nMaskin nasce nel 1950 da una famiglia ebrea. Attualmente \u00e8 docente di scienze sociali all'Institute for Advanced Study. Ha frequentato l'universit\u00e0 di Harvard dove si \u00e8 laureato e ha conseguito il proprio dottorato. Successivamente, nel 1976, si \u00e8 trasferito, come ricercatore, presso il Jesus College dell'Universit\u00e0 di Cambridge. Nel 1977 ha ricevuto un master onorario dall'Universit\u00e0. Tra il 1980 e il 1984 ha svolto la funzione di assistente al Massachusetts Institute of Technology con un breve intermezzo, tra il 1980 e il 1982, presso il Churchill College di Cambridge.\nHa lavorato in diverse aree della teoria economica come la teoria dei giochi, l'economia degli incentivi e la teoria dei contratti. In particolare, \u00e8 noto per i suoi articoli sulla teoria dell'allocazione delle risorse e delle loro dinamiche. I suoi attuali progetti di ricerca includono i diversi sistemi elettorali, le loro iniquit\u00e0 e lo studio della formazione delle coalizioni.\n\u00c8 membro dell\"American Academy of Arts and Sciences\" della \"Econometric Society\", dell\"European Economic Association\" e membro corrispondente della \"British Academy\". \u00c8 stato presidente della \"Econometric Society\" nel 2003.\nNel giugno 2020 ha firmato l'appello internazionale per l'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\"."}
{"id": "1385385", "revid": "34971", "url": "https://it.wikipedia.org/wiki?curid=1385385", "title": "Cucchiaio da bar", "text": ""}
{"id": "1385386", "revid": "113386475", "url": "https://it.wikipedia.org/wiki?curid=1385386", "title": "Roger Myerson", "text": "Nel 2007 ha vinto il premio Nobel per l'economia (assegnatogli il 15 ottobre) insieme a Leonid Hurwicz e Eric Maskin per aver gettato le fondamenta della teoria del \"mechanism design\".\nBiografia.\nRoger Bruce Myerson \u00e8 nato nel 1951. Ha conseguito nel 1973 la laurea in matematica applicata e nel 1976 il dottorato in matematica applicata all'Universit\u00e0 di Harvard. Tra il 1982 e il 2001 \u00e8 stato docente di economia alla Northwestern University.\nPubblicazioni.\nContributi scientifici.\nFra i suoi contributi scientifici i seguenti sono particolarmente rilevanti:"}
{"id": "1385387", "revid": "177641", "url": "https://it.wikipedia.org/wiki?curid=1385387", "title": "Dominic Haakon Myrtvedt Purcell", "text": ""}
{"id": "1385389", "revid": "177641", "url": "https://it.wikipedia.org/wiki?curid=1385389", "title": "Domenic Purcell", "text": ""}
{"id": "1385390", "revid": "86599", "url": "https://it.wikipedia.org/wiki?curid=1385390", "title": "Cratere J. Herschel", "text": "J. Herschel \u00e8 un grande cratere lunare di 154,44 km situato nella parte nord-occidentale della faccia visibile della Luna, a sudest del cratere Anaximander e a nord del piccolo cratere Horrebow.\nTrovandosi a latitudini abbastanza elevate appare oblungo quando osservato dalla Terra.\nIl bordo sudorientale di J. Herschel costituisce parte del confine del Mare Frigoris. Confinante con il bordo settentrionale vi \u00e8 una vasta innominata pianura lunare.\nIl margine di J. Herschel \u00e8 stato eroso pesantemente, al punto che \u00e8 spesso descritto come \"considerevolmente disintegrato\". Il bordo rimanente sopravvive come un anello frastagliato riscolpito dagli impatti successivi. La superficie interna \u00e8 relativamente livellata, ma irregolare e segnata da una moltitudine di piccoli impatti; i pi\u00f9 importanti sono i crateri satelliti C, D, K e L, elencati nella tabella sottostante. Il cratere 'Horrebow A' \u00e8 attaccato al margine meridionale di J. Herschel ed \u00e8 sovrapposto lungo il suo bordo sudovest da Horrebow.\nIl cratere \u00e8 dedicato all'astronomo inglese John Herschel.\nCrateri correlati.\nAlcuni crateri minori situati in prossimit\u00e0 di J. Herschel sono convenzionalmente identificati, sulle mappe lunari, attraverso una lettera associata al nome."}
{"id": "1385391", "revid": "1543377", "url": "https://it.wikipedia.org/wiki?curid=1385391", "title": "Una manciata di more", "text": "Una manciata di more \u00e8 un romanzo di Ignazio Silone, il primo pubblicato dello scrittore abruzzese nel dopoguerra (1952).\nSi presenta come un duro atto d'accusa politico contro l\"'establishment\" del Partito comunista italiano di quegli anni, di cui pure Silone, negli anni della giovent\u00f9 era stato attivo militante.\nAll'uscita del romanzo, notevoli furono le critiche in Italia, soprattutto da parte della critica di stampo comunista e socialista, mentre all'estero il libro fu positivamente accolto.\nIl romanzo \u00e8 stato tradotto in dieci lingue.\nTrama.\nIl romanzo narra la storia di Rocco, un comunista che ha preso parte alle battaglie antifasciste della Resistenza che, tornato da un viaggio a Mosca, manifesta tutta la sua delusione meditando il distacco dal partito.\nRocco ama la giovane Stella che, negli anni della giovinezza, era stata da lui spinta ad abbracciare l'ideale comunista e che, al ritorno disilluso di Rocco, tenta il suicidio dopo essere stata inviata a perquisire la casa dell'amato su mandato del partito.\nIl finale, con le nozze dei due giovani, vede trionfare un ideale nuovo con Rocco che riunisce attorno a s\u00e9 una sorta di confraternita di adepti che si oppongono alle regole del partito, ispirati dal senso di giustizia e solidariet\u00e0 verso i poveri."}
{"id": "1385393", "revid": "1745361", "url": "https://it.wikipedia.org/wiki?curid=1385393", "title": "Chiara Brancati", "text": "Biografia.\nHa iniziato nel settore giovanile dell'Orizzonte Catania ed \u00e8 successivamente passata in prima squadra divenendo il secondo portiere alle spalle di Francesca Conti. Dopo il ritiro di quest'ultima \u00e8 diventata la titolare della formazione catanese per alcune stagioni, ma \u00e8 stata nuovamente relegata al ruolo di secondo portiere dall'arrivo di Giuseppina Ricciardi nel 2009. Dopo essersi momentaneamente ritirata al termine della stagione 2010-11 \u00e8 tornata a giocare all'inizio dell'annata agonistica 2012-13, sempre all'Orizzonte Catania. Con la formazione etnea ha dominato a livello nazionale (dieci scudetti) ed internazionale (sei Coppe dei Campioni ed una Supercoppa europea). \nIn nazionale ha fatto parte della formazione che ha disputato i Giochi olimpici di , conclusi in sesta posizione, ed ha conquistato due medaglie d'argento alla World league di Cosenza 2006 ed ai campionati europei di Belgrado nello stesso anno."}
{"id": "1385394", "revid": "125747759", "url": "https://it.wikipedia.org/wiki?curid=1385394", "title": "Gina Lagorio", "text": "Nata Luigina Bernocco e conosciuta anche come Gina Bernocco, pubblic\u00f2 tutti i suoi scritti firmandosi come Gina Lagorio, usando il cognome del primo marito, precocemente morto.\nBiografia.\nNata a Bra e vissuta a lungo in Liguria, rimase legata alle sue terre per tutta la vita, come emerge dalle sue opere, ispirate a scrittori piemontesi come Cesare Pavese e Beppe Fenoglio e liguri come Camillo Sbarbaro.\nSi laure\u00f2 in Letteratura inglese all'Universit\u00e0 degli Studi di Torino.\nIl suo romanzo d'esordio, \"Polline\", \u00e8 del 1966. \"Un ciclone chiamato Titti\" \u00e8 dedicato alla figlia, mentre \"Approssimato per difetto\" \u00e8 dedicato al marito Emilio Lagorio, scomparso nel 1964.\nA Milano si rispos\u00f2 con l'editore Livio Garzanti.\nFu deputata al Parlamento italiano per il gruppo Sinistra Indipendente.\nNel 1986 collabor\u00f2 alla sceneggiatura del film TV di Raidue \"Fuori scena\", tratto dal suo romanzo del 1979 e con protagonista Valeria Moriconi.\nNel 2003 fu colpita da un ictus, e raccont\u00f2 quel doloroso evento e la sofferenza conseguente nel libro \"Capita\", terminato proprio poche settimane prima di morire. Da tempo malata di tumore, mor\u00ec a Milano il 17 luglio 2005 a 83 anni.\nPubblic\u00f2 opere di narrativa, di saggistica e di teatro (i testi teatrali sono nel volume \"Freddo al cuore\", 1989) e collabor\u00f2 ad alcuni programmi Rai.\nNel 1991 scrisse il libretto per l'opera lirica di Flavio Emilio Scogna \"La Memoria Perduta\" andata in scena nel 2002 per il Teatro dell'Opera di Roma.\nI suoi libri sono stati tradotti in molti paesi.\nRiconoscimenti.\nLe \u00e8 stato dedicato il Premio Nazionale Gina Lagorio \u201cUna donna nel mondo\u201d .\n\u00c8 stata insignita della cittadinanza onoraria del comune di Cherasco ."}
{"id": "1385395", "revid": "1894831", "url": "https://it.wikipedia.org/wiki?curid=1385395", "title": "Roberta Scuderi", "text": "Nel 2007-2008 gioca per l'Orizzonte Catania, in Serie A1."}
{"id": "1385401", "revid": "2184720", "url": "https://it.wikipedia.org/wiki?curid=1385401", "title": "Nokia tune", "text": "Il Nokia tune \u00e8 la suoneria predefinita dei cellulari e prodotti elettronici di marca Nokia. Si tratta in realt\u00e0 di un estratto (le quattro battute 13 - 16) dal Gran Vals di Francisco T\u00e1rrega, compositore spagnolo che concep\u00ec questa melodia con la chitarra nel 1902. Negli anni 90 divenne il simbolo identificativo dell'azienda finlandese.\n&lt;score vorbis=\"1\"&gt;\n\\relative c {\n \\key a \\major\n \\time 3/4\n \\tempo 4 = 200\n \\set Staff.midiInstrument = #\"pad 5 (bowed)\"\n e8 d fis,4 gis\n cis8 b d,4 e\n b'8 a cis,4 e\n a2. \\bar \"|.\"\n&lt;/score&gt;\nIl Nokia tune \u00e8 una tra le suonerie esistenti pi\u00f9 celebri: si tratta di fatto dell'estratto musicale pi\u00f9 ascoltato nella storia della musica contemporanea, inoltre \u00e8 stato stimato che questa canzone viene riprodotta almeno 1,8 miliardi di volte al giorno.\nNel 2011 la Nokia band\u00ec un concorso volto a riarrangiare la melodia simbolo dell'omonima azienda; il concorso \u00e8 stato vinto dall'italiano Valerio Alessandro Sizzi.\nStoria.\nLa prima notizia ufficiale che si ha sull'utilizzo di \"Gran Vals\" da parte di \"Nokia\" risale al 1992 come musica di sottofondo per lo spot pubblicitario del Nokia 1011, il primo cellulare GSM prodotto dall'azienda finlandese, malgrado ci\u00f2, la suoneria \"Nokia tune\" non era integrata al suo interno. Nel 1993 l'allora vice presidente Anssi Vanjoki acquist\u00f2 tutti i diritti dell'opera di Tarrega e scelse gli estratti 13-16 per la futura suoneria predefinita per i prodotti successivi, infatti fu il Nokia 2110 presentato nel 1994 ad integrare tale suoneria anche se era denominata \"Type 7\". Nel dicembre del 1997, con l'introduzione del Nokia 6110, per ciascuna suoneria venne assegnato un nome specifico al posto delle diciture alfanumeriche, nel caso della \"Type 7,\" il nuovo nome designato fu: \"Grand valse,\" solo nel 1999 la suoneria venne battezzata con il nome definitivo di \"Nokia tune\". \nNonostante tutto, alcuni telefoni di marca Nokia successivi al 1999 (come ad esempio alcune versioni del celebre Nokia 3310) riportavano ancora la denominazione Type 7. "}
{"id": "1385402", "revid": "228587", "url": "https://it.wikipedia.org/wiki?curid=1385402", "title": "Dizionario etimologico", "text": "Il dizionario etimologico \u00e8 un'opera in cui vengono raccolte ed elencate, generalmente in ordine alfabetico, una o pi\u00f9 ipotesi sulla storia, l'origine o etimologia delle parole di una qualsiasi lingua umana. Esistono dizionari etimologici per molte lingue antiche e moderne, per molte altre lingue del mondo chiamate dialetti, per famiglie e macro famiglie di lingue, per i gerghi e per terminologie specifiche ed anche per alcune parole che taluni studiosi ritengono universali. Non tutti i dizionari etimologici incontrano l'approvazione generale dell'intero arco degli studiosi e i migliori sono quelli che riportano tutte le possibili ipotesi, \"scientificamente argomentate\", illustrandole criticamente. Tra le ipotesi etimologiche pi\u00f9 controverse si ricordano quelle di Giovanni Spano sul sardo (collegamento con la lingua punica), di Giovanni Semerano sulle basi semitiche delle lingue indoeuropee, infine la teoria della continuit\u00e0 (nata peraltro in ambito accademico) di Mario Alinei (che comprende, tra le altre cose, una parentela tra l'etrusco ed il turco).\nDizionari etimologici di varie lingue: bibliografia.\nItaliano.\nhttps://accademiadellacrusca.it/it/contenuti/lessico-etimologico-italiano-lei/7101\n\"Lessico Etimologico Italiano\"\nLatino \u2013 lingue romanze.\nCatalano.\n\"Diccionari catal\u00e0-valenci\u00e0-balear\", Palma, Moll, 1930-1968, 10 voll. (dizionario descrittivo con informazione etimologica)\n\"Diccionari etimol\u00f2gic i complementari de la llengua catalana\", 10 voll., Barcelona, Curial, 1980-2001,\nFamiglie linguistiche.\nLingue indoarie.\nrifatto da:\nLingue indoeuropee.\nrifatto da:"}
{"id": "1385405", "revid": "179777", "url": "https://it.wikipedia.org/wiki?curid=1385405", "title": "Trimetro", "text": "Il Trimetro \u00e8 un verso greco e latino di tre metri:"}
{"id": "1385411", "revid": "106410441", "url": "https://it.wikipedia.org/wiki?curid=1385411", "title": "Filippo Valle (attore)", "text": "Biografia.\nHa vissuto diversi anni a Los Angeles, dove ha studiato recitazione ed ha iniziato a lavorare come attore.\nPer anni ha vissuto anche al Vallone.\nTornato in Italia, lavora soprattutto in varie produzioni televisive, tra cui: le serie tv di Canale 5, \"Il bello delle donne 3\" (2003) e \"Elisa di Rivombrosa\" (2004), regia di Cinzia TH Torrini, con cui torna a lavorane nel 2007 nella miniserie tv \"Donna detective\" con Kaspar Capparoni e Lucrezia Lante Della Rovere, in onda su Rai Uno.\nNel 2008 debutta sul grande schermo con un lungometraggio di produzione italiana, \"Tuttifrutti\", in cui \u00e8 protagonista insieme ad Alessandra Alberti di cui \u00e8 la sceneggiatura e la regia. Sempre nello stesso anno prende parte ad alcune puntate della serie tv \"Capri 2\", regia di Andrea Barzini e Giorgio Molteni."}
{"id": "1385421", "revid": "767487", "url": "https://it.wikipedia.org/wiki?curid=1385421", "title": "Serapio d'Inghilterra", "text": "Biografia.\nSerapio nacque da una famiglia nobile legata ad Enrico II d'Inghilterra. Partecip\u00f2 alle Crociate, durante le quali venne fatto prigioniero a seguito di un naufragio. Nel 1221 conobbe Pietro Nolasco ed entr\u00f2 nell'Ordine di Santa Maria della Mercede.Si dedic\u00f2 all'opera di liberazione degli schiavi cristiani catturati dai saraceni e per questo comp\u00ec numerosi viaggi in Algeria ove infine sub\u00ec il martirio ad Algeri, nel 1240.\nCulto.\nLa conferma del culto, gi\u00e0 diffuso, da parte di papa Urbano VIII ebbe luogo nel 1625 e venne canonizzato nel 1743 da papa Benedetto XIV. La sua memoria liturgica cade il 14 novembre. Viene invocato contro l'artrosi."}
{"id": "1385423", "revid": "1632387", "url": "https://it.wikipedia.org/wiki?curid=1385423", "title": "From the 13th Sun", "text": "From the 13th Sun \u00e8 un album dei Candlemass, pubblicato nel 1999."}
{"id": "1385428", "revid": "1776051", "url": "https://it.wikipedia.org/wiki?curid=1385428", "title": "Serapione (nome)", "text": "Origine e diffusione.\nDeriva dal greco \u03a3\u03b1\u03c1\u03b1\u03c0\u03af\u03c9\u03bd (\"Sarapion\"), latinizzato in \"Serapion\"; si tratta di un nome teoforico facente riferimento a Serapide, una divinit\u00e0 greco-egizia del periodo tolemaico. La sua diffusione in Italia \u00e8 scarsa, e prevalente nelle forme maschili; in passato era molto utilizzato in Georgia e Russia, ma anche in questi paesi ora \u00e8 caduto in disuso.\nOnomastico.\nL'onomastico si pu\u00f2 festeggiare in memoria di diversi santi, alle date seguenti:"}
{"id": "1385429", "revid": "123834907", "url": "https://it.wikipedia.org/wiki?curid=1385429", "title": "Distretto governativo di D\u00fcsseldorf", "text": "Il distretto governativo di D\u00fcsseldorf \u00e8 uno dei cinque distretti governativi del land della Renania Settentrionale-Vestfalia, nella confederazione territoriale del Nord Reno. Ha come capoluogo D\u00fcsseldorf.\nGeografia fisica.\n\u00c8 situato nella parte centro-occidentale dello stato e confina coi Paesi Bassi. Il territorio comprende gran parte della regione della Rhein-Ruhr e conta un totale di 66 comuni.\nStoria.\nFu creato nel 1815 quando la Prussia riorganizz\u00f2 la sua amministrazione interna. Nel 1822 il distretto di Kleve fu annesso ad esso."}
{"id": "1385436", "revid": "438678", "url": "https://it.wikipedia.org/wiki?curid=1385436", "title": "Live in London", "text": ""}
{"id": "1385440", "revid": "1632387", "url": "https://it.wikipedia.org/wiki?curid=1385440", "title": "King of the Grey Islands", "text": "King of the Grey Islands \u00e8 il nono album in studio dei Candlemass, pubblicato il 22 giugno 2007. La versione digipack dell'album include 2 ulteriori tracce bonus."}
{"id": "1385449", "revid": "287204", "url": "https://it.wikipedia.org/wiki?curid=1385449", "title": "Cicchetto", "text": "Il cicchetto, conosciuto anche col termine inglese \"shot\", \u00e8 un tipo di bicchiere.\nCaratteristiche.\n\u00c8 un bicchiere molto piccolo e compatto atto a contenere solo distillati o liquori senza aggiunta di altro. La capacit\u00e0 in volume (comunque variabile) \u00e8 approssimativamente da 35-50 ml. Viene tipicamente utilizzato per bere distillati, o comunque alcolici di medio-alta gradazione, a gl\u00f2, alla goccia, o meglio, 'alla calata', ossia tutto d'un fiato.\nStoria.\nIn Italia, il cicchetto viene usato da oltre 200 anni, ed \u00e8 molto popolare in locande per l'assaggio della grappa. Il bicchiere con vetro spesso nacque negli Stati Uniti durante il Proibizionismo, mentre la definizione \"Shot glass\" o \"Shotglass\" apparve negli anni quaranta. Il \"jigger\" o \"pony\" \u00e8 il nome per un contenitore di metallo utilizzato per misurare o bere una quantit\u00e0 standard di liquore. Le distillerie americane hanno distribuito i bicchieri pi\u00f9 sottili per il whisky con delle pubblicit\u00e0, tra l'inizio del XIX secolo e l'inizio del proibizionismo. Sono decorati con molte immagini divertenti al punto di diventare oggetti da collezionismo.\nFormati.\nNegli Stati Uniti d'America, le misure dello \"shot glass\" sono:\nIn Italia in genere si usa un solo formato:\nNel Regno Unito, le misure sono invece:\nIn Finlandia, nei ristoranti che servono alcolici \u00e8 permesso servire per ogni cliente un cicchetto di massimo 40 ml, vi \u00e8 una legge che vieta di servire doppi.\nIn Germania, \"shot glass\" \u00e8 tradotto in tedesco con diversi termini: Schnapsglas, Pinchen, Stamperl ossia pi\u00f9 piccolo.\nIn Slovacchia, le misure del cicchetto sono:\nIn Sudafrica esiste una definizione governativa ufficiale:"}
{"id": "1385456", "revid": "196390", "url": "https://it.wikipedia.org/wiki?curid=1385456", "title": "Ambienti naturali", "text": ""}
{"id": "1385461", "revid": "339392", "url": "https://it.wikipedia.org/wiki?curid=1385461", "title": "Quaglie", "text": ""}
{"id": "1385464", "revid": "253269", "url": "https://it.wikipedia.org/wiki?curid=1385464", "title": "Freddie Jones", "text": "Biografia.\nDivenuto attore dopo dieci anni di lavoro in un laboratorio di ceramiche nel quartiere di Dresden della citt\u00e0 di Stoke-on-Trent, in Inghilterra, \u00e8 principalmente famoso per aver interpretato l'imperatore Claudio nella serie televisiva britannica \"The Caesars\" (1968), e per il ruolo di Sandy Thomas nella soap opera \"Valle di luna\", in cui ha recitato dal 2005 al 2018. Interprete di numerosi personaggi dalla personalit\u00e0 stravagante, \u00e8 il padre dell'attore Toby Jones.\nPer il cinema, ha recitato - tra gli altri - in tre film diretti dal regista David Lynch, \"The Elephant Man\" (1980), \"Dune\" (1984), \"Cuore selvaggio\" (1990), oltre a \"Hotel Room\" (1993), quest'ultimo girato per il piccolo schermo.\nDoppiatori italiani.\nDa doppiatore \u00e8 stato sostituito da:"}
{"id": "1385474", "revid": "44516", "url": "https://it.wikipedia.org/wiki?curid=1385474", "title": "Google Mail", "text": ""}
{"id": "1385477", "revid": "767487", "url": "https://it.wikipedia.org/wiki?curid=1385477", "title": "Paprika - Sognando un sogno", "text": " \u00e8 un film d'animazione del 2006 diretto da Satoshi Kon.\nIl soggetto \u00e8 tratto dall'omonimo romanzo di Yasutaka Tsutsui, presentato in anteprima mondiale alla 63\u00aa Mostra internazionale d'arte cinematografica di Venezia del 2006. Il film \u00e8 poi uscito nelle sale italiane a partire dal 15 giugno 2007.\nTrama.\nIn un futuro non troppo lontano, un'invenzione nota come \"DC Mini\" permette agli psicoanalisti di immergersi nei sogni, e quindi nel subconscio dei propri pazienti in modo da conoscere e curare stati alterati e problematiche nascoste dell'io. Il capo dell'equipe che lavora al progetto, la dottoressa Atsuko Chiba, inizia ad adoperare la DC Mini illegalmente per aiutare i suoi pazienti al di fuori dei laboratori di ricerca, celandosi nel mondo dei sogni con il suo alter-ego \"Paprika\".\nPaprika aiuta il capitano Toshimi Konakawa, che \u00e8 tormentato da un sogno ricorrente che non gli d\u00e0 pace. Alla fine della sessione, Paprika consegna a Konakawa un biglietto con l'indirizzo di un sito web. I pazienti e i colleghi di Chiba sono cauti nel non far trapelare la natura della DC Mini al mondo e le sue sessioni segrete, in quanto le DC Mini non hanno ancora dei comandi di accesso, permettendo all'utilizzatore di entrare liberamente nel sonno altrui. Dopo avere scoperto che tre DC Mini sono state rubate, il direttore Toratar\u014d Shima viene improvvisamente colto da un'euforica follia che gli fa recitare un discorso insensato prima di buttarsi dalla finestra. Sopravvissuto alla caduta ma rimasto in coma, Shima viene analizzato dal resto della squadra. Shima sta sognando una strana parata composta da oggetti animati, e in essa la squadra riconosce Kei Himuro, ex assistente di K\u014dsaku Tokita (creatore della DC Mini), realizzando che \u00e8 lui il ladro.\nQuando altri due scienziati cadono vittima di Himuro ed egli viene ritrovato quando tenta di suicidarsi, il Presidente della compagnia bandisce l'uso della DC Mini, verso la quale era sempre stato contrario. Ci\u00f2 nonostante la folle parata continua a espandersi nel sonno delle persone, incluso Tokita, che si era connesso con l'incosciente Himuro per trovare risposte, e infesta anche il sonno di Konakawa. Paprika e Shima, che si \u00e8 ripreso, uniscono gli sforzi per mandare Paprika a confrontare Himuro, scoprendo che egli non sta facendo espandere la parata, ma \u00e8 solo un guscio vuoto, una vittima del vero responsabile che si cela dietro il furto della DC Mini e la fusione dei sogni di coloro che hanno adoperato lo strumento.\nIl vero colpevole si rivela essere il Presidente, che considera i sogni un luogo sacro e unica testimonianza di umanit\u00e0 rimanente, quindi li vuole proteggere dagli scienziati usando la DC Mini contro di loro. Il dottor Morio Osanai ha aiutato il Presidente nel suo intento, e insieme riescono a catturare Paprika e le strappano la pelle di dosso scoprendo Chiba. Osanai ammette di essersi innamorato di lei, il che fa infuriare il Presidente, ospite nel suo corpo, che invece la vuole uccidere. Mentre i due si combattono, Konakawa riesce ad entrare nel sogno collettivo attraverso il suo, e porta Chiba con s\u00e9. Osanai li insegue e alla fine Konakawa gli spara per riavere il controllo del suo sogno. Osanai, con sorpresa del Presidente risvegliato, muore dallo sparo ricevuto da Konakawa: i sogni e la realt\u00e0 si stanno ormai fondendo.\nMentre la parata si riversa sulle strade, Paprika (che ora \u00e8 diventata reale col fondersi dei sogni e della realt\u00e0) aiuta Chiba e Shima a sfuggire da una bambola gigante che viene abbattuta da Tokita, divenuto un robot giocattolo gigante. Per fermare Tokita, Chiba gli va incontro rivelando di volergli bene, smettendo di reprimere i sentimenti che ha per lui. Dal punto in cui Osanai \u00e8 morto si sprigiona un abisso verso \"l'altro mondo\", che si espande inghiottendo tutto ci\u00f2 che lo circonda. Dal buco fuoriesce il Presidente, trasformato in un'enorme entit\u00e0 oscura che mira a realizzare i suoi folli desideri di onniscienza. Paprika entra del corpo giocattolo di Tokita e diventa un neonato spettrale che inizia a succhiare il Presidente, crescendo in massa e et\u00e0 fino a rivelare di essere un misto tra Paprika e Chiba. Divorato il Presidente e il suo mondo di incubi, l\u2019entit\u00e0 svanisce nel nulla, mentre Konakawa si domanda se il sogno \u00e8 finito.\nNel finale, Konakawa visita il sito web indicato dal biglietto di Paprika dove riceve un messaggio da parte di lei nel quale apprende che Chiba e Tokita si sposeranno e gli viene consigliato di vedere il film \"Sogni di ragazzi\". Seguendo il consiglio di Paprika, Konakawa si reca al cinema e compra un biglietto.\nColonna sonora.\nLa colonna sonora di Susumu Hirasawa \u00e8 composta dai seguenti brani:\nPromozione.\nIl sito teaser del bar Radio Club \u00e8 stato in funzione dall'uscita del film fino a met\u00e0 2008. Collegandosi all'indirizzo \"radioclub.jp\" veniva mostrato un messaggio d'errore (simile al classico 404) in giapponese, secondo il quale il sito era visualizzabile soltanto indossando un apparecchio DC Mini.\nRemake.\nNel 2010, il regista Wolfgang Petersen inizi\u00f2 la pre-produzione di una versione live action del film. Intervistato al proposito, ha dichiarato che l'idea gli \u00e8 stata suggerita dai suoi collaboratori, e che l'opera, pur restando abbastanza fedele alle tematiche originali, avrebbe presentato diversi accostamenti con le atmosfere e le ambientazioni di \"Matrix\" Tuttavia, dopo l'uscita di \"Inception\", distribuito nel 2010 e con una premessa simile a quella di \"Paprika\", non si sono avute altre notizie del progetto di Petersen."}
{"id": "1385481", "revid": "38120", "url": "https://it.wikipedia.org/wiki?curid=1385481", "title": "Giulio De Luca", "text": "Biografia.\nNacque da Luigi De Luca, noto scultore napoletano e allievo dello scultore Stanislao Lista. Dimostr\u00f2 di possedere una propensione per le arti e per architettura in particolare. Dopo la maturit\u00e0 classica s'iscrisse alla \"Real Scuola Superiore di Architettura di Napoli\" e qui entra in contatto con il nascente idealismo fascista partecipando inizialmente ai GUF, ma prese successivamente le distanze dal Fascismo.\nNegli anni accademici diviene il pupillo di Marcello Canino, dal quale s'instaurer\u00e0 tra i due ammirazione e amicizia, sempre in questi anni De Luca partecipa alle manifestazioni GUF del quale realizzer\u00e0 alcune sculture in creta. Si laurea in architettura nel 1933 e da questo momento intraprende una prolifica carriera da architetto che esplode nella ricostruzione post-bellica. In questi anni si occupa dei padiglioni della Mostra d'Oltremare insieme a figure di spicco del razionalismo italiano come Carlo Cocchia, Luigi Piccinato, Stefania Filo Speziale e altri.\nContemporaneamente alla carriera professionale si affianca quella di collaboratore e professore, agli inizi era il collaboratore di Adriano Galli alla cattedra di \"Meccanica Razionale e Statica Grafica\" e successivamente collaboratore in \"Composizione Architettonica\" dove la cattedra appartenne ad Alberto Calza Bini, nel 1937 vinse il concorso nazionale alla cattedra di Composizione come collaboratore. De Luca esegue in quel periodo anche disegni di stampo ingegneristico come ponti o tecnologie da sviluppare nella realizzazione di edifici, cos\u00ec brevett\u00f2 anche un nuovo metodo per realizzare le fondazioni. \nCon il progressivo distacco dal fascismo, De Luca \u00e8 arrestato e deportato in Germania nel 1943.\nNel dopoguerra partecipa ai concorsi universitari per l'assegnazione di cattedre universitarie come \"Elementi di Composizione Architettonica\" e \"Architettura e Composizione Architettonica\", il suo contributo a poter riformare la facolt\u00e0 di architettura di Napoli fu notevole e i suoi seminari svolti negli anni sessanta coinvolsero numerosi docenti e allievi. Diresse l\"Istituto di Elementi di Architettura e Rilievo dei Monumenti\". In questo periodo dopo la guerra si occupa insieme a molti altri architetti della ricostruzione di Napoli insieme a Cocchia, Piccinato, Francesco Di Salvo, Luigi Cosenza, Francesco Della Sala, Stefania Filo Speziale. Anni molto prolifici sono quelli che vanno dalla ricostruzione agli anni novanta.\nProgetti.\nLe case popolari: 1945-1970.\nL'attivit\u00e0 di De Luca esplode nel secondo dopoguerra quando l'architetto partenopeo ader\u00ec all\"Associazione per l'architettura organica\" (APAO) di Bruno Zevi. I primi progetti di questa intensiva attivit\u00e0 furono gli interventi di edilizia popolare; la partecipazione a concorsi di progetto per l'edilizia \u00e8 notevole, all'incirca fino agli anni settanta.\nAlcuni dei quartieri popolari realizza da De Luca in collaborazione:\nIl Piano regolatore generale del 1972.\nDi notevole valore urbanistico \u00e8 il piano regolatore del 1972 redatto da De Luca, Franco Iossa, Corrado Beguinot e altri. Il piano regolatore generale mirava sullo studio delle nuove infrastrutture che si stavano realizzando in quel momento in citt\u00e0: le 167 di Scampia e Ponticelli, la Tangenziale di Napoli, il centro direzionale e la ricostruzione di via Marittima. Ma il punto pi\u00f9 importante \u00e8 il centro storico che metteva in risalto la riqualificazione dei quartieri storici della citt\u00e0, proteggendo anche i quartieri centrali di pi\u00f9 recente edificazione.\nIl progetto (mai realizzato) del Centro direzionale: 1975-1980.\nQuando il comune decise di costruire una nuova zona dedicata ad uffici compresa fra il carcere e la stazione di Napoli Piazza Garibaldi, il primitivo impianto del progetto (che verr\u00e0 modificato pi\u00f9 volte anche pesantemente fino all'approvazione nel 1979) fu affidato a De Luca. Esso prevedeva un impianto base come quello attuale, sotto il quale furono individuate le strade di collegamento, mentre a livello rialzato furono poste le zone pedonali; la struttura urbanistica era composta da 3/4 di edifici a piastra mentre il quarto restante da edifici alti cento metri.\nL'aspetto caratterizzante del progetto era l'individuazione di un asse verde teso a far recuperare ai passanti una dimensione \"umana\". De Luca progett\u00f2 nel nuovo Centro direzionale le torri ENEL con la collaborazione dei pi\u00f9 importanti professionisti presenti a Napoli quali Michele Capobianco, Francesco e Renato Avolio De Martino e Massimo Pica Ciamarra."}
{"id": "1385488", "revid": "1632387", "url": "https://it.wikipedia.org/wiki?curid=1385488", "title": "Candlemass (album)", "text": "Candlemass \u00e8 l'ottavo album in studio dei Candlemass, pubblicato il 3 maggio 2005. Della canzone d'apertura \"Black Dwarf\" \u00e8 stato realizzato un video."}
{"id": "1385496", "revid": "209345", "url": "https://it.wikipedia.org/wiki?curid=1385496", "title": "Atto di indipendenza della Lituania", "text": ""}
{"id": "1385500", "revid": "110157", "url": "https://it.wikipedia.org/wiki?curid=1385500", "title": "La sabbia non ricorda", "text": "La sabbia non ricorda (1963) \u00e8 un romanzo di Giorgio Scerbanenco. \nAppartiene al filone giallo che rese celebre lo scrittore come maestro italiano del genere. L'intreccio poliziesco si mescola a uno sfondo sentimentale che deriva dalla narrativa rosa pure praticata da Scerbanenco, anzi i due piani si alternano almeno alla pari nel reggere la vicenda e nel sospingerla verso una soluzione. \nIl romanzo presenta poi un'impronta psicologica evidente non solo nell'analisi della personalit\u00e0 e delle crisi dei protagonisti, ma fin nella dialettica degli interrogatori di polizia e delle strategie investigative, nell'attenzione ai pi\u00f9 piccoli dettagli espressivi e in un frequente, mutuo studiarsi dei personaggi.\nTrama.\nMichela Lor\u00e9, figlia di un alto funzionario di polizia, \u00e8 seriamente depressa per una delusione d'amore. Dopo innumerevoli tentativi falliti, il padre decide di condurla per un soggiorno ristoratore presso la villa di un amico di Latisana, il professor Sebastiano Arrighi. Nelle vicinanze viene commesso un delitto. La vittima \u00e8 Giannuzzo Masetta: un giovane siciliano da poco emigrato in Friuli e residente presso un amico, il calzolaio Giuliano Pappalettera. Il ragazzo viene trovato morto la mattina del 23 giugno, sulla spiaggia di Lignano, presso la foce del fiume Tagliamento. Vicino al cadavere, alle prime luci dell'alba, c'\u00e8 una turista tedesca, Gertrude Leuter, che in fretta e furia rif\u00e0 i bagagli e torna nel suo paese. La mattina seguente Michela, uscendo di casa, rincontra casualmente Alberto Missaglia, un suo ex divenuto nel frattempo agente della scientifica. Mentre gli si confida, i due vengono aggrediti da un giovane molto agitato a bordo di una grossa auto. \u00c8 Roberto Arrighi, figlio di Sebastiano. Ha avuto una relazione con la sorella di Giannuzzo, il quale gli chiedeva di riparare, spillandogli anche del denaro.\nRoberto \u00e8 sconvolto dall'omicidio e sta tentando la fuga, perch\u00e9 la sera stessa aveva picchiato Giannuzzo e teme di essere accusato del delitto. Sta inoltre per compromettersi con Irene Prasin, l'astuta figlia di un pregiudicato. La donna sfrutta la sua paura con il preciso intento di indurlo a fuggire e farsi successivamente sposare. Una notte Michela fa la conoscenza di Roberto e, notandone l'estrema fragilit\u00e0, lo convince a restare a casa per non destar sospetti. Poco dopo a Lignano arriva Maruzza Masetta, completamente ignara della morte del fratello. Appresa la tragica notizia, la ragazza corre dai carabinieri a denunciare Salvatore Stavardone, un piccolo malvivente al quale Giannuzzo doveva del denaro. Giuliano, che ella ha accusato di vilt\u00e0 per aver lasciato uccidere l'amico senza reagire, decide invece di farsi giustizia da solo. Intanto Alberto, dopo una breve parentesi in Jugoslavia, \u00e8 tornato a Latisana per stare vicino a Michela. Ma lei nel frattempo si \u00e8 innamorata di nuovo."}
{"id": "1385501", "revid": "117370029", "url": "https://it.wikipedia.org/wiki?curid=1385501", "title": "Enzmann", "text": "La Enzmann Automobile \u00e8 una piccola casa automobilistica svizzera attiva a Sch\u00fcpfheim, tra il 1958 e il 1968.\nL'azienda.\nNel 1953, Emil Enzmann decise di costruire, nella rimessa della propria abitazione, una carrozzeria d'auto in vetroresina, allo scopo di vestire una meccanica Volkswagen Maggiolino. La realizzazione comport\u00f2 quasi tre anni di lavoro, ma ne riusc\u00ec un prototipo talmente valido da ritenerne possibile la produzione in piccola serie.\nLa vettura venne presentata alla stampa nazionale nel settembre 1956 e, vista l'entusiastica accoglienza, si decise di esporla al Salone dell'automobile di Francoforte del 1957. La partecipazione al salone aveva l'intenti puramente divulgativi e gli ordinativi raccolti presero Enzmann totalmente alla sprovvista.\nIl costruttore-hobbista nemmeno aveva provveduto a presenziare o, almeno, ad esporre l'indirizzo dell'azienda che, peraltro, ancora non esisteva. Le lettere d'ordine vennero inviate alla segreteria del Salone, citando il nome dell'espositore ed il numero dello stand: 506. Fu cos\u00ec che Emil decise di produrre in piccola serie la vettura e di battezzarla \"Enzmann 506\".\nLa produzione ebbe inizio, nel 1958, con modalit\u00e0 strettamente artigianali e continu\u00f2 in questo modo fino alla chiusura dell'azienda nel 1968, dopo un centinaio di esemplari costruiti.\nA partire dal 1961, la Volkswagen decise di sospendere la fornitura a terzi delle meccaniche \"nude\" e la Enzmann fu costretta ad acquistare vetture complete per realizzare le proprie. Anche per questo motivo vennero approntati alcuni su meccanica DKW 3=6 Monza che, per\u00f2, non ebbero seguito produttivo.\nIl tipo \"506\" \u00e8 stato l'unico modello prodotto dalla Enzmann che ne ha realizzati circa 100 esemplari tra il 1958 al 1968, anno in cui termin\u00f2 la produzione.\nDal 2000, Karl Enzmann, figlio del fondatore ed erede degli stampi originali, ha deciso di riavviare la costruzione della \"506\", unicamente su ordinazione.\nLa 506.\nLa Enzmann 506 \u00e8 un'autovettura special di tipo barchetta su autotelaio Volkswagen Maggiolino.\nVeniva prodotta nelle versioni \"Cabriolet\" e \"Coup\u00e9\", entrambe ottenibili in allestimento \"1300\" e \"Super 1300\". La \"506 Cabriolet\" \u00e8 in effetti una carrozzeria barchetta nel cui abitacolo ci si introduce scavalcando la linea di cintura, dato che le fiancate sono sprovviste di portiere d'accesso.\nLa \"506 Coup\u00e9\" mantiene l'identico corpo vettura della \"Cabriolet\", ma l'abitacolo \u00e8 protetto da un hard-top in materiale plastico, dotato di un meccanismo ad azionamento manuale che arretra e ribalta il padiglione, allo scopo di consentire l'accesso al pilota e al passeggero, sempre scavalcando la fiancata."}
{"id": "1385506", "revid": "117271", "url": "https://it.wikipedia.org/wiki?curid=1385506", "title": "Agaricus validus", "text": ""}
{"id": "1385507", "revid": "117271", "url": "https://it.wikipedia.org/wiki?curid=1385507", "title": "Amanita cariosa", "text": ""}
{"id": "1385508", "revid": "117271", "url": "https://it.wikipedia.org/wiki?curid=1385508", "title": "Venenarius excelsus", "text": ""}
{"id": "1385509", "revid": "1632387", "url": "https://it.wikipedia.org/wiki?curid=1385509", "title": "Tales of Creation", "text": "Tales of Creation \u00e8 il quarto album in studio dei Candlemass, pubblicato nel 1989."}
{"id": "1385523", "revid": "125770564", "url": "https://it.wikipedia.org/wiki?curid=1385523", "title": "Gertrude di Helfta", "text": "Non si conoscono le origini di Gertrude, la quale fu affidata ed istruita all'et\u00e0 di 5 anni nel monastero cistercense dalla grande Matilde di Magdeburgo. Studi\u00f2 le materie del trivio e del quadrivio, legge, teologia e musica. Si narra avesse una voce celestiale. All'et\u00e0 di 26 anni, avverte la chiamata del Signore, \"L'illuminazione\" come verr\u00e0 definita in uno dei suoi scritti, che la spinge alla consacrazione a Dio. Estasi, visioni e fenomeni soprannaturali accompagnano questa decisione, oltre al sopraggiungere di malattie fisiche, che per\u00f2 temprano l'anima di Gertrude. La sua aspirazione alla vita solitaria \u00e8 impedita dalla diffusione della sua fama, che porta al convento grandi frotte di fedeli, desiderosi di attingere alla sua sapienza. Instancabile propagatrice del culto all'umanit\u00e0 di Ges\u00f9 Cristo, tradotta nell'immagine del Sacro Cuore.\nLa vita della Grande Gertrude si estingue il 17 novembre 1302 al Monastero di Helfta (Germania), all'et\u00e0 di 46 anni. \nIl culto.\nI monaci benedettini furono grandi propagatori del culto alla mistica tedesca.\nLe uniche reliquie esistenti, poich\u00e9 scampate alla distruzione del suo sepolcro durante la Riforma Luterana, si conservano a Santa Maria di Licodia, all'interno del simulacro conservato in Chiesa Madre.\nNell'iconografia la santa \u00e8 raffigurata con abiti monastici, la cocolla benedettina, tunica dalle ampie maniche usata durante le liturgie. Il volto contemplativo. Nelle mani regge il bastone pastorale e il libro della regola monastica. Sul petto \u00e8 raffigurato, all'interno di una raggiera, l'immagine del Sacro Cuore o del Bambino Redentore."}
{"id": "1385524", "revid": "14691", "url": "https://it.wikipedia.org/wiki?curid=1385524", "title": "Guerra in Algeria", "text": ""}
{"id": "1385529", "revid": "123834953", "url": "https://it.wikipedia.org/wiki?curid=1385529", "title": "Distretto governativo di M\u00fcnster", "text": "Il distretto governativo di M\u00fcnster \u00e8 uno dei cinque distretti governativi del land della Renania Settentrionale-Vestfalia, nella confederazione territoriale della Vestfalia-Lippe.\nGeografia fisica.\n\u00c8 situato nella parte settentrionale dello stato, confina con i Paesi Bassi, e conta un totale di 78 comuni.\nStoria.\nFu creato nel 1815 quando la Prussia riorganizz\u00f2 la sua amministrazione interna."}
{"id": "1385531", "revid": "729019", "url": "https://it.wikipedia.org/wiki?curid=1385531", "title": "Bryan Habana", "text": "Campione mondiale con gli \"Springbok\" nel 2007, \u00e8 al 2021 detentore del record di mete segnate in Coppa del Mondo insieme a Jonah Lomu.\nBiografia.\nNato a Johannesburg nel 1983, Bryan Habana \u00e8 figlio di Bernie Habana, in giovent\u00f9 anch'egli rugbista nel ruolo di seconda linea, impossibilitato tuttavia a giocare ad alti livelli per via dell\"'apartheid\" all'epoca vigente in Sudafrica; tifoso del club calcistico inglese del Manchester Utd., Bernie Habana diede a suo figlio i nomi di Bryan Gary in omaggio a due giocatori militanti all'epoca in tale squadra, Bryan Robson e Gary Bailey.\nFino a 12 anni dedito solo al calcio, Habana prese interesse nel rugby quando suo padre lo port\u00f2 allo stadio di Citt\u00e0 del Capo per assistere al \"match\" degli \"Springbok\" contro l' nel corso della ; inizi\u00f2 quindi a giocare a rugby nella squadra scolastica e, dopo il diploma, si iscrisse all'Universit\u00e0 di Johannesburg.\nSi mise in luce nei Golden Lions in Currie Cup, e debutt\u00f2 in Nazionale nel novembre 2004 a Twickenham contro l' bagnando l'esordio con una meta, prima ancora di disputare il suo primo incontro da professionista in Super 14 nelle file dei Bulls.\nHabana vinse il suo primo titolo di prestigio nel 2007, quando si aggiudic\u00f2 il Super 14 con i Bulls; a settembre fu incluso nella rosa dei selezionati sudafricani alla in Francia, nel corso della quale si mise in luce come miglior realizzatore: nella semifinale contro l', infatti, mise a segno due mete che portarono il totale di torneo a 8, che eguagliarono anche il primato per una singola edizione detenuto in precedenza dal solo Jonah Lomu nel corso della .\nLe prestazioni nel Super 14 e in Coppa del Mondo valsero a Bryan Habana la nomination, e la successiva vittoria, del trofeo di miglior giocatore dell'anno dell'International Rugby Board.\nNel 2009 Habana vinse il suo secondo titolo con i e, a fine anno, fu invitato a giocare nei in occasione del \"match\" di fine tour della ; in tale partita i Barbarians vinsero grazie a tre mete di Habana.\nA tale data aveva gi\u00e0 lasciato i Bulls per siglare un contratto biennale con gli Stormers.\nAlla fine della stagione di Super15 del 2013 si trasfer\u00ec in Europa al con cui, nel primo anno di permanenza, vinse la Heineken Cup e la Top14.\nNel 2015 contro gli Habana marc\u00f2 la sua quindicesima meta in Coppa del Mondo, raggiungendo quindi il neozelandese Jonah Lomu in testa alla classifica dei realizzatori nella competizione.\nAd aprile 2018 annunci\u00f2 ufficialmente il proprio ritiro."}
{"id": "1385534", "revid": "729019", "url": "https://it.wikipedia.org/wiki?curid=1385534", "title": "Vagilit\u00e0", "text": "La vagilit\u00e0 \u00e8 la capacit\u00e0 di un animale di compiere movimenti e spostamenti. \u00c8 il contrario di sessilit\u00e0.\nAlcune specie sono capaci di compiere dei grossi spostamenti e sono dunque dette altamente vagili. Un esempio \u00e8 dato dagli uccelli, che essendo in grado di volare, possono percorrere distanze considerevoli. Altre specie, invece, sono capaci di muoversi molto lentamente e sono in grado di compiere piccoli spostamenti. \u00c8 il caso per esempio degli organismi bentonici quali Echinodermi, Molluschi, Anellidi, eccetera.\nLa vagilit\u00e0 pu\u00f2 svolgere un ruolo chiave nella colonizzazione di nuovi ambienti, soprattutto insulari, e quindi nei fenomeni di speciazione."}
{"id": "1385546", "revid": "26751", "url": "https://it.wikipedia.org/wiki?curid=1385546", "title": "Vagile", "text": ""}
{"id": "1385556", "revid": "124342311", "url": "https://it.wikipedia.org/wiki?curid=1385556", "title": "Murzuch", "text": "Murzuch (italianizzazione dell', Marzuq), talora Mursuk, \u00e8 una citt\u00e0 del sud-ovest della Libia nella antica regione del Fezzan. \u00c8 il capoluogo dell'omonimo distretto.\nGeografia fisica.\nMurzuch si trova al centro della regione del Fezzan, nella oasi omonima che domina da nord la zona del deserto libico denominata deserto di Murzuch o Idehan Murzuch. La citt\u00e0 dista circa 120\u00a0km da Sabha (a nord) e circa 140\u00a0km da Ubari (a nord-ovest).\nLa citt\u00e0 \u00e8 un centro agricolo e commerciale noto per la produzione di datteri e per l'artigianato dei tappeti berberi.\nStoria.\nLa citt\u00e0 fu fondata agli inizi del XIV secolo dalla famiglia dei Wilad Muhammad, e si sviluppo intorno ad un forte di cui oggi restano le rovine. Per la sua posizione lungo le rotte trans-sahariane che portavano dal Mediterraneo al lago Ciad e al fiume Niger, fu per lunghi anni un centro carovaniero importante per il commercio di armi e di schiavi. \nTra il XVI e il XIX secolo \u00e8 stata la capitale della provincia del Fezzan. Di quel periodo conserva ancora alcuni edifici fra cui le mura perimetrali ed una moschea.\nFu detta anche la \"Parigi del Sahara\". La sua importanza venne meno con lo sviluppo dei moderni trasporti che consentivano di raggiungere i luoghi interni dell'Africa evitando il lungo e faticoso attraversamento del deserto.\nFu occupata dagli Ottomani nel 1578 e sotto il loro impero divenne il centro politicamente ed economicamente pi\u00f9 importante del Fezzan fino al XIX secolo. \nFra i primi esploratori europei a visitare la citt\u00e0, merita ricordare il tedesco Friederich Konrad Hornemann che tra il 1798 e il 1799, su incarico della African Association di Londra, esplor\u00f2 il Sahara nord-orientale. Il suo viaggio e le relative informazioni sui popoli della zona e sui lori usi e costumi furono raccolte in un diario di viaggio che venne pubblicato nel 1802 a Londra dopo la sua morte con il titolo: \"The Journal of Frederick Hornemann's Travels, from Cairo to Murzouk, the Capital of the Kingdom of Fezzan, in Africa, in the Years 1797-8\".\nNei primi anni del XIX secolo Murzuch fu punto di partenza per alcune spedizioni britanniche per l'esplorazione dell'Africa Occidentale. Da qui part\u00ec in particolare la spedizione esplorativa di Denham, Oudney e Clapperton del 1823 che port\u00f2 alla scoperta da parte degli europei del lago Chad.\nNel 1912, a seguito della vittoria italiana nella guerra italo-turca, fu ceduta insieme agli altri territori della Libia all'Italia che di fatto la occup\u00f2 solo nel 1914. Sotto il controllo italiano Murzuch perse il suo ruolo di preminenza nel Fezzan in favore di Sabha.\nIl 16 gennaio 1941, durante la seconda guerra mondiale, fu oggetto di un fallito tentativo di conquista da parte di una colonna della Francia libera proveniente dal Ciad guidata dal colonnello Philippe Leclerc de Hauteclocque."}
{"id": "1385560", "revid": "264869", "url": "https://it.wikipedia.org/wiki?curid=1385560", "title": "Alan Racing", "text": "L'Alan Racing Team \u00e8 una squadra corse automobilistiche con sede a Cologno Monzese (Milano).\nFondata nel 1995 da Alberto Locatelli con l'aiuto della moglie Angela, ha partecipato negli anni a numerosi campionati nazionali e internazionali.\nLa storia.\nIl debutto nel trofeo cadetti della Formula Junior con vetture date in gestione al team Benvissuto, vede un esordio con 2 vittorie, 2 secondi posti e 2 terzi.\nL'anno successivo il team si laurea vice campione di Formula Junior con Lorenzo Bontempelli (Trofeo Cadetti), il secondo posto tra gli Under 23 con Michele Spoldi e il secondo posto nel Campionato Italiano con Riccardo Rovini.\nIl 1997 segna l'Alan Racing come costruttore di monoposto. La \"Locatelli RT97\" vince sia il Trofeo Cadetti che il Campionato Italiano con il giovane Riccardo Rovini.\nDurante gli anni la squadra ha dato la possibilit\u00e0 di emergere a diversi piloti tra cui: Andrea Barbieri, Lorenzo Bontempelli, Enrico Garbelli, Alessandro Marelli, Fabio Pampado, Andrea Sonvico, Michele Spoldi.\nIl 2002 vede l'Alan Racing partecipare al campionato Formula Renault 1600, con la vittoria nella prima gara assoluta. Quella della prima vittoria assoluta in un campionato si ripeter\u00e0 nel 2007 con la vittoria sul circuito spagnolo di Valencia, di Salvatore Gatto nella prima gara del campionato International Formula Master.\nSempre nel 2002 la squadra prende parte al campionato di Formula Renault 2000 tricolore con Pablo Graziosi, Davide Mangeri e Giorgio Sernagiotto.\nDal 2003 al 2005 continua la partecipazione alla serie Formula Renault 2000 e l'ingaggio dei due piloti, il brasiliano Ruben Carrapatoso ed il lombardo Mauro Massironi.\nNel 2006 l'Alan Racing decide di passare ad una categoria pi\u00f9 impegnativa, prendendo parte al campionato internazionale F.3000 International Master, conquistando diversi podi con Marco Mocci.\nNel 2007 l'Alan Racing si \u00e8 presentato nel campionato Formula Masters 2007 schierando il messicano Pablo S\u00e1nchez L\u00f3pez, della Escuder\u00eca Telmex Racing, e i siciliani Giuseppe Terranova e Salvatore Gatto. Quest'ultimo lascer\u00e0 il posto al russo Daniil Move, impegnato anche nel campionato World Series Renault.\nIl campionato 2007 Formula Master, concluso con la gara di Monza nel mese di ottobre, ha visto l'Alan Racing piazzarsi al terzo posto sia nella classifica a squadre che in quella piloti, con il nord americano Pablo S\u00e1nchez L\u00f3pez.\nLa squadra corse di Cologno Monzese, nel 2007 partecipa anche al campionati italiano di Formula 3.\nNel 2009 partecipa nuovamente al campionato italiano di Formula 3, utilizzando una monoposto dotata del telaio francese Mygale, portata al primo successo in una prova di campionato il 19 luglio a Misano Adriatico."}
{"id": "1385570", "revid": "486946", "url": "https://it.wikipedia.org/wiki?curid=1385570", "title": "Juventus Siderno", "text": ""}
{"id": "1385574", "revid": "287204", "url": "https://it.wikipedia.org/wiki?curid=1385574", "title": "Lamborghini Reventon", "text": ""}
{"id": "1385576", "revid": "767487", "url": "https://it.wikipedia.org/wiki?curid=1385576", "title": "Luna Park (album)", "text": "Luna Park \u00e8 un album degli Apr\u00e8s La Classe pubblicato nel 2006 dalla On the road music factory."}
{"id": "1385579", "revid": "1543377", "url": "https://it.wikipedia.org/wiki?curid=1385579", "title": "Gyromitra esculenta", "text": "\"Gyromitra esculenta\" Fr., \"Summa vegetabilium Scandinaviae\" (Stockholm): 346 (1849).\nDescrizione della specie.\nCorpo Fruttifero.\nAlto 6\u201313\u00a0cm\nMitra.\nTondeggiante, irregolare, cerebriforme, con costolature sinuose molto irregolari, rosso-brunastro, margine aderente al cappello.\nGambo.\n10-15 \u00d7 5\u201310\u00a0cm, corto, irregolare, pi\u00f9 grosso alla base, cavo, con costolature longitudinali, biancastro con macchie rossastre, saldato alla mitra in diversi punti.\nCarne.\nFragile, elastica, biancastra, acquosa, forte odore.\nSpore.\n18-23 x 9-12\u00a0\u00b5m, ellissoidali, lisce, biguttulate, giallo-chiaro in massa.\nHabitat.\n\u00c8 un fungo saprofita, fruttifica in primavera, nei boschi di conifere vicino a ceppi o residui legnosi.\nCommestibilit\u00e0.\nLa \"G. esculenta\", come altre specie congeneri (e la Ptychoverpa bohemica) \u00e8 stata oggetto di numerose discussioni: attualmente \u00e8 stata tolta dai mercati controllati a causa di alcune pericolose intossicazioni dovute alla sua ingestione da cruda o in pasti ravvicinati. Anche dopo la cottura, l'ingestione della specie in quantit\u00e0 elevate pu\u00f2 risultare velenosa e pericolosa per la vita (ha causato la morte di molte persone, in maggioranza in nord America).\nPer tale motivo questa specie deve essere ritenuta non edibile e scartata nella maniera pi\u00f9 assoluta.\nIn molti paesi per\u00f2 \u00e8 ancora consumata abitualmente. In Finlandia ad esempio pu\u00f2 essere acquistata fresca, essiccata o in scatola. Per la versione fresca, la legge obbliga ad esporre avvertenze sulla tossicit\u00e0 e istruzioni in caso di intossicazione.\nNote.\nQuesta specie contiene un quantitativo molto elevato di \"Gyromitrina\" - intermedio volatile dell'Idrazina - che oltre a provocare intossicazioni molto gravi, \u00e8 anche un composto cancerogeno.\nOltre a quanto gi\u00e0 riportato, \u00e8 stata dimostrata la tossicit\u00e0 da accumulo di questa molecola anche con esemplari ben cotti e perfino in quelli essiccati, dato che la Gyromitrina non svanisce mai completamente dal fungo.\nSpecie simili.\nCome altre specie di Gyromitra viene pericolosamente confusa con alcune specie dei generi Helvella e Morchella, in particolare con \"Morchella rotunda\" o \"Morchella esculenta\".\nNell'ambito dello stesso genere pu\u00f2 essere confusa con:"}
{"id": "1385583", "revid": "10652", "url": "https://it.wikipedia.org/wiki?curid=1385583", "title": "Helvella esculenta", "text": ""}
{"id": "1385584", "revid": "10652", "url": "https://it.wikipedia.org/wiki?curid=1385584", "title": "Physomitra esculenta", "text": ""}
{"id": "1385585", "revid": "2039709", "url": "https://it.wikipedia.org/wiki?curid=1385585", "title": "Diego Masi", "text": "Biografia.\nSi affaccia sulla scena politica nazionale in occasione delle elezioni politiche del 1994 come esponente del Patto Segni. In precedenza era stato consigliere comunale a Milano per la Democrazia Cristiana, partito che aveva abbandonato nel 1992 per seguire Mariotto Segni. Viene eletto alla Camera nella quota proporzionale per la piccola formazione di centro. Porta avanti l'opposizione al governo Berlusconi I da posizioni di centro e successivamente \u00e8, con il Patto Segni, promotore dell'alleanza di centrosinistra dell'Ulivo. In questa veste nel 1995 viene candidato alle elezioni regionali lombarde con il sostegno di tutto il centro-sinistra, ma \u00e8 sconfitto dal candidato del centrodestra Roberto Formigoni.\nIn occasione delle elezioni politiche del 1996 viene eletto nella coalizione de L'Ulivo come esponente di Rinnovamento Italiano, con il quale il Patto Segni si era federato. Diviene capogruppo di Rinnovamento Italiano, ma nel dicembre 1996 il Patto riprende l'autonomia dal partito di Lamberto Dini: Masi, Giuseppe Bicocchi ed Elisa Pozza Tasca rimangono fedeli a Mariotto Segni.\nPer un breve periodo aderisce, nel 1998, all'Unione Democratica per la Repubblica. Insieme a Bicocchi, vot\u00f2 la sfiducia al governo Prodi I, nell'ottobre 1998, sebbene eletto nella coalizione di centro-sinistra dell'Ulivo.\nNel governo D'Alema I \u00e8 nominato sottosegretario agli Interni con delega all'immigrazione. Tuttavia dopo un anno si dimette e prende le distanze dal centrosinistra e dal governo, aderendo al Polo per le Libert\u00e0.\nLascia la politica attiva e istituzionale nel 2001.\nIn ambito imprenditoriale ha fondato nel 1972 Promotions Italia (poi ceduta al gruppo WPP), \u00e8 stato vicepresidente dell\u2019agenzia di pubblicit\u00e0 J.W. Thompson e presidente di Rmg-Connect. Ha inoltre partecipato alla fondazione di altre societ\u00e0 nel settore delle comunicazioni (PromoDigital nel 2008) e del turismo (Promoviaggi e Go Green Digital). Ha presieduto Assocom dal 2009 al 2011.\n\u00c8 inoltre attivo in campo sociale, ricoprendo l'incarico di presidente di ActionAid dal 2001 al 2007."}
{"id": "1385586", "revid": "123834928", "url": "https://it.wikipedia.org/wiki?curid=1385586", "title": "Distretto governativo di Arnsberg", "text": "Il distretto governativo di Arnsberg (ted. \"Regierungsbezirk Arnsberg\") \u00e8 uno dei cinque distretti governativi del land della Renania Settentrionale-Vestfalia, nella confederazione territoriale della Vestfalia-Lippe.\nIl capoluogo \u00e8 Arnsberg ed il centro maggiore \u00e8 Dortmund.\nGeografia fisica.\n\u00c8 situato nella parte centro-meridionale dello Stato e conta un totale di 83 comuni.\nStoria.\nFu creato nel 1815 quando la Prussia riorganizz\u00f2 la sua amministrazione interna."}
{"id": "1385600", "revid": "117271", "url": "https://it.wikipedia.org/wiki?curid=1385600", "title": "Agaricus deliciosus", "text": ""}
{"id": "1385602", "revid": "117271", "url": "https://it.wikipedia.org/wiki?curid=1385602", "title": "Agaricus lactifluus", "text": ""}
{"id": "1385604", "revid": "117271", "url": "https://it.wikipedia.org/wiki?curid=1385604", "title": "Lactifluus deliciosus", "text": ""}
{"id": "1385607", "revid": "123321846", "url": "https://it.wikipedia.org/wiki?curid=1385607", "title": "Nicola Alongi", "text": "Biografia.\nNicola Alongi, dirigente del movimento contadino prizzese dai Fasci siciliani al biennio rosso e martire socialista, nasce a Prizzi il 22 gennaio 1863.\nEntra nell'agone politico e sindacale nel 1893 seguendo il leader del Fascio di Corleone Bernardino Verro e partecipando alla costituzione del Fascio di Prizzi assieme a Giuseppe Mar\u00f2. Ma \u00e8 alla ripresa delle lotte contadine d'inizio Novecento, in occasione dello sciopero agrario del 1901, che egli assume la direzione del movimento.\nAll'impegno politico unisce quello intellettuale leggendo da contadino appena alfabetizzato i classici del socialismo e diventando corrispondente locale di diversi giornali stampati a Palermo, da \"La Battaglia\" a \"Il Germe, L'Avanguardia sindacale, L'Avanguardia proletaria, La Riscossa Socialista, La Dittatura del Proletariato\".\n&lt;br&gt;Nel primo dopoguerra realizza sul campo assieme a Giovanni Orcel, segretario della Camera del Lavoro di Palermo quell'unit\u00e0 di classe fra operai e contadini teorizzata da Antonio Gramsci.\nLa mafia agraria locale e i suoi padrini politici cercano di fermarlo con le minacce e con l'uccisione del suo collaboratore Giuseppe Rumore. Ma quell'uomo di grande fede e coraggio, che aveva chiamato tre dei suoi figli \"Idea\", \"Libero pensiero\" e \"Ribelle\", decidono di eliminarlo uccidendolo il 29 febbraio 1920.\n&lt;br&gt;Quell'eroe della Sicilia contadina non venne dimenticato: nel secondo dopoguerra le masse contadine prizzesi guidate da Antonio Leone ne seguirono l'esempio lottando strenuamente per l'applicazione dei decreti Gullo e per l'attuazione della Riforma agraria. Alla fine degli anni sessanta diviene l'icona politica delle nuove generazione della sinistra tradizionale e nuova. Mancava solo un libro che ne raccontasse le lotte: a fine secolo l'amministrazione comunale ha promosso la pubblicazione di un saggio biografico dello storico Giuseppe Carlo Marino."}
{"id": "1385608", "revid": "292162", "url": "https://it.wikipedia.org/wiki?curid=1385608", "title": "Lago Santa Rosalia", "text": "Il lago Santa Rosalia \u00e8 un bacino artificiale della Sicilia. \u00c8 ubicato in una cava tra i Monti Iblei in provincia di Ragusa. \nIl lago \u00e8 formato dalle acque del fiume Irminio il cui corso \u00e8 stato sbarrato da una diga per creare un bacino artificiale a scopo irriguo.\nSi trova in un contesto naturalistico di grande suggestione con sponde che sono molto frastagliate all'interno di un'area boschiva.\nVi nidificano numerose specie di uccelli tra cui il corvo imperiale (\"Corvus corax\"), il gheppio (\"Falco tinnunculus\") e il nibbio reale (\"Milvus milvus\").\n\u00c8 raggiungibile dalla strada statale 194 che da Ragusa conduce a Giarratana."}
{"id": "1385610", "revid": "21880", "url": "https://it.wikipedia.org/wiki?curid=1385610", "title": "Lucertola campestre", "text": ""}
{"id": "1385615", "revid": "2008491", "url": "https://it.wikipedia.org/wiki?curid=1385615", "title": "Tutto l'amore che mi manca", "text": "Tutto l'amore che mi manca \u00e8 un album di Nada pubblicato nel 2004 dalla On The Road Music Factory.\nIl disco \u00e8 prodotto da John Parish ed . Contiene collaborazioni con Cesare Basile e Howe Gelb."}
{"id": "1385616", "revid": "123834978", "url": "https://it.wikipedia.org/wiki?curid=1385616", "title": "Distretto governativo di Detmold", "text": "Il distretto governativo di Detmold \u00e8 uno dei cinque distretti governativi del land della Renania Settentrionale-Vestfalia, nella confederazione territoriale della Vestfalia-Lippe.\nIl capoluogo \u00e8 Detmold ed il centro maggiore \u00e8 Bielefeld.\nGeografia fisica.\n\u00c8 situato nella parte nord-est dello stato, e conta un totale di 70 comuni.\nStoria.\nL'80% del territorio apparteneva alla provincia vestfalica prussiana, che successivamente costitu\u00ec il distretto di Minden. Il distretto attuale fu creato il 2 giugno 1947, cambiando il nome da \"Minden-Lippe\" a quello di \"Detmold\".\nSuddivisione.\nCitt\u00e0 indipendenti (\"Kreisfreie St\u00e4dte\")\nCircondari rurali (\"Kreise\")"}
{"id": "1385621", "revid": "729019", "url": "https://it.wikipedia.org/wiki?curid=1385621", "title": "Agust\u00edn Pichot", "text": "Dal 2016 \u00e8 vicepresidente di World Rugby.\nBiografia.\nNipote di un ex rugbista dell'Obras Sanitarias, poi divenuto arbitro di rugby, Pichot fu indirizzato dallo zio al Club Atl\u00e9tico de San Isidro in quanto l'Obras Sanitarias non aveva sezione giovanile; nel 1992 esord\u00ec in prima squadra e nel 1996 vinse il suo primo titolo, il Nacional de Clubes.\nIl 10 marzo 1997 firm\u00f2 il suo primo contratto professionistico, con gli inglesi del Richmond.\nA tale data vantava gi\u00e0 7 incontri con la Nazionale argentina, con la quale aveva esordito nel 1995 a Brisbane contro l' e disputato il Sudamericano di quell'anno, oltre a essere stato incluso, con un solo incontro all'attivo, nella rosa per la in Sudafrica nella quale tuttavia non fu mai impiegato.\nScese in campo, invece, in tutti i cinque incontri in cui fu impegnata l' nel corso della , che vide i \"Pumas\" giungere fino ai quarti di finale; il 1999 fu anche l'anno in cui Agust\u00edn si trasfer\u00ec al Bristol, in cui rimase quattro stagioni; nel periodo trascorso in tale club giunse anche il primo di diversi inviti nei Barbarians: fu nel 2000, in occasione di un \"match\" contro il ; a tutt'oggi Pichot \u00e8 l'argentino con pi\u00f9 selezioni nel prestigioso club a inviti.\nOramai elemento stabile della Nazionale, prese parte alla , nella quale fu designato capitano, e dalla stagione successiva milit\u00f2 nei parigini dello Stade fran\u00e7ais, con cui si laure\u00f2 campione di Francia due volte, nel 2004 e nel 2007, oltre che a giungere alla finale di Heineken Cup 2004-05, persa contro il Tolosa.\nRaggiunse il suo massimo risultato sportivo con l' nella che si disput\u00f2 proprio in Francia: in campo nell'incontro inaugurale, dove i \"Pumas\" batterono a sorpresa proprio la selezione padrona di casa, Pichot capitan\u00f2 la squadra fino alla finale di consolazione, di nuovo giocata, e vinta, contro i francesi, per un terzo posto finale che costituisce il massimo risultato della formazione sudamericana nella competizione mondiale.\nDopo il torneo Agust\u00edn annunci\u00f2 il suo ritiro dall'attivit\u00e0 internazionale.\nCon 72 incontri (pi\u00f9 uno contro un XV internazionale non riconosciuto come \"test match\") Pichot \u00e8 a tutto il 2009 il quinto argentino per presenze internazionali con la Nazionale del suo Paese, dopo Lisandro Arbizu (87), Rolando Mart\u00edn (86), Pedro Sporleder (77) e Federico M\u00e9ndez (76).\nTrasferitosi in Pro D2 al Racing M\u00e9tro 92 nella stagione 2007-08, torn\u00f2 allo Stade fran\u00e7ais nella stagione successiva, la sua ultima: il 28 giugno 2009 ha annunciato il suo ritiro definitivo, per celebrare il quale si \u00e8 tenuta sul campo del Club Atl\u00e9tico de San Isidro una partita tra ex compagni e vecchi giocatori della Nazionale argentina."}
{"id": "1385622", "revid": "78273", "url": "https://it.wikipedia.org/wiki?curid=1385622", "title": "San Danette", "text": ""}
{"id": "1385624", "revid": "93556", "url": "https://it.wikipedia.org/wiki?curid=1385624", "title": "Mola ramsayi", "text": "Il pesce luna meridionale (\"Mola ramsayi\" (Giglioli, 1883)) \u00e8 una specie di pesce pelagico appartenente alla famiglia Molidae diffusa in acque temperate dell'emisfero meridionale.\nDescrizione.\nDi aspetto molto simile a \"Mola mola\", pu\u00f2 raggiungere i 3,3 m di lunghezza. La colorazione \u00e8 chiara nella parte inferiore del corpo, mentre nella parte superiore \u00e8 pi\u00f9 scura.\nDieta.\nSi nutre prevalentemente di meduse, ma si ciba anche di alghe, molluschi, plancton, salpe e ofiure.\nDistribuzione.\nQuesta specie \u00e8 riscontrabile in acque pelagiche temperate nel Pacifico meridionale principalmente in Australia, Nuova Zelanda e Cile; e nell'Atlantico meridionale in prossimit\u00e0 del Sudafrica."}
{"id": "1385626", "revid": "203461", "url": "https://it.wikipedia.org/wiki?curid=1385626", "title": "Crittologo", "text": ""}
{"id": "1385632", "revid": "1543377", "url": "https://it.wikipedia.org/wiki?curid=1385632", "title": "Mirzam", "text": "Mirzam (\u03b2 CMa / \u03b2 Canis Majoris / Beta Canis Majoris, conosciuta anche come Murzim, al-Murzim) \u00e8 la quarta stella per luminosit\u00e0 della costellazione del Cane Maggiore, dopo Sirio, Adhara e Wezen. Deriva il suo nome dall'espressione araba \u0645\u0631\u0632\u0645, che significa \"l'araldo\". Si suppone che tale nome derivi dal fatto che Mirzam, sorgendo poco prima di Sirio, ne annunci in qualche modo la comparsa. Brilla alla magnitudine apparente di 1,98, il che ne fa la quarantatreesima stella pi\u00f9 luminosa dell'intera volta celeste.\nOsservazione.\nBayer ha di regola assegnato le lettere greche alle stelle in ordine di luminosit\u00e0 all'interno della costellazione. Tuttavia ci sono molte eccezioni. Una di queste \u00e8 rappresentata proprio dalle stelle della costellazione del Cane Maggiore, dove le lettere sono state assegnate per la posizione delle stelle e non per la loro luminosit\u00e0. Cos\u00ec a Mirzam e a Muliphein sono state assegnate le lettere \u03b2 e \u03b3, non per la loro luminosit\u00e0 apparente, ma perch\u00e9 si trovano nella parte anteriore del Cane (cio\u00e8 pi\u00f9 a nord), mentre Adhara e Wezen, pur essendo pi\u00f9 luminose delle prime due, hanno ricevuto rispettivamente le lettere \u03b5 e \u03b4 a causa della loro posizione nella parte posteriore del Cane (cio\u00e8 pi\u00f9 a sud).\nPosta in coincidenza con le zampe anteriori del Cane, nella parte nord-ovest della costellazione, Mirzam ha una declinazione di -17\u00b0. Ci\u00f2 significa che, pur essendo una stella dell'emisfero australe, \u00e8 abbastanza vicina all'equatore celeste da essere visibile anche in buona parte dell'emisfero boreale: sono escluse solo le estreme regioni settentrionali della Russia, del Canada e della Groenlandia. Tuttavia essa apparir\u00e0 molto bassa all'orizzonte nel nord Europa, in Islanda e in Canada. Appare circumpolare solo nelle regioni antartiche.\nCaratteristiche fisiche.\nSebbene Mirzam appaia meno luminosa della vicina Sirio, ci\u00f2 \u00e8 dovuto solo alla notevole distanza di Mirzam e alla relativa vicinanza di Sirio: Mirzam infatti dista 500 anni luce dal Sistema solare. Questo significa che \u00e8 intrinsecamente molto luminosa, 28.100 volte pi\u00f9 luminosa del nostro Sole, cio\u00e8 circa 1.250 volte pi\u00f9 luminosa di Sirio. Questa notevole luminosit\u00e0 deriva da due fattori: il primo \u00e8 una temperatura superficiale molto elevata: circa 25.000 K, il che le conferisce un colore blu e fa s\u00ec che sia stata assegnata alla classe spettrale B1; il secondo \u00e8 la sua notevole dimensione: infatti essa ha un raggio che \u00e8 circa 10 volte quello del Sole (10,5 \u00b1 2,5 R\u2299).\nLa velocit\u00e0 di rotazione di Mirzam all'equatore \u00e8 31 \u00b1 5\u00a0km/s, molto maggiore di quella del Sole, che \u00e8 appena 2\u00a0km/s. Tuttavia, la circonferenza molto maggiore di Mirzam determina un periodo orbitale comparabile con quello solare: 18 \u00b1 3,3 giorni contro i circa 29 del Sole.\nMirzam \u00e8 stata assegnata alle classi di Yakes III e II, cio\u00e8 si troverebbe a met\u00e0 strada fra la classe delle giganti e quella delle giganti brillanti. In realt\u00e0 i suoi parametri sembrano maggiormente compatibili con quelli di una stella subgigante. La temperatura, la luminosit\u00e0 e la teoria dell'evoluzione stellare indicano che la massa di Mirzam sia 13-14 volte quella solare (13,5 \u00b1 0,5 M\u2299).\nCon una et\u00e0 stimata di 12,5 milioni di anni, Mirzam ha da poco esaurito o sta per esaurire l'idrogeno presente nel suo nucleo e ha intrapreso il cammino che la porter\u00e0 a diventare una supergigante. Una conferma che si trovi in questo stato evolutivo deriva dal fatto che essa appartiene alla classe delle variabili Beta Cephei, classe chiamata anche delle variabili Beta Canis Majoris proprio a causa dell'appartenenza di Mirzam a questa classe.\nVariabilit\u00e0.\nL'aspetto pi\u00f9 studiato di Mirzam \u00e8 forse la sua variabilit\u00e0. Essa infatti \u00e8 la variabile Beta Cephei con la pi\u00f9 alta luminosit\u00e0 apparente. Le variabili di questo tipo appartengono alle prime sottoclassi della classe spettrale B e hanno masse comprese tra le 9 e le 17 M\u2299. Esse cambiano luminosit\u00e0 da 0,01 a 0,3 magnitudini in periodi di poche ore. La loro variabilit\u00e0 \u00e8 un segno di un avanzato stato di evoluzione, corrispondente pi\u00f9 o meno all'esaurimento dell'idrogeno nel loro nucleo.\nMirzam ha tre distinti periodi di variazione e, bench\u00e9 non siano stati ancora osservati, si sospetta ne esistano altri. Il primo periodo \u00e8 lungo 6,03 ore e ha una ampiezza di 4,4 millesimi di magnitudine; il secondo periodo \u00e8 lungo 6 ore e ha una ampiezza di 21 millesimi di magnitudine; infine il terzo periodo \u00e8 lungo 5,73 ore e ha una ampiezza di 3 millesimi di magnitudine. I periodi sembrano variare leggermente nel tempo: per esempio ci sono indicazioni che il primo periodo si stia lentamente allungando e che il secondo si stia lentamente accorciando. Le tre variazioni battono contemporaneamente l'una contro l'altra come la corda di una chitarra scordata.\nLe variazioni di luminosit\u00e0 sono determinate dalle pulsazioni della stella che si espande e si contrae ritmicamente. Questa instabilit\u00e0 \u00e8 originata dal fatto che il nucleo stellare, non pi\u00f9 sufficientemente sostenuto dalla fusione nucleare dell'idrogeno, sta lentamente collassando, modificando la densit\u00e0 e temperatura degli strati superiori della stella.\nGas interstellare.\nUn altro aspetto interessante di Mirzam \u00e8 la sua posizione all'interno della Bolla Locale, la regione particolarmente povera di mezzo interstellare all'interno della quale si trova il Sole. Infatti la Bolla si prolunga nella direzione di Mirzam con un tunnel lungo circa 300\u00a0pc e largo circa 50\u00a0pc. Ci\u00f2 rende lo studio della radiazione proveniente da Mirzam particolarmente adatto allo studio dello stato di ionizzazione delle nubi di gas che si trovano entro la Bolla Locale.\nDalle osservazioni della radiazione di Mirzam, gli studiosi hanno dedotto l'esistenza di due nuvole di gas principali, chiamate C e D, in cui l'idrogeno \u00e8 molto ionizzato. La percentuale dell'idrogeno ionizzato su quello totale \u00e8 spiegabile solo con collisioni ad alta velocit\u00e0 e temperatura (20.000 K) dei gas all'interno delle nubi. Tuttavia la velocit\u00e0 attuale del gas \u00e8 circa la met\u00e0 di quella che la sua ionizzazione richiederebbe. Una spiegazione possibile \u00e8 che il gas si stia attualmente raffreddando e ricombinando dopo essere stato accelerato e ionizzato da qualche evento molto violento. Se ci\u00f2 fosse vero, potrebbe risultare in una conferma del fatto che la Bolla Locale si sia formata in seguito all'esplosione di una o pi\u00f9 supernovae. Infatti esse creano bolle di gas molto caldo in rapida espansione che collidono con il mezzo interstellare circostante, comprimendolo in formazioni a forma di guscio.\nTuttavia se le due nuvole di gas dovessero rivelarsi essere poste molto vicine a Mirzam e a Adhara, la ionizzazione potrebbe essere semplicemente l'effetto del vento stellare prodotto da queste due stelle."}
{"id": "1385647", "revid": "22356", "url": "https://it.wikipedia.org/wiki?curid=1385647", "title": "Apatotheria", "text": "Gli apatoteri (Apatotheria) sono un piccolo gruppo di mammiferi noti esclusivamente allo stato fossile, vissuti in Nordamerica e in Europa nell'Eocene e nell'Oligocene (tra 50 e 30 milioni di anni fa).\nFalsi scoiattoli.\nDall'aspetto vagamente simile a quello degli scoiattoli, questi piccoli animali (lunghezza media 13-16 centimetri) sono conosciuti soprattutto per i loro strani crani, dotati di incisivi enormi. Alcune forme, come \"Sinclairella\", portarono all'estremo questa specializzazione. In ogni caso, nonostante la forma del cranio e del corpo ricordino a prima vista i roditori, gli apatoteri (il cui nome significa \"bestie ingannevoli\") non sono affatto imparentati con topi e scoiattoli, ma fanno parte di una primitiva radiazione di mammiferi che si svilupp\u00f2 subito dopo la scomparsa dei dinosauri; questi mammiferi arcaici, noti come cimolesti, comprendono una moltitudine di forme disparate, ma accomunate da alcune caratteristiche delle zampe e del cranio. \nEvoluzione convergente.\nGli apatoteri, di abitudini arboricole, sembrerebbero essere stati specializzati in una dieta a base di insetti: gli enormi incisivi, in questo caso, sarebbero serviti per frantumare i duri gusci chitinosi dei coleotteri e di invertebrati simili. Un'altra caratteristica, ben visibile negli scheletri ottimamente conservati del genere \"Heterohyus\" provenienti dal giacimento di Messel, \u00e8 l'estremo allungamento del secondo e terzo dito della mano. Questa particolarit\u00e0, in un fenomeno di convergenza evolutiva, si riscontra in due mammiferi attuali, non imparentati fra di loro: l'aye-aye (\"Daubentonia madagascariensis\") e un particolare tipo di possum australiano. Questi due mammiferi, anch'essi dotati di incisivi allungatissimi, hanno una dieta a base di insetti e utilizzano le loro dita allungate per estrarre le larve dalle cavit\u00e0 degli alberi. Gli apatoteri, con tutta probabilit\u00e0, utilizzavano allo stesso modo le particolarissime strutture. Questi animali si estinsero all'inizio dell'Oligocene, probabilmente soccombendo alla competizione messa in atto dai roditori evoluti. \nTassonomia.\nDi seguito \u00e8 riportato un cladogramma modificato da https://www.mv.helsinki.fi/home/mhaaramo/metazoa/deuterostoma/chordata/synapsida/eutheria/cimolesta/apatotheria.html:\n \u2020Apatotheria \n `--o \u2020Apatemyidae \n |--o \u2020\"Unuchinia\" \n | |-- \u2020\"U. asaphes\" \n | |-- \u2020\"U. diaphanes\" \n | `-- \u2020\"U. dysmathes\" \n `--o \u2020Apatemyinae \n |?- \u2020\"Eochiromys landenensis\" \n |?- \u2020\"Carcinella sigei\"\n |?- \u2020\"Frugivastodon cristatus\" \n |?-o \u2020\"Heterohyus\" \n | |-- \u2020\"H. henfelderi\"\n | `-- \u2020\"H. nanus\"\n |?- \u2020\"Sinclairella dakotensis\" \n |-- \u2020\"Jepsenella praepropera\" \n `--o \u2020Apatemyini\n |--o \u2020\"Labidolemur\" \n | |-- \u2020\"L. major\"\n | |-- \u2020\"L. kayi\" \n | |-- \u2020\"L. serus\" \n | `-- \u2020\"L. soricoides\" \n `--o \u2020\"Apatemys\"\n |-- \u2020\"A. bellulus\"\n |-- \u2020\"A. bellus\" \n |-- \u2020\"A. rodens\" \n |-- \u2020\"A. chardini\" \n |-- \u2020\"A. downsi\" \n |-- \u2020\"A. hendryi\" \n `-- \u2020\"A. uintensis\""}
{"id": "1385655", "revid": "254059", "url": "https://it.wikipedia.org/wiki?curid=1385655", "title": "Borromeo", "text": "I Borromeo, originari di San Miniato in Toscana, sono un'importante famiglia della nobilt\u00e0 milanese, che per secoli ebbe forte influenza sulla citt\u00e0 di Milano e sulle zone del Lago Maggiore, il cosiddetto \"Stato Borromeo\". Tramite il matrimonio di Giberto Borromeo con Maddalena di Brandeburgo, vantano la discendenza di Federico II di Svevia e, tramite Ersilia Farnese, di Papa Paolo III.\nTra i membri pi\u00f9 noti della casata si possono ricordare il cardinale Carlo Borromeo, venerato come santo dalla Chiesa cattolica, e il cardinale Federico Borromeo, immortalato da Alessandro Manzoni nel romanzo \"I promessi sposi\".\nStoria.\nOrigini.\nLe notizie relative alla famiglia risalgono alla fine del XIII secolo. Originari dei dintorni di Roma, si trasferirono a San Miniato al Tedesco (nell'attuale provincia di Pisa), dove presero il nome di 'Buon Romei', come erano chiamati tutti coloro che provenivano dalla Citt\u00e0, nonostante non fossero pellegrini. La fortuna economica arride subito alla famiglia e, grazie a un'accorta politica matrimoniale (Filippo Buonromei spos\u00f2 infatti Talda, sorella di Beatrice di Tenda, moglie di Facino Cane e, in seguito, di Filippo Maria Visconti) si conquistarono l'appoggio della potente famiglia viscontea.\nXIV secolo.\nA causa delle lotte tra Firenze e i presidi ghibellini in Toscana, intorno agli anni '60-'70 del Trecento, i Borromeo si trasferirono a Milano e a Padova, per gestire l'attivit\u00e0 economica prevalente, quella di banchieri. A Padova si celebrano le nozze tra Margherita Borromeo e Giacomo Vitaliani, ricco esponente della famiglia Vitaliani che vantava, bench\u00e9 senza prove storicamente accettabili, la discendenza da santa Giustina di Padova, la santa martirizzata sotto Diocleziano nel 303. Alla morte di Giacomo, che aveva sperperato il patrimonio di famiglia, il figlio Vitaliano Vitaliani sar\u00e0 adottato dallo zio materno, Giovanni Borromeo, privo di figli, con l'obbligo di assumerne il cognome. Vitaliano divenne cos\u00ec il capostipite della famosa famiglia milanese, con il nome di Vitaliano I.\n\"Stato Borromeo\".\nL'insieme delle terre appartenute al re dei Longobardi Desiderio, indi all'imperatore Federico Barbarossa, situate intorno al lago Maggiore, costituirono, tra il XIV e XV secolo, lo \"Stato Borromeo\", vasto pi\u00f9 di mille chilometri quadrati, con Arona ed Angera sedi del Conte e Marchese.\nEra ripartito in dieci podesterie: Mergozzo, Omegna, Vogogna, Val Vigezzo, Cannobio, Intra, Laveno, Lesa, Angera e Arona. Il podest\u00e0 di Arona era il delegato comitale anche per le funzioni giurisdizionali, dato che le propriet\u00e0 borromaiche non dipendevano dalla giustizia ordinaria di Novara e di Milano. Il territorio, che era stato affidato in comodato dal Barbarossa e poi da Federico II a feudatari locali, era scarsamente popolato, ma permetteva da parte del signore il controllo della navigazione lacustre e l'introito daziario che veniva incamerato ad Arona.\nCollocato al limite nord-occidentale del ducato di Milano e confinante con la Svizzera, conquist\u00f2 un determinante ruolo strategico per il gran numero di siti fortificati, la disponibilit\u00e0 di un esercito locale, il sostegno dell'aristocrazia del posto. Il vasto feudo ebbe una lunga vita e solo l'occupazione napoleonica nel 1797 riusc\u00ec a smantellarlo. I Borromeo, per\u00f2, conservarono il patrimonio immobiliare.\nAscesa.\nVitaliano continu\u00f2 i commerci dello zio aprendo due nuove filiali della banca a Burgos e a Barcellona e nel 1416 acquist\u00f2 la cittadinanza milanese venendo creato nel 1418 tesoriere del ducato di Milano.\nVitaliano I Borromeo inoltre nel 1432, fortific\u00f2 il suo palazzo fuori citt\u00e0 (l'attuale castello di Peschiera Borromeo) e tra il 1439 e il 1440, gli furono concessi dal Duca di Milano, Filippo Maria Visconti vari feudi, tra cui quello di Arona sul Lago Maggiore, sul quale, nel 1445, gli venne concesso il titolo di \"Conte\". \nSi guadagn\u00f2 poi anche il favore di Francesco Sforza, che gli don\u00f2 altri feudi tra cui quello di Angera nel 1449.\nXV secolo.\nDa Vitaliano I discesero altri grandi personaggi della famiglia.\nGiovanni I \"Il Giusto\" (1439-1495), fu vincitore a Crevoladossola di Svizzeri e Vallesani nella battaglia presso il ponte di Crevola il 28 aprile 1487.\nXVI secolo.\nSi ricordano poi i tre figli di Giovanni I: Lancillotto Borromeo (m. 1513), senatore di Luigi XII di Francia, e Ludovico I (m. 1527), che nel castello della Vitaliana, da lui realizzato, resistette all'assalto degli Sforza, e Giberto I, anche lui altro dignitario del Re francese.\nDei figli di Ludovico, Camillo I Borromeo (m. 1549), fu governatore di Como e poi di Pavia.\nDei figli di Camillo I Borromeo, Giovanni Battista I Borromeo fu \"Signore di Cannobio\" e spos\u00f2 Giulia Sanseverino.\nFigli di Federico I furono: Giberto II Borromeo (m. 1558), governatore del Lago Maggiore, e Giulio Cesare I (1517-1572).\nDi Giberto II furono figli san Carlo Borromeo e Federico II Borromeo (m. 1562).\nXVII secolo.\nDei figli di Giulio Cesare I, vi furono Renato I Borromeo (m. 1608), e il cardinale Federigo Borromeo (Federigo III), uomo di chiesa di manzoniana memoria che resse le sorti di Milano e ne impront\u00f2 la vita politica e culturale, ribadendo l'opera del cugino Carlo.\nTra i figli di Renato I ed Ersilia Farnese vi furono Giulio Cesare II Borromeo (m. 1638), valido uomo di guerra, e Carlo III Borromeo (1586-1652), che fu il primo ideatore dei lavori di trasformazione dell'Isola Bella sul Lago Maggiore.\nTra i figli di Giulio Cesare II, da ricordare il cardinale Federico IV Borromeo (1617-1673).\nGli eredi di Carlo III furono il cardinale Giberto Borromeo (Giberto III Borromeo, 1615-1672), Renato II Borromeo (m. 1685), marito di Giulia Arese (da cui il duplice cognome Borromeo-Arese), e Vitaliano VI Borromeo (m. 1690), quest'ultimo artefice delle maggiori trasformazioni dell'Isola Bella.\nXVIII secolo.\nTra i figli di Renato II e Giulia Arese vi furono Carlo IV Borromeo (o Borromeo-Arese) (m. 1734), che divenne \"Vicer\u00e9 di Napoli\", e spos\u00f2 due parenti di Pontefici; poi Giberto IV Borromeo (1671-1740), cardinale e vescovo-conte di Novara.\nTra i figli di Carlo IV vi furono Giovanni Benedetto Borromeo (m. 1744), marito di Clelia Grillo, Federico VI (m. 1779).\nTra i figli di Giovanni Benedetto si ricordano Renato III (m. 1788), Francesco IV (m. 1775) ed il cardinale Vitaliano Borromeo (1720-1793).\nXIX secolo.\nTra i figli di Renato III vi furono Giberto V (m. 1837), ultimo feudatario con la moglie Contessa Cusani, dopo l'occupazione francese.\nTra i figli di Giberto V, vi furono il cardinale Renato V, Vitaliano VIII (m. 1874), letterato e uomo di cultura, e noto anche per le sue attivit\u00e0 patriottiche. A quest'ultimo Borromeo si devono altre innovazioni nel palazzo dell'Isola Bella.\nTra i figli di Vitaliano VIII vi furono il cardinale Edoardo Borromeo, Giberto VI Borromeo (m. 1844), Guido Borromeo (1818-1890), senatore del Regno d'Italia, Emilio Borromeo.\nGiberto VII Borromeo (1859-1941), la cui consorte era Rosanna Leonardi, ricevette la nomina di I Principe di Angera dal re Vittorio Emanuele III di Savoia con Regio Decreto \"motu proprio\" del 21-12-1916 e Regie Patenti (1-03-1917).\nEpoca recente.\nNei tempi odierni la famiglia era rappresentata da Giberto Borromeo Arese, deceduto il 16 febbraio 2015. A succedergli \u00e8 il primogenito Vitaliano Borromeo Arese..\nNel 2004 Lavinia Borromeo ha sposato John Elkann, figlio di Alain Elkann e Margherita Agnelli; Beatrice Borromeo, giornalista politica italiana, \u00e8 la moglie di Pierre Casiraghi, figlio della principessa Carolina di Monaco; Matilde Borromeo \u00e8 coniugata con Antonius zu F\u00fcrstenberg.\nConti di Arona (1445-1613).\n\"Confluito nei titoli dei Marchesi d'Angera\"\nAlbero genealogico.\nSintesi genealogica nelle linee maschili della famiglia Borromeo.\nSimbologia e araldica.\nSimbologia dello stemma.\nLo stemma dei Borromeo \u00e8 alquanto complesso, per la riunione in esso di molti simboli.\nIl pi\u00f9 noto \u00e8 il motto Humilitas, che sovrasta lo stemma e che stava a sottolineare la piet\u00e0 e la religiosit\u00e0 della famiglia di Carlo Borromeo e di Federico Borromeo, clan molto legato alla Controriforma e spesso imparentato con vari pontefici. Questa scritta, in caratteri gotici rigidamente verticali, sottintende l'umilt\u00e0 dinanzi a Dio e alle virt\u00f9;\nIl dromedario prostrato \u00e8 un altro simbolo ricorrente, sul cui dorso si erge un cimiero piumato. Questo fu uno dei primi emblemi di famiglia, introdotto da Vitaliano I Borromeo in ricordo ed in omaggio dello zio materno Giovanni Borromeo: rappresenta infatti la pazienza e la devozione;\nL'unicorno (o liocorno), invece, era legato alla forza politica della famiglia: esso era il segno del grande valore di Vitaliano I, quale gli era stato riconosciuto da Filippo Maria Visconti, duca di Milano: infatti esso spesso si rivolge verso il Biscione visconteo;\nIl morso rappresenta una forza data dalla fermezza, in grado di bloccare la violenza brutale: esso venne introdotto in memoria della forza militare mostrata da Giovanni I Borromeo che, nel 1487, ferm\u00f2 Svizzeri e i Vallesani al ponte di Crevola presso Domodossola (battaglia di Crevola).\nIl cedro, in basso allo stemma, rappresenta la bellezza e la particolarit\u00e0 della flora che cresce rigogliosa nei possedimenti dei Borromeo. Inoltre, in araldica, esso \u00e8 simbolo di piet\u00e0 e misericordia, ed era ritenuto simbolo di immortalit\u00e0 per la stirpe di chi lo portava nel proprio blasone;\nInfine, il simbolo formato dai tre cerchi, interconnessi in maniera tale che, spezzando uno dei tre, anche gli altri due si separano; questi anelli borromei (ornati da un diamantino) sono presenti nel Palazzo Borromeo d\u2019Adda di Milano, e all\u2019Isola Bella nella dimora dei Borromeo. Il simbolo rappresenta l'unione delle tre potenti famiglie lombarde (Visconti, Sforza, Borromeo) e tra l'altro anche la Trinit\u00e0 cristiana. Per i fisici nucleari indica - nel contesto dei nuclei esotici - quei sistemi legati, come l'elio-6 o il litio-11, formati da tre sottosistemi i quali, presi a due a due, non formerebbero un legame stabile. Questo tipo di nuclei vengono detti \"Borromeani\"."}
{"id": "1385664", "revid": "767487", "url": "https://it.wikipedia.org/wiki?curid=1385664", "title": "Reb Beach", "text": "Richard Earl Beach inizi\u00f2 dal principio a collaborare con noti artisti come session man, prima di ottenere il successo globale come musicista affermato. Beach infatti aveva registrato dischi con svariati artisti come Roger Daltrey, Bob Dylan, Fiona, Howard Jones, Chaka Khan, Bee Gees, oltre ad apparire nel disco \"Love Is for Suckers\" dei Twisted Sister. Il chitarrista conquist\u00f2 il vero e proprio successo con i Winger, poi nella band di Alice Cooper e successivamente con i Dokken, Whitesnake e Night Ranger. Il suo stile \u00e8 ispirato principalmente da Eddie Van Halen e dalla musica fusion. Attualmente \u00e8 in forza negli Whitesnake e nei riformati Winger.\nBiografia.\nGli inizi.\nInfluenzato dai mostri sacri del rock anni 70, Reb trascorse la sua adolescenza suonando Aerosmith, Sammy Hagar e Ronnie Montrose. Ma fu Steve Morse, poi membro dei Dixie Dregs, che pi\u00f9 di tutti influenz\u00f2 il giovane Reb. La complessit\u00e0 e la velocit\u00e0 dei Dixie Dregs erano una sfida in confronto al rock con forti tinte blues su cui si basavano gran parte degli artisti negli anni settanta. Dopo un paio di stagioni alla School of Music di Berkeley, California, Reb cap\u00ec che le lezioni convenzionali non facevano per lui. Quindi egli inizi\u00f2 a registrare alcuni dei suoi brani su un registratore; questi erano una mistura di musica jazz e rock chiamata \"fusion\". Dopo aver vinto il contest come \"Miglior chitarrista dell'anno\" con una di queste registrazioni, Reb si spost\u00f2 a New York alla ricerca del successo. Dopo neanche un anno, divenne un musicista molto richiesto e collabor\u00f2 con artisti come Eric Clapton, Bob Dylan, Roger Daltrey, Chaka Khan, Howard Jones e Twisted Sister.\nFu proprio durante il periodo a New York che Reb conobbe Kip Winger, bassista che aveva suonato nel disco \"Constrictor\" di Alice Cooper. I due si conobbero durante qualche sessione in studio e cominciarono a collaborare assieme con l'idea di fondare un nuovo progetto. Si aggiunse Paul Taylor, musicista che aveva anch'egli suonato per Alice Cooper come tastierista. Infine il trio venne completato da Rod Morgenstein, batterista che aveva fatto parte dei Dixie Dregs di Steve Morse.\nIl successo.\nIl gruppo trov\u00f2 presto un contratto con la major Atlantic Records e debutt\u00f2 con un disco omonimo nel 1988 venendo premiato con due dischi d'oro e uno di platino. Seguirono tour di successo al fianco di grandi band.\nReb si ritrov\u00f2 all'improvviso acclamato da decine di migliaia di ammiratori. Improvvisamente, la sua immagine venne stampata sulle copertine dei maggiori giornali di chitarre. Il giornale \"Guitar for the Practicing Musician\" lo vot\u00f2 come \"Miglior nuovo chitarrista\", mentre il \"Guitar World Magazine\" lo vot\u00f2 come \"Miglior nuovo talento\". Il suo successo fu tale che venne contattato dalla Ibanez per disegnare una nuova linea di chitarre. Egli produsse anche un video intitolato \"Cutting Loose\" nel quale dava lezioni di chitarra.\nIl gruppo ormai affermato diede alle stampe il secondo album \"In the Heart of the Young\" due anni dopo. Le vendite del disco risultarono superiori al precedente e vennero incrementate dal singolo di successo \"Miles Away\", un brano all'epoca adottato come inno non ufficiale della Guerra del Golfo. Anche questo secondo lavoro venne premiato con il platino negli Stati Uniti e l'oro in Giappone. Allo stesso tempo Reb Beach partecip\u00f2 come ospite a qualche demo della band Ttrik Blue. Grazie al grande successo ottenuto, i Winger vennero nominati per gli American Music Awards come \"Best New Heavy Metal Band\" nel 1990. Il terzo album, \"Pull\" venne pubblicato nel 1993 in piena epoca grunge, e come tale non venne particolarmente considerato. Nel tentativo di rimanere al passo coi tempi, le sonorit\u00e0 di quest'album vedevano un cambio di rotta verso linee musicali pi\u00f9 pesanti. Tuttavia a causa del mancato successo il gruppo si sciolse nel 1994.\nDopo i Winger.\nSuccessivamente il chitarrista venne arruolato nella formazione di Alice Cooper tra il 1996 e il 1998 con cui pubblic\u00f2 il disco \"A Fistful of Alice\". Curiosamente il musicista reincontr\u00f2 Paul Taylor proprio nella formazione di Cooper nel 1997 con cui incise il disco stesso.\nAttorno a questo periodo Reb fond\u00f2 un progetto chiamato Reb Beach Trio attivo nei club di Pittsburgh. Nel 1997 suoner\u00e0 per i Dokken come turnista, mentre l'anno successivo entrer\u00e0 nella band in veste ufficiale sostituendo lo storico chitarrista George Lynch. Beach registr\u00f2 con i Dokken il disco \"Erase the Slate\" nel 1999, ed il live album \"Live from the Sun\" nel 2000. L'anno successivo abbandoner\u00e0 la band venendo rimpiazzato dall'ex Europe John Norum. Nel 2001 Beach decide di dare il via alla carriera solista con il disco \"Masquerade\". Il chitarrista verr\u00e0 accompagnato nelle sessioni dal bassista Tommy Bellin e Dave Throckmorton alla batteria. \"Masquerade\" venne stampato in Europa per l'etichetta italiana Frontiers Records. Lo stesso anno il musicista viene coinvolto nella riunione dei Winger, fino a quando nell'ottobre 2003 assembler\u00e0 una nuova band dall'unione con il bassista Rudy Sarzo (ex Quiet Riot, Whitesnake, Ozzy Osbourne). Venne poi reso noto che il resto della formazione era composto dall'ex cantante di Rainbow e Deep Purple, Joe Lynn Turner, ed il batterista dei Quiet Riot Frankie Banali. Questo progetto, per\u00f2, and\u00f2 a monte. Cos\u00ec nello stesso verr\u00e0 assoldato da David Coverdale nei riformati Whitesnake.\nTempi recenti.\nIl chitarrista rivel\u00f2 un'altra collaborazione nel 2004, nata dall'unione con Timothy Drury, Frankie Banali e l'ex cantante dei King's X, Doug Pinnick. Questa band si ispirava a sonorit\u00e0 anni 80 ed inizialmente venne nominata \"Devil Children\" dalla loro etichetta, la Frontiers. Tuttavia questo titolo venne rifiutato dai musicisti. Dopo la dipartita di Banali dal progetto, il gruppo prese il nome di The Mob, pubblicando un disco omonimo nel 2005.\nDurante il 2005 Beach partecip\u00f2 anche al disco \"Grounded\" degli Excarnation tramite il chitarrista turco Cenk Eroglu, successivamente membro dei Winger. Il chitarrista partecip\u00f2 anche al disco \"II\" del gruppo AOR Deacon Street nel maggio 2006. Lo notiamo anche nell'album di tributo \"'80s Metal Tribute to Van Halen\" ai Van Halen dove suona la reinterpretazione del brano \"Dance the Night Away\". Nel maggio 2006 Reb, parallelamente alla militanza nei Whitesnake, viene nuovamente incluso nella reuonion dei Winger composta da Kip Winger, Paul Taylor e Rod Morgenstein. Firmando per la label italiana Frontiers Records, il gruppo pubblic\u00f2 il quarto album in studio, al quale partecip\u00f2 anche l'ex membro dei Winger John Roth, con Cenk Eroglu alle tastiere. Nell'ottobre 2006, viene quindi pubblicato dopo tredici anni il quarto album intitolato \"IV\".\nReb suon\u00f2 anche come turnista live per i Night Ranger nell'estate 2007. L'ultima apparizione del chitarrista pu\u00f2 essere notata nel disco \"24/7/365 The Tribute To Led Zeppelin\", un tribute album ideato da Frankie Banali con la partecipazione di svariati personaggi della scena musicale per commemorare la scomparsa dell'ex batterista dei Led Zeppelin John Bonham. Beach suon\u00f2 nel brano \"Out on the Tiles\". Lo si nota inoltre nell'ultimo disco dei Whitesnake \"Good to Be Bad\", pubblicato nell'aprile 2008 al quale seguir\u00e0 un tour estensivo nel 2008 e 2009.\nNel 2009 viene pubblicato \"Karma\", nuovo album dei Winger che mescola sonorit\u00e0 attuali ai capolavori del primo e secondo album. Negli ultimi anni divide la sua attivit\u00e0 tra Winger e Whitesnake, suonando in album e tour di entrambe le formazioni. Nel 2020 pubblica l'album da solista \"A View from the Inside\", il primo dopo quasi vent'anni da \"Masquerade\"."}
{"id": "1385666", "revid": "124586336", "url": "https://it.wikipedia.org/wiki?curid=1385666", "title": "Massiccio del San Gottardo", "text": "Il Massiccio del San Gottardo (detto anche \"Catena Rotondo-Centrale-Piz Blas\") \u00e8 un gruppo montuoso delle Alpi, appartenente alla sezione delle Alpi Lepontine. Si trova in Svizzera, alla congiunzione dei cantoni Vallese, Uri, Grigioni e Ticino. Prende il nome dal Passo del San Gottardo, posto al centro del massiccio.\nDelimitazioni.\nSecondo la Suddivisione Orografica Internazionale Unificata del Sistema Alpino, il massiccio si estende tra il Passo della Novena ad ovest; la linea Ulrichen - Passo della Furka - Passo dell'Oberalp - Disentis a nord; il Passo del Lucomagno e la Valle di Blenio ad est; la Val Leventina e la Val Bedretto a sud.\nClassificazione della SOIUSA.\nLa classificazione SOIUSA del Massiccio del San Gottardo \u00e8 la seguente:\nSuddivisione.\nSi suddivide in tre gruppi e sette sottogruppi:\nVette.\nLe montagne principali del gruppo sono:\nFiumi.\nDal massiccio discendono, in quattro diverse direzioni, quattro fiumi: verso ovest il Rodano, che sfocia nel Mediterraneo; verso est un ramo del Reno, che sfocia nel Mare del Nord; verso nord la Reuss, un affluente dell'Aare, che a sua volta si tuffa nel Reno; verso sud il Ticino, il principale affluente del Po."}
{"id": "1385675", "revid": "15756", "url": "https://it.wikipedia.org/wiki?curid=1385675", "title": "Isaac Titsingh", "text": "Durante una lunga carriera in Asia orientale, Titsingh fu un alto funzionario della Compagnia Olandese delle Indie Orientali (la \"Vereenigde Oostindische Compagnie\" o \"VOC,\" letteralmente \"Compagnia Riunita delle Indie Orientali\"). Rappresent\u00f2 la compagnia commerciale europea in tutta l'Asia in contatto ufficiale esclusivo con il Giappone dei Tokugawa. Si rec\u00f2 due volte a Edo per udienze con lo Sh\u014dgun e con altri alti funzionari del \"bakufu\". In seguito, fu Governatore Generale della VOC a Chinsura, nel Bengala. Titsingh lavor\u00f2 con la sua controparte, Charles Cornwallis, che fu Governatore Generale della Compagnia Inglese delle Indie Orientali. Nel 1795, Titsingh rappresent\u00f2 gli interessi olandesi e della \"VOC\" in Cina, dove la sua favorevole accoglienza alla corte dell'Imperatore Qianlong (un tempo noto come Chien-lung) fu in netto contrasto con i rifiuti opposti all'ambasciatore d'Inghilterra proprio prima delle celebrazioni per i sessant'anni di regno di Qianlong. In Cina, Titsingh svolse in effetti le funzioni di ambasciatore per il suo paese, rappresentando al tempo stesso la \"VOC\" come rappresentante commerciale.\nGiappone, 1779-1784.\nTitsingh fu \"Opperhoofd\" o Capo mandatario commerciale in Giappone nel 1779-1780, nel 1781-1783 e nel 1784. La singolare importanza del capo della \"VOC\" in Giappone durante questo periodo fu accresciuta dalla politica giapponese dell'isolamento imposto dal \"bakufu\". A causa dell'iniziale attivit\u00e0 di proselitismo religioso svolta dai missionari stranieri durante questo periodo, nessun europeo o giapponese poteva entrare o lasciare l'arcipelago giapponese, sotto pena di morte. La sola eccezione a questa \"porta chiusa\" era il \"mandato\" o posto commerciale della \"VOC\" sull'isola di Dejima nella baia di Nagasaki, sull'isola giapponese meridionale di Ky\u016bsh\u016b. In questo contesto altamente controllato, i commercianti della \"VOC\" divennero l'unico canale ufficiale per il commercio e gli scambi scientifico-culturali. All\"'Opperhoofd\" della \"VOC\" era nominalmente concesso un rango simile a quello di un \"daimy\u014d\" giapponese durante le visite annuali obbligatorie per rendere omaggio allo Shogun a Edo. In tali rare opportunit\u00e0, i contatti informali di Titsingh con i funzionari del \"bakufu\" e gli studiosi del \"Rangaku\" a Edo potrebbero essere stati altrettanto importanti delle sue udienze formali con lo Shogun, Tokugawa Ieharu.\nIndia, 1785-1792.\nNel 1785, Titsingh fu nominato Direttore del posto commerciale della \"VOC\" a Chinsura nel Bengala. Chinsura \u00e8 situata a monte di Calcutta sul fiume Hughli, un ramo del Gange. In tale periodo sembra che egli abbia assaporato la vita intellettuale della comunit\u00e0 europea. Titsingh fu descritto infatti come \u201cil Mandarino of Chinsura\u201d (vedi Mandarino (funzionario) e funzionario-studioso) da William Jones, il filologo e giurista bengalese.\nBatavia, 1792-1793.\nIl ritorno di Titsingh a Batavia (ora Giacarta, Indonesia) lo condusse a nuove posizioni come \"Ontvanger-Generaal\" (Tesoriere) e pi\u00f9 tardi come \"Commissaris ter Zee\" (Commissario marittimo).\nCina, 1794-1795.\nTitsingh fu nominato Ambasciatore olandese alla corte dell'Imperatore della Cina per le celebrazioni del sessantesimo anniversario del regno dell'Imperatore Qianlong. A Pechino, la delegazione di Titsingh comprendeva Andreas Everardus van Braam Houckgeest e Chr\u00e9tien-Louis-Joseph de Guignes, i cui resoconti complementari di questa ambasciata alla corte cinese furono pubblicati negli Stati Uniti e in Europa.\nL'estenuante spedizione di Titsingh a met\u00e0 inverno da Canton a Pechino gli permise di vedere parti della Cina interna che non erano mai state accessibili agli Europei. La sua comitiva arriv\u00f2 a Pechino in tempo per le celebrazioni del Nuovo Anno. In base ai criteri cinesi, Titsingh e la sua delegazione furono ricevuti con rispetto e onori non comuni nella Citt\u00e0 Proibita, e pi\u00f9 tardi nella \"Yuang ming yuan\" (l'Antico Palazzo d'Estate). Diversamente dall'infruttuosa ambasciata britannica dell'anno precedente sotto Lord George Macartney, Titsingh fece ogni sforzo per conformarsi alle esigenze della complessa etichetta della corte imperiale cinese \u2014 compreso il prostrarsi davanti all'Imperatore. N\u00e9 i Cinesi n\u00e9 gli Europei avrebbero potuto sapere che questa sarebbe stata l'ultima apparizione di un qualsiasi ambasciatore europeo alla corte imperiale fino alle Guerre dell'oppio del secolo successivo.\nRitorno in Europa, 1796-1812.\nTitsingh ritorn\u00f2 in Europa dove, tra parecchi altri \"primi\", divenne il primo a introdurre in Occidente la singolare matematica wasan/euclidea del \"sangaku\".\nMor\u00ec a Parigi il 2 febbraio 1812), ed \u00e8 sepolto nel cimitero di P\u00e8re-Lachaise. La sua lapide recita: \"Ici repose Isaac Titsingh. Ancien conseiller des Indes hollandaises. Ambassadeur \u00e0 la Chine et au Japon. Mort \u00e0 Paris le 2 F\u00e9vrier 1812, ag\u00e9 de 68 ans.\" [Qui giace Isaac Titsingh, un tempo consigliere della Compagnia Olandese delle Indie Orientali, Ambasciatore in Cina e in Giappone. Morto a Parigi il 2 febbraio 1812, all'et\u00e0 di 68 anni.]\nEredit\u00e0.\nLe esperienze e le ricerche erudite di Titsingh in Giappone furono la genesi di libri pubblicati postumi, tra i quali in particolare:"}
{"id": "1385678", "revid": "119274077", "url": "https://it.wikipedia.org/wiki?curid=1385678", "title": "Tormented (Staind)", "text": "Tormented \u00e8 il primo album in studio del gruppo musicale statunitense Staind, pubblicato indipendentemente nel 1996.\nL'album fu distribuito esclusivamente ai concerti in un numero limitato a 4000 copie. L'artwork \u00e8 molto forte e non fu affatto gradito da Fred Durst, leader dei Limp Bizkit, che quasi sanc\u00ec l'esclusione degli Staind da un concerto che Lewis &amp; co. avrebbero dovuto tenere insieme ai Bizkit e agli Sugarmilk, creando un feroce diverbio tra Fred Durst ed Aaron Lewis. Durst, alla fine, non riusc\u00ec ad escluderli e li lasci\u00f2 esibire, stupendosi delle capacit\u00e0 della band ed offrendosi poi di produrli con la sua etichetta.\nNell'album \u00e8 inoltre presente una prima versione del singolo \"Mudshovel\", qui intitolato \"Mudshuvel\", e il brano \"Come Again\", pubblicato nel 2004 come b-side del singolo \"Right Here\" e nella raccolta \"\".\nConcezione.\n\"Tormented\" \u00e8 un concept album incentrato sul suicidio. \u00c8 la storia di una persona che sta per concludere la sua vita, ma prima di farlo la sua mente ripercorre ricordi ed esperienze passate, tutto questo fino all'ultimo traccia, dove il protagonista, amareggiato, conclude la sua vita.\nQuello che segue dopo \u00e8 il funerale, un prete recita dei versi che introdotti da un suono di campane danno il via alla cerimonia, fino a quando la voce del prete non si fa grottesca e distorta, riproducendo al contrario i versi che prima aveva recitato e concludendo la traccia con un rumore distorto (simile a quello che si udisce quando un televisore perde segnale) e il suono dello statico, facendo capire che tutto ci\u00f2 che ha circondato fino ad ora la vita del protagonista \u00e8 stata solo finzione.\nCopertina.\nLa copertina di \"Tormented\" si presenta come una forte critica alla chiesa odierna. Essa rappresenta infatti una persona lapidata di cui \u00e8 rimasto intatto solo il volto insanguinato e un rosario che ne attraversa le cavit\u00e0 nasali, adagiato alla roccia vi \u00e8 un crocefisso ed una bambola crocefissa su di esso (anch'essi ricoperti di sangue) e subito vicino vi \u00e8 una bibbia impalata da un coltello.\nStile musicale.\n\"Tormented\" risulta essere l'album pi\u00f9 aggressivo e violento degli Staind. La particolarit\u00e0 di questo album \u00e8 il tappeto sonoro noise che ne detta le coordinate, il lavoro in questione \u00e8 influenzato da vari generi musicali che spaziano dal nu metal di ispirazione Korn fino al thrash metal e all'alternative metal.\nNell'album, il cantante Aaron Lewis fa uso di molteplici stili di canto, passando da quello melodico a tecniche tipiche della voce death."}
{"id": "1385683", "revid": "1714743", "url": "https://it.wikipedia.org/wiki?curid=1385683", "title": "Cecilia di Svezia", "text": "Biografia.\nQuando nel 1809 il padre fu detronizzato, la famiglia reale di Svezia part\u00ec in esilio per stabilirsi nel Granducato di Baden. Nel 1812 il re Gustavo e la regina Federica si separarono ufficialmente e Cecilia, con i suoi fratelli, continu\u00f2 a vivere nella terra natale della madre, nella citt\u00e0 di Bruchsal.\nNell'ottobre del 1830 il granduca Augusto I di Oldenburgo visit\u00f2 Bruchsal e chiese la mano di Cecilia. Ella accett\u00f2, dopo un breve colloquio di un'ora e, poco tempo dopo, part\u00ec per Vienna, citt\u00e0 dove gi\u00e0 viveva il fratello maggiore, per organizzare il suo matrimonio.\nIn questa citt\u00e0 si spos\u00f2 con Augusto I il 5 maggio del 1831, alla presenza dell'imperatore Francesco I. Il mese successivo gli sposi si stabilirono ad Oldenburg.\nDal loro matrimonio nacquero tre figli:\nCecilia compose la melodia dell'inno nazionale della sua nuova patria: \"Heil dir, o Oldenburg!\" e, nel 1833, contribu\u00ec economicamente alla costruzione del primo teatro di Oldenburgo.\nRicevette la decorazione russa dell\"Ordine di Santa Caterina\" e quella bavarese dell\"Ordine di Santa Teresa\".\nNel suo ruolo di Granduchessa ella fu comunque distaccata dai suoi sudditi: mantenne solo relazioni con un ristretto numero di amici.\nMor\u00ec di febbre puerperale il 27 gennaio 1844, cinque giorni dopo avere dato alla luce il suo terzogenito.\nIn suo onore furono nominati una via, una piazza e un ponte nella citt\u00e0 di Oldemburgo e, nel 1867 fu fondata una scuola secondaria chiamata \"C\u00e4cilienschule\"."}
{"id": "1385685", "revid": "26751", "url": "https://it.wikipedia.org/wiki?curid=1385685", "title": "Es freus", "text": ""}
{"id": "1385686", "revid": "1522738", "url": "https://it.wikipedia.org/wiki?curid=1385686", "title": "Il magico viaggio dei Pok\u00e9mon", "text": " \u00e8 uno sh\u014djo manga dei Pok\u00e9mon ideato e disegnato da Yumi Tsukirino. In Italia \u00e8 stato pubblicato dalla divisione Planet Manga della Panini Comics, che ne ha sospeso la serie dopo l'uscita del secondo numero. Il suo titolo deriva dalla traduzione di quello inglese, \"Magical Pok\u00e9mon Journey\", serie di fumetti composta solamente da 7 volumi dei dieci originali.\nAl contrario dell'anime, dove l'unico Pok\u00e9mon che non si esprime usando i versi \u00e8 il Meowth del Team Rocket, nel manga la maggior parte dei Pok\u00e9mon pu\u00f2 comunicare in linguaggio comprensibile dall'uomo.\nTrama.\nLa protagonista del manga \u00e8 Nocciola (Hazel in inglese, Maron nella versione originale), innamorata dell'allenatore Mandorlo (Almond). La ragazza vuole conquistare il giovane mediante una pozione d'amore creata dal nonno. In cambio quest'ultimo desidera che la nipote catturi tutti i Pok\u00e9mon esistenti. Nocciola decide quindi di iniziare la sua avventura nel mondo dei Pok\u00e9mon aiutata da un Pikachu.\nLa storia del manga non \u00e8 ispirata a quella dei videogiochi."}
{"id": "1385690", "revid": "104485", "url": "https://it.wikipedia.org/wiki?curid=1385690", "title": "Pass\u00e9 compos\u00e9", "text": "Il pass\u00e9 compos\u00e9 \u00e8 un tempo verbale della lingua francese corrispondente in italiano al passato prossimo. \u00c8 una forma composta: si ottiene utilizzando i verbi ausiliari \"\u00eatre\" e \"avoir\" (\"essere\" e \"avere\") e il participio passato del verbo principale.\nLe regole di scelta tra passato prossimo e imperfetto sono le stesse che in latino, in italiano o in spagnolo.\nConiugazione.\nFormazione del participio.\nEsistono alcuni meccanismi per formare il participio passato dei verbi regolari a partire dall'infinito. La regola \u00e8 basata sulla coniugazione: innanzitutto, si deve sapere che i verbi francesi si dividono in tre gruppi (coniugazioni):\nPer formare il participio passato, le desinenze sono le seguenti:\nIn ogni caso, la forma verbale resta accentata sull'ultima sillaba, come di consueto in francese.\nGenere e numero.\nL'accordo secondo il genere (maschile o femminile) e numero (singolare o plurale) \u00e8 analogo a quello dell'italiano:\nIn altre parole: al participio femminile si accorda al soggetto aggiungendo la \"e\" se l'ausiliare \u00e8 \"essere\"; per il participio plurale vale lo stesso discorso (con l'aggiunta di \"s\"). Come in italiano, si accorda eccezionalmente con l'ausiliare \"avere\" se l'ausiliare viene preceduto da un pronome oggetto:\nL'accordo \u00e8 obbligatorio con il pronome relativo\nma a differenza di quanto accada in italiano manca con il pronome \"en\":\nI verbi riflessivi, come in italiano, richiedono l'accordo, ma solo se se il pronome riflessivo \u00e8 complemento oggetto; avremo dunque:\nNel secondo esempio, infatti, \"se\" (oppure \"si\") indicano il complemento di termine e quindi in francese non richiedono l'accordo del participio.\nVerbo ausiliare.\nRispetto al passato prossimo italiano, formazione ed uso restano analoghi. In genere, il verbo ausiliare \u00e8 lo stesso, anche se alcuni verbi come \"\u00eatre, co\u00fbter, durer, manquer, plaire, vivre\" richiedono sempre, a differenza dei corrispondenti italiani, il verbo avere per la coniugazione; i verbi modali richiedono sempre \"avoir\" (\"Il a voulu rester: \u00e8 voluto restare\").\nNegazione ed espressioni di quantit\u00e0.\nLa negazione si forma con il verbo ausiliare compreso tra le particelle \"ne\" e \"pas\". Si avr\u00e0 dunque il soggetto, seguito dal \"ne\" e poi dall'ausiliare, seguito a sua volta da \"pas\" e dal participio:\nCambia rispetto all'italiano la posizione di \"rien\" (niente) quando la parola non \u00e8 seguita da particolari specificazioni: secondo la grammatica francese, la stessa posizione di \"pas\" \u00e8 infatti occupata da operatori di negazione come \"rien, jamais, plus\":\nValgono considerazioni simili per avverbi di quantit\u00e0 come \"beaucoup\" oppure \"trop\" (troppo): \"j'ai beaucopu mang\u00e9, mais tu as trop bu\" (io ho mangiato molto, ma tu hai bevuto troppo).\nEsempi.\nVerbi regolari.\n\"Parler\", \"parlare\":\n\"Finir\", \"finire\":\n\"Vendre\", \"vendere\":\nVerbi ausiliari.\n\"Avoir\", \"avere\":\n\"\u00catre\", \"essere\":\nAlcune forme irregolari del participio passato.\nElenco di alcune forme irregolari tra le pi\u00f9 frequenti:\n acqu\u00e9rir: acquis (acquistato)\n apprendre: appris (appreso)\n atteindre: atteint (incontrato)\n avoir: eu (avuto)\n boire: bu (bevuto)\n comprendre: compris (compreso, capito)\n conduire: conduit (guidato)\n conna\u00eetre: connu (conosciuto)\n construire: construit (costruito)\n courir: couru (corso)\n couvrir: couvert (coperto)\n craindre: craint (temuto)\n croire: cru (creduto)\n d\u00e9cevoir: d\u00e9\u00e7u (deluso)\n d\u00e9couvrir: d\u00e9couvert (scoperto)\n devoir: d\u00fb (dovuto)\n dire: dit (detto)\n \u00e9crire: \u00e9crit (scritto)\n \u00eatre: \u00e9t\u00e9 (stato)\n faire: fait (fatto)\n instruire: instruit (istruito)\n joindre: joint (raggiunto, congiunto)\n lire: lu (letto)\n mettre: mis (messo)\n offrir: offert (offerto)\n ouvrir: ouvert (aperto)\n para\u00eetre: paru (apparso)\n peindre: peint (dipinto)\n pouvoir: pu (potuto)\n prendre: pris (preso)\n produire: produit (prodotto)\n recevoir: re\u00e7u (ricevuto)\n savoir: su (saputo)\n souffrir: souffert (sofferto)\n surprendre: surpris (sorpreso)\n suivre: suivi (seguito)\n tenir: tenu (tenuto)\n vivre: v\u00e9cu (vissuto)\n voir: vu (visto)\nLe forme qui presentate si coniugano tutte con il verbo \"avoir\". Esempio: \"J'ai vu\" (ho visto), \"tu as v\u00e9cu\" (tu hai/sei vissuto), \"il a tenu\" (ha tenuto).\nTra i pochi verbi irregolari che si coniugano con \"\u00eatre\", avremo:\n mourir: mort (morto)\n na\u00eetre: n\u00e9 (nato)\n venir: venu (venuto)\nIl risultato sar\u00e0 dunque \"elle est morte, nous sommes n\u00e9s, vous \u00eates venus\" eccetera."}
{"id": "1385692", "revid": "767487", "url": "https://it.wikipedia.org/wiki?curid=1385692", "title": "Es Freus", "text": "Es Freus \u00e8 una lingua di mare che si trova tra Formentera e Ibiza, nelle isole Baleari. Al suo interno si trovano diversi isolotti. La distanza totale tra la punta meridionale di Ibiza e l'isola di s'Espalmador \u00e8 di circa 6,3 km. \u00c8 un punto d'accesso obbligato per l'ingresso al porto di Ibiza e di La Savina a Formentera. Forma parte della Riserva Marina del Parco Naturale di Ses Salines.\nSi tratta di un'area non protetta dai venti e caratterizzata da mare poco profondo e correnti di intensit\u00e0 e direzione irregolari."}
{"id": "1385693", "revid": "287204", "url": "https://it.wikipedia.org/wiki?curid=1385693", "title": "NGC 7006", "text": "NGC 7006 (noto anche come C 42) \u00e8 un ammasso globulare posto nella costellazione del Delfino.\nTra gli ammassi globulari, \u00e8 uno dei pi\u00f9 distanti, essendo lontano pi\u00f9 di 180.000 anni luce: circa 8 volte la distanza dell'ammasso globulare di Omega Centauri.\nFu scoperto da William Herschel nel 1784."}
{"id": "1385698", "revid": "767487", "url": "https://it.wikipedia.org/wiki?curid=1385698", "title": "Val Colla", "text": "Val Colla \u00e8 un quartiere di 1\u00a0373 abitanti del comune svizzero di Lugano, nel Canton Ticino (distretto di Lugano).\nGeografia fisica.\nIl territorio del quartiere coincide con quello dell'omonima valle e copre una superficie di 21,75\u00a0km\u00b2 . Nel 1973 la valle fu colpita da un grave incendio.\nLa vetta del Gazzirola, con i suoi 2\u00a0116 metri, \u00e8 il punto pi\u00f9 alto del quartiere (e dell'intero comune); vi si trovano le sorgenti del fiume Cassarate. Alla base del crinale meridionale della montagna \u00e8 posto il passo San Lucio che collega la Val Colla all'adiacente Val Cavargna in Italia (provincia di Como). .\nStoria.\nIl quartiere \u00e8 stato istituito nel 2013 con l'aggregazione e l'accorpamento a Lugano dei comuni soppressi di Bogno, Certara, Cimadera e Valcolla, quest'ultimo a sua volta stato istituito nel 1956 con l'aggregazione dei comuni soppressi di Colla, Insone, Piandera, Scareglia e Sign\u00f4ra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nOggi in tutta la valle si parla prevalentemente un dialetto ticinese e come lingua ufficiale l'italiano. Un tempo i magnani della valle avevano sviluppato un proprio gergo, il \"r\u00fcgin\" . L'attivit\u00e0 del magnano era, nel passato, la principale attivit\u00e0 degli abitanti di questa vallata, condivisa anche con gli abitanti della vicina Val Cavargna. Essi si spostavano in tutto il Nord Italia per svolgere la loro attivit\u00e0 di ramai, stagnini e riparatori di pentole in generale. .\nCultura.\nL'Archivio audiovisivo di Capriasca e Val Colla, che ha sede a Roveredo, conserva immagini e filmati della zona.\nEconomia.\nLa popolazione \u00e8 composta in gran parte lavoratori pendolari verso il centro della citt\u00e0; in loco ci sono attivit\u00e0 legate all'allevamento del bestiame .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere. ."}
{"id": "1385699", "revid": "209345", "url": "https://it.wikipedia.org/wiki?curid=1385699", "title": "M13 (astronomia)", "text": ""}
{"id": "1385700", "revid": "86599", "url": "https://it.wikipedia.org/wiki?curid=1385700", "title": "Cratere Jansky", "text": "Jansky \u00e8 un cratere lunare di 73,77 km situato nella parte nord-orientale della faccia visibile della Luna, ad est del pi\u00f9 grande cratere Neper, lungo il confine sud del Mare Marginis.\nA causa della sua posizione in prossimit\u00e0 del terminatore, la sua visibilit\u00e0 \u00e8 anche influenzata dalla librazione, che pu\u00f2 completamente nasconderlo alla vista.\nJansky \u00e8 consumato e con un margine eroso. La parte sud del bordo in particolare \u00e8 spezzata e irregolare nella forma, con un paio di piccoli crateri lungo la parete interna. La rimanente parte del bordo \u00e8 approssimativamente circolare. La superficie interna \u00e8 priva di tratti caratteristici, ad eccezione di qualche piccolo cratere.\nIl cratere \u00e8 dedicato all'ingegnere statunitense Karl Guthe Jansky.\nCrateri correlati.\nAlcuni crateri minori situati in prossimit\u00e0 di Jansky sono convenzionalmente identificati, sulle mappe lunari, attraverso una lettera associata al nome."}
{"id": "1385701", "revid": "33277", "url": "https://it.wikipedia.org/wiki?curid=1385701", "title": "Rodolfo Pio di Carpi", "text": ""}
{"id": "1385708", "revid": "287204", "url": "https://it.wikipedia.org/wiki?curid=1385708", "title": "NGC 6891", "text": "NGC 6891 \u00e8 una nebulosa planetaria nella costellazione del Delfino, scoperta da Ralph Copeland nel 1884.\n\u00c8 una nebulosa molto giovane: la stella centrale irradia ancora molta energia e la temperatura superficiale si aggira intorno agli 85.000 gradi K e come molte altre della stessa et\u00e0, \u00e8 circondata da un alone che \u00e8 il residuo del passato della stella progenitrice quando era nel ramo asintotico delle giganti. \nA causa delle ridotte dimensioni e della magnitudine, per osservarla occorre almeno un telescopio da 100 ingrandimenti."}
{"id": "1385710", "revid": "1924342", "url": "https://it.wikipedia.org/wiki?curid=1385710", "title": "Schrei", "text": " \nSchrei (it. \"Grido\") \u00e8 l'album d'esordio dei Tokio Hotel in lingua tedesca, pubblicato il 19 settembre 2005 solo per il mercato di Germania, Francia, Polonia, Austria, Repubblica Ceca, Giappone e Canada nei quali riscosse un grande successo.\nL'uscita dell'album fu anticipata dal singolo \"Durch Den Monsun\", pubblicato il 15 agosto 2005, che riscosse un notevole successo. Il secondo singolo estratto, pubblicato il 25 novembre 2005, fu l'omonima title-track, \"Schrei\" che riscosse un successo analogo a quello del singolo precedente. Il terzo singolo, commercializzato il 10 marzo 2006, fu \"Rette mich\" mentre il quarto ed ultimo singolo estratto fu la doppia A-side \"Der letzte Tag/Wir schliessen uns ein\", pubblicato il 28 agosto 2006.\nIl disco pur non essendo mai stato distribuito nel resto d'Europa vendette comunque un milione di copie.\nAccoglienza.\nElke Buhr del \"Frankfurter Rundschau\" scrisse che l'album era costituito da \"pop-rock diretto con melodie orecchiabili e un mix ben calibrato di \"riff\" rubati ai Metallica ed elementi da ballata romantica. Il tutto \u00e8 interpretato senza rischio alcuno, con una produzione perfetta sul piano tecnico\".\nSchrei: So Laut Du Kannst.\nSchrei: So Laut Du Kannst (it. \"Grida: pi\u00f9 forte che puoi\") \u00e8 la riedizione del primo album in lingua tedesca della band Tokio Hotel, pubblicato il 24 marzo 2006 solo per il mercato di Germania, Polonia, Austria e Repubblica Ceca e poi venduto anche nel resto d'Europa.\nRispetto alla prima edizione, le canzoni \"Schrei\", \"Rette mich\", \"Der letzte Tag\" vennero incise nuovamente perch\u00e9 la voce di Bill Kaulitz, con la crescita, era cambiata e vennero inserite 3 tracce del loro primo LP: \"Devilish\"."}
{"id": "1385715", "revid": "287204", "url": "https://it.wikipedia.org/wiki?curid=1385715", "title": "NGC 6934", "text": "NGC 6934 (noto anche come C 47) \u00e8 un ammasso globulare nella costellazione del Delfino.\nTra gli oggetti presenti nella costellazione, \u00e8 uno dei pi\u00f9 luminosi, avendo una magnitudine apparente di 9,8."}
{"id": "1385718", "revid": "1543377", "url": "https://it.wikipedia.org/wiki?curid=1385718", "title": "Alessio Paternesi", "text": "Biografia.\nA soli 22 anni partecip\u00f2 alla VIII Quadriennale di Roma, di cui in seguito fece parte in altre 3 edizioni. Del 1962 \u00e8 la sua prima personale alla galleria \u201cLa Pantera\u201d di Lucca. Da allora l'attivit\u00e0 espositiva dell'artista viterbese si \u00e8 fatta molto intensa, sia in Italia che all'estero, con numerose mostre personali e partecipazioni a premi e collettive. Per un lungo periodo, ha esposto in numerose gallerie negli Stati Uniti, ed in molti paesi europei.\nCon il ritorno a Viterbo, all'inizio degli anni novanta, Paternesi rinnov\u00f2 il suo interesse per la scultura. Fra le tante opere scultoree realizzate, il gigantesco monumento in bronzo dedicato ai Facchini di Santa Rosa, progettato nel 1995 e finito nel 1998, oggi posizionato nella centrale Piazza della Repubblica a Viterbo; ancora, nello stesso anno, il monumento in bronzo ai Caduti dell'ultima guerra mondiale, posizionato nella Piazza del Sacrario di Viterbo; il 21 aprile 2004 \u00e8 stata inaugurata a Friburgo la \"Lupa Capitolina\", opera in bronzo, per l'apertura di una via dedicata alla Citt\u00e0 Eterna con il coordinamento della Societ\u00e0 Dante Alighieri.\nNel 2003, ha ricevuto l'incarico dal comune di Bagnoregio di progettare e realizzare una piazza, riqualificando la fontana e ideando un monumento in bronzo ispirato da e dedicato a Bonaventura Tecchi: l'opera sar\u00e0 inaugurata nella primavera del 2007 e consister\u00e0, oltre che nella scultura in bronzo, anche nella riqualificazione di uno dei pi\u00f9 belli e suggestivi punti di osservazione dell'intera regione: la piazzetta che precede il ponte sui calanchi e che guarda e arriva a Civita di Bagnoregio: \u201cil paese che muore\u201d.\nNel 2005 gli \u00e8 stato commissionato dal comune di Roma il \"monumento in ricordo della Liberazione di Roma\", fortemente voluto dal soldato Harry Shindler, rappresentante in Italia dei militari britannici nella seconda guerra mondiale, che \u00e8 stato inaugurato il 4 giugno 2006 a Roma in piazza Venezia, collocato proprio di fronte all'Altare della Patria..\nHa inoltre realizzato una trentina di dipinti ispirati alla \"Divina Commedia\" da cui ha preso vita una mostra itinerante dal titolo \"Indovina la Commedia\", suggeritogli dal famoso surrealista Roberto Matta, amico personale di Alessio Paternesi.\nDal 29 settembre al 28 ottobre 2007, in occasione degli ottanta anni della Provincia di Viterbo, gli \u00e8 stata dedicata una mostra \"Parentesi Paternesi: Anagramma della Vita di un Artista\" a Viterbo nello storico Palazzo dei Papi, anche per festeggiare i suoi settanta anni.\nA dicembre 2010 si \u00e8 tenuta l'esposizione presso la Societ\u00e0 Dante Alighieri a palazzo Firenze a Roma, 'In viaggio con Dante', incentrata sulle mitologie dell'Inferno dantesco in 8 sculture.\nNel 2013 a Viterbo, \u00e8 stato presentato il volume dedicato all'arte ceramica di Paternesi \"Dalla terra alla forma\".\nA ottobre del 2017 si \u00e8 tenuta l'inaugurazione nella sua Civita Castellana della \"Fontana delle acque vergini\", nuova opera dell'artista, voluta dall'amministrazione comunale della citt\u00e0 falisca.\nA dicembre 2017 \u00e8 stata organizzata la mostra antologica al Palazzo dei Priori di Viterbo, omaggio della citt\u00e0 per i suoi 80 anni"}
{"id": "1385739", "revid": "1543377", "url": "https://it.wikipedia.org/wiki?curid=1385739", "title": "NGC 1", "text": "NGC 1 \u00e8 una galassia a spirale di magnitudine apparente 13,65 visibile nella costellazione di Pegaso e distante dalla Terra circa 57,6 Mpc (188 milioni di anni luce). Data la sua bassa luminosit\u00e0, sarebbe rimasta ignorata ai pi\u00f9 se non fosse il primo oggetto incluso nel \"New General Catalogue\".\nFu scoperta da Heinrich Louis d'Arrest nel 1861 con il suo telescopio riflettore da 11 pollici (27,9 cm).\nData la sua esigua luminosit\u00e0, \u00e8 al di fuori dalla portata dei telescopi amatoriali.\nCaratteristiche.\nNGC\u00a01 \u00e8 una galassia spirale poco appariscente, di magnitudine visuale 13,65 e piccole dimensioni angolari (1,6\u00a0\u00d7\u00a01,2 arcominuti). Secondo il sistema di classificazione di Hubble rivisto da de Vaucouleur, NGC\u00a01 viene classificata come una galassia di tipo SA(s)b, ovvero una galassia spirale (\"SA\"), che mostra bracci a forma di s (\"s\") e in cui il contributo del disco \u00e8 leggermente preponderante rispetto a quello del nucleo (\"b\", ovvero \"late-type galaxy\").\nLa distanza di NGC\u00a01 \u00e8 stata calcolata alla fine degli anni novanta attraverso la relazione Tully-Fisher che lega la luminosit\u00e0 intrinseca di una galassia con l'ampiezza della propria curva di rotazione. Il valore trovato \u00e8 di circa 57,64\u00a0\u00b1\u00a03,02\u00a0Mpc (188\u00a0\u00b1\u00a09,9 milioni di anni luce).\nNGC 2, che si trova a circa 1,8 arcominuti verso sud, forma una \"coppia apparente\" con NGC\u00a01; in realt\u00e0 le due galassie non sono legate fisicamente fra loro, poich\u00e9 la distanza di NGC\u00a02 dalla Terra \u00e8 circa 96\u00a0Mpc (313 milioni di anni luce), quasi il doppio di quella che ci separa da NGC\u00a01."}
{"id": "1385743", "revid": "1543377", "url": "https://it.wikipedia.org/wiki?curid=1385743", "title": "M\u00edche\u00e1l \u00d3 Cl\u00e9irigh", "text": "Fu il principale autore degli \"Annali dei Quattro Maestri\", assistito da Peregrine O'Clery, Fergus O'Mulconry e Peregrine O'Duignan.\nNipote di un capo del clan degli U\u00ed Chl\u00e9irigh, nel Donegal, nacque a Kilbarron, sulla baia di Donegal, e fu battezzato col nome di Tadhg, ma prese quello di M\u00edche\u00e1l quando divenne un frate francescano. Era cugino di Lughaidh \u00d3 Cl\u00e9irigh (che fior\u00ec nel periodo 1595-1630), che, insieme al figlio Cacrigcriche \u00d3 Cl\u00e9irigh (morto nel 1664), uno degli aiutanti di one of M\u00edche\u00e1l, fu un altro famoso storico irlandese.\n\u00d3 Cl\u00e9irigh divenne famoso anche come antiquario e studioso della storia e della letteratura irlandesi quando entr\u00f2 nel Collegio irlandese di Sant'Antonio a Lovanio (olandese Leuven). Nel 1620 inizi\u00f2 a collezionare manoscritti e trascrivere qualunque cosa avesse un'importanza storica, aiutato da altri studiosi irlandesi (C\u00fa Choigcr\u00edche \u00d3 Cl\u00e9irigh, Fearfeasa \u00d3 Maolchonaire e Peregrine O'Duignan), dando cos\u00ec alla luce la \"Reim Rioghroidhe\" (\"Lista reale\") nel 1630, il \"Leabhar Gabhala\" (\"Libro delle invasioni\") nel 1631, e il suo pi\u00f9 famoso lavoro, i cosiddetti \"Annali dei Quattro Maestri\" (1636). Realizz\u00f2 anche il \"Martyrologium\" dei santo irlandesi, basandosi su antichi manoscritti, un glossario irlandese e altri lavori. \u00d3 Cl\u00e9irigh visse in povert\u00e0 e mor\u00ec a Lovanio."}
{"id": "1385746", "revid": "125643925", "url": "https://it.wikipedia.org/wiki?curid=1385746", "title": "Vittorio Emanuele I di Savoia", "text": "Dopo la Restaurazione, nel luglio 1814, sul modello della Gendarmeria francese, costitu\u00ec a Torino il Corpo dei Carabinieri Reali, da cui deriva la moderna Arma dei Carabinieri, quarta forza armata italiana.\nBiografia.\nInfanzia.\nVittorio Emanuele era il secondo figlio maschio di Vittorio Amedeo III e di Maria Antonietta di Spagna, figlia di re Filippo V di Spagna (nipote di Luigi XIV) e di Elisabetta Farnese. Dal battesimo, suo padre gli concesse il titolo di duca d'Aosta.\nNei suoi anni di studio giovanili ebbe tra i propri precettori il cav. Papacino d'Antoni e il barnabita Giacinto Sigismondo Gerdil, poi cardinale. A differenza degli altri suoi fratelli, il giovane Vittorio Emanuele sembrava molto meno dotato per lo studio, preferendo invece la carriera delle armi, che ebbe modo di fruttargli molto nella vita.\nCombatt\u00e9 contro le forze rivoluzionarie francesi nella campagna del 1793 in Savoia e, dopo la pace di Parigi, segu\u00ec la famiglia reale a Cagliari, dal momento che suo fratello maggiore Carlo Emanuele IV, succeduto al padre nel 1798, non era stato in grado di difendere adeguatamente i possedimenti del regno sulla terraferma, essendosi perlopi\u00f9 disinteressato della politica. La Sardegna era, tra l'altro, l'unico possedimento sabaudo non conquistato dai francesi e quindi la corte venne temporaneamente trasferita sull'isola. Al termine della prima fase delle guerre rivoluzionarie, come ricompensa, si vide affidare anche i titoli di marchese di Rivoli e di Pianezza.\nNel febbraio del 1797, quando suo fratello Carlo Emanuele concluse una necessaria alleanza con la Francia di Napoleone di fronte all'impossibilit\u00e0 di opporre resistenza all'invasore, Vittorio Emanuele si oppose vivamente a tale atto, al punto che decise poi di fare ritorno in Piemonte nell'agosto del 1799, contro la volont\u00e0 del re, che giudicava tale atto imprudente ed impulsivo in quel preciso momento storico, ma venne ben presto costretto a far vela verso Cagliari per l'impossibilit\u00e0 di organizzare una resistenza armata popolare contro i francesi, che proprio in Piemonte avevano dato vita alla Repubblica Subalpina.\nMatrimonio.\nIl 21 aprile 1789 l'allora duca Vittorio Emanuele spos\u00f2 nel duomo di Novara l'arciduchessa Maria Teresa d'Asburgo-Este (1773-1832), figlia di Ferdinando d'Asburgo-Este, duca di Bresgovia, dalla quale ebbe cinque figli, di cui per\u00f2 solo le quattro femmine sopravvissero fino all'et\u00e0 adulta.\nDifficile regno.\nDopo l'abdicazione di Carlo Emanuele IV, a Napoli, nel 1802, gli succedette come re di Sardegna. La situazione si presentava ad ogni modo disperata con il regno troncato dall'invasione francese, le casse dello stato praticamente svuotate, le altissime pretese in denaro del fratello Carlo Emanuele che, pur da re rinunciatario, voleva garantirsi una lauta pensione e la fuga di molti parenti, come lo zio di Vittorio Emanuele, Benedetto di Savoia, duca di Chiablese, che vedendo ormai la situazione disperata in Piemonte aveva chiesto al nipote di liquidargli in denaro i beni posseduti nella parte continentale dello stato, ritirandosi successivamente a Roma.\nCome prima mossa, dunque, Vittorio Emanuele I tent\u00f2, invano, di recuperare le terre perdute, partecipando cio\u00e8 alla terza coalizione (1805) ed avviando un'attenta attivit\u00e0 diplomatica con la quale sperava di avere gli appoggi necessari per poter tornare trionfalmente in Piemonte da sovrano ed ottenere i prestiti in denaro necessari. Nel 1806 si trovava infatti a Gaeta per cercare l'appoggio dei Borboni ma, venuto a sapere che il generale Andrea Massena stava marciando con le sue truppe su Napoli, decise di fare ritorno in Sardegna, l'unica parte dei suoi domini che non era stata conquistata dai francesi, dove rimase per qualche tempo avviando alcune riforme in campo amministrativo ed in campo agricolo, come l'ampliamento della coltivazione degli ulivi ed il tentativo di introdurvi, con scarso successo, la coltivazione del cotone.\nNel 1809 propose agli inglesi di raccogliere ed inviare un contingente di soldati liguri per fronteggiare un tentativo di spedizione francese in Russia, ma una serie di difficolt\u00e0 glielo imped\u00ec.\nAnche quando il Piemonte occupato venne definitivamente inglobato nello stato francese come dipartimento, Vittorio Emanuele I non rinunci\u00f2 mai alla speranza di poter un giorno recuperare \"in toto\" i propri domini. Rifiut\u00f2 sulla stregua delle medesime intenzioni anche l'offerta che nel 1807 il Bonaparte gli fece pervenire (su consiglio dello zar Alessandro I di Russia) di creare un nuovo stato per i Savoia comprendente il senese, il grossetano e l'ex principato di Lucca.\nStrenuo avversario di Napoleone, non accett\u00f2 mai compromessi e torn\u00f2 in Piemonte soltanto dopo la sconfitta del Bonaparte il 20 maggio 1814, quando fece il proprio ingresso trionfale a Torino dopo essere sbarcato il 9 maggio a Genova. \nCon il congresso di Vienna e la Restaurazione riacquist\u00f2 il possesso dei suoi territori, con l'aggiunta di quelli dell'ex Repubblica di Genova, e trasfer\u00ec proprio in quel porto la sede della marina sarda. Venne per\u00f2 costretto a lasciare alla Francia una parte della regione della Savoia, che pot\u00e9 riottenere integralmente solo nel 1815, dopo la sua partecipazione alla campagna di repressione del governo dei cento giorni di Napoleone, quando le sue truppe si spinsero sino a Grenoble. In quello stesso anno ottenne anche la destituzione della Repubblica genovese che si era formata all'indomani della caduta del dominio napoleonico in Liguria e l'annessione definitiva di quei territori al Regno di Sardegna, come del resto le potenze alleate d'Inghilterra e Russia avevano stabilito sin dal 1805.\nTornato saldamente al potere, abrog\u00f2 i codici napoleonici, ripristinando le ormai farraginose \"Regie Costituzioni\" di Vittorio Amedeo II e riabilitando il diritto comune, rinforz\u00f2 le barriere doganali, si rifiut\u00f2 categoricamente di concedere una costituzione liberale, affid\u00f2 l'istruzione al clero, ristabil\u00ec le discriminazioni in ambito lavorativo e giudiziario nei confronti di ebrei e valdesi. Durante la permanenza a Cagliari aveva istituito il ministero della marina e poco dopo istitu\u00ec per l'Universit\u00e0 di Torino le cattedre di fisica, paleografia, critica diplomatica ed economia politica affinch\u00e9 gli studenti potessero tenersi al passo coi tempi.\nAvendo ambizioni espansionistiche verso la Lombardia, entr\u00f2 in un latente conflitto con l'Austria, pur mantenendosi decisamente contrario ad ogni ipotesi di scontro armato, essendo sovrano devoto alla Santa Alleanza ed essendo peraltro logicamente impossibile ogni alleanza con la Francia dopo ci\u00f2 che era accaduto.\nRivoluzione del 1821, abdicazione e ultimi anni.\nNel marzo 1821 esplose la rivoluzione liberale, in larga parte opera dei carbonari, e sembr\u00f2 che i sentimenti antiaustriaci dei cospiratori coincidessero con quelli del sovrano. Al di l\u00e0 della rivoluzione a livello internazionale, per quanto riguarda il regno di Sardegna essa si scagli\u00f2 come in altre parti dell'Europa contro i governi costituiti ed anche a Torino non mancarono le proteste studentesche, contro le quali Vittorio Emanuele I non reag\u00ec con le armi, pur mantenendosi avverso all'idea di concedere una costituzione al suo regno.\nQuando il presidio militare della cittadella di Torino si rivolt\u00f2 anch'esso contro il governo centrale, uccidendo il comandante della fortezza, il 13 marzo 1821 Vittorio Emanuele prese la decisione di abdicare in favore del fratello Carlo Felice. Poich\u00e9 Carlo Felice si trovava in quel momento a Modena, Vittorio Emanuele I affid\u00f2 temporaneamente la reggenza a Carlo Alberto, principe di Carignano, che era secondo in ordine di successione. La scelta di Carlo Alberto per la figura di reggente fu da subito problematica per la sua vicinanza esplicita agli ideali dei rivoluzionari, ma lo stesso Vittorio Emanuele I era convinto che la sua figura, per quanto temporanea, avrebbe perlomeno contribuito a sedare gli animi. \u00c8 risaputo che, almeno per i primi mesi dopo l'abdicazione, pi\u00f9 volte Carlo Alberto abbia chiesto a Vittorio Emanuele I di rinunciare alle proprie disposizioni e di ritornare sul trono, ma invano.\nVisse quindi per qualche tempo a Nizza, passando poi a Lucca ed infine a Modena sino al giugno del 1822, quando fece ritorno stabilmente in Piemonte, prendendo residenza presso il castello di Moncalieri, dov'era gi\u00e0 morto suo padre e dove egli a sua volta si spense. Venne sepolto nella basilica di Superga, sulle colline torinesi.\nLa successione giacobita.\nDopo la morte del fratello Carlo Emanuele nel 1819, gli venne riconosciuto nominalmente il titolo di pretendente giacobita al trono britannico (con l'eventuale nome di Vittorio I). Vittorio Emanuele, ad ogni modo, come gi\u00e0 suo fratello, non avanz\u00f2 alcuna pretesa pubblica o privata in merito. Fu l'ultimo duca di Savoia a cui venne riconosciuto questo titolo nominale: esso pass\u00f2 infatti alla figlia Maria Beatrice (primogenita e priva di fratelli maschi viventi), che spos\u00f2 Francesco IV, arciduca d'Austria e duca di Modena. Il titolo pass\u00f2 quindi al figlio di lei Francesco V di Modena, cio\u00e8 al casato Austria-Este.\nLa creazione del corpo dei Carabinieri Reali.\nDopo la restaurazione del 1814, tornato in Piemonte, Vittorio Emanuele I si preoccup\u00f2 di ripristinare tutte le istituzioni monarchiche al periodo pre-rivoluzionario, compresa la casa militare, che era al servizio del sovrano, con i medesimi reparti.\nCon RR.PP. del 13 luglio 1814, per\u00f2, ritenne opportuno istituire un nuovo corpo militare, quello dei carabinieri, sul modello di quelli adoperati dai francesi. Egli infatti, pur avendo inviso il governo napoleonico, aveva notato che sul campo i carabinieri francesi si dimostravano estremamente duttili nei movimenti e molto efficaci e per questo decise che anche il suo nuovo regno doveva fare tesoro di quanto appreso sui campi di battaglia. Nel decreto che pubblic\u00f2 in quella stessa data si adduceva la necessit\u00e0 della creazione del corpo dei carabinieri reali \"...per ricondurre, ed assicurare viemaggiormente il buon ordine, e la pubblica tranquillit\u00e0, che le passate e disgustose vicende hanno non poco turbata a danno de' buoni, e fedeli Sudditi...\", al fine di \"sempre pi\u00f9 contribuire alla maggior felicit\u00e0 dello Stato, che non pu\u00f2 andare disgiunta dalla protezione, e difesa de' buoni, e fedeli Sudditi Nostri, e dalla punizione de' rei\".\nVittorio Emanuele I diede da subito grande rilevanza al corpo dei carabinieri di Sardegna, in quanto nell'art. 12 della medesima disposizione era possibile leggere: \"Il Corpo de' Carabinieri Reali sar\u00e0 considerato nell'Armata per il primo fra gli altri, dopo le Guardie Nostre del Corpo [...] ed all'occasione sar\u00e0 preferito per l'accompagnamento delle Persone Reali\". Il re affid\u00f2 il comando generale del neonato corpo militare a Giuseppe Thaon di Revel di Sant'Andrea.\nL'Ordine Militare di Savoia.\nIl 14 agosto 1815 Vittorio Emanuele cre\u00f2 l'Ordine militare di Savoia, un ordine cavalleresco del regno di Sardegna e poi del regno d'Italia, istituito per sostituire le decorazioni napoleoniche.L'ordine fu poi riformato da Vittorio Emanuele II nel 1855.\nCarattere ed immagine storica.\nQuesto \u00e8 il giudizio conclusivo che diede di lui il giornalista e storico Indro Montanelli:\nDiscendenza.\nVittorio Emanuele e Maria Teresa d'Asburgo-Este ebbero cinque figli:"}
{"id": "1385753", "revid": "1543377", "url": "https://it.wikipedia.org/wiki?curid=1385753", "title": "NGC 2", "text": "NGC 2 \u00e8 una galassia a spirale di quindicesima magnitudine visibile nella costellazione di Pegaso e distante circa 96,5 Mpc (314,6 milioni di anni luce) dalla Terra.\nFu scoperta da Lawrence Parsons nel 1873 con un telescopio riflettore da 72 pollici (182,9 cm).\nCaratteristiche.\nNGC\u00a02 \u00e8 un'evanescente galassia spirale di magnitudine visuale 14,96 e piccole dimensioni angolari (1,0\u00a0\u00d7\u00a00,6 arcominuti); a causa di queste caratteristiche non \u00e8 alla portata di piccoli telescopi amatoriali. Secondo il sistema di classificazione di Hubble rivisto da de Vaucouleur, NGC\u00a02 viene classificata come una galassia di tipo Sab, ovvero una galassia spirale (\"S\") in cui il contributo del disco e del nucleo circa si equivalgono (\"ab\").\nLa distanza di NGC\u00a02 \u00e8 stata calcolata alla fine degli anni novanta tramite la relazione Tully-Fisher che lega la luminosit\u00e0 intrinseca di una galassia con l'ampiezza della propria curva di rotazione. Il valore trovato \u00e8 di circa 96,5\u00a0\u00b1\u00a04,4\u00a0Mpc (314,6\u00a0\u00b1\u00a014,4 milioni di anni luce).\nA circa 1,8 arcominuti a nord di NGC\u00a02, si trova NGC 1. Le due galassie formano una \"coppia apparente\" e non sono legate fisicamente fra loro, poich\u00e9 NGC\u00a01 \u00e8 molto pi\u00f9 vicina alla Terra (circa 57,6\u00a0Mpc, pari a 188 milioni di anni luce)"}
{"id": "1385755", "revid": "209345", "url": "https://it.wikipedia.org/wiki?curid=1385755", "title": "Catalogo NGC", "text": ""}
{"id": "1385759", "revid": "767487", "url": "https://it.wikipedia.org/wiki?curid=1385759", "title": "Antonio Brunetti (violinista)", "text": "Era figlio del compositore Giovan Gualberto Brunetti.\nPoco si conosce della sua vita. Probabilmente si form\u00f2 musicalmente al conservatorio napoletano della Piet\u00e0 dei Turchini. Il 1\u00ba marzo 1776 fu nominato \"Hofmusikdirektor\" (direttore della musica di corte) e nel 1777 \"Hofkonzertmeister\" (maestro dei concerti di corte) a Salisburgo, succedendo a Wolfgang Amadeus Mozart. L'11 novembre 1778 si un\u00ec in matrimonio a Maria Judith Lipp, cognata di Michael Haydn, dalla quale poco dopo ebbe un figlio. Sebbene Mozart gli avesse dedicato alcuni suoi lavori (Kv261, Kv269, Kv373 e Kv379), ebbe su Brunetti una scarsa considerazione (come testimoniato dalle sue lettere datate 9 luglio 1778 e 11 aprile 1781)."}
{"id": "1385763", "revid": "110157", "url": "https://it.wikipedia.org/wiki?curid=1385763", "title": "Museo del mare (Trieste)", "text": "Il Museo del mare \u00e8 uno storico museo triestino fondato nel 1904, al suo interno \u00e8 raccolta una vasta collezione di documenti ed oggetti che raccontano la storia dell'attivit\u00e0 portuale e marinara della citt\u00e0 di Trieste.\nStoria del museo.\nIl pi\u00f9 antico gruppo che si occup\u00f2 di raccogliere documenti sull'attivit\u00e0 portuale Triestina fu la societ\u00e0 di Pesca e Pescicoltura Triestina, fondata nel 1888, che nel anno 1904 istitu\u00ec il primo museo della pesca a Trieste.\nPian piano grazie all'essenziale contributo dell'istituto Nautico il museo acquist\u00f2 nuovi oggetti e documenti grazie ai quali pot\u00e9 ampliare gradualmente l'esposizione. Tutta la collezione venne conservata dalla Societ\u00e0 Adriatica di Scienze Naturali, venne poi nel 1968 spostata alla nuova sede del museo del Mare, ove risiede tutt'oggi.\nLa sede.\nLa palazzina che inizialmente riportava il civico numero 1, venne edificata nel 1721, per ospitare gli uffici del Lazzaretto San Carlo e successivamente l'Arsenale di Artiglieria, che venne spostato dopo un grave incidente dal castello di San Giusto. La palazzina venne poi ristrutturata secondo il progetto di Umberto Nordio cos\u00ec come si pu\u00f2 vedere oggi.\nEsposizioni.\nIl civico museo del mare propone la storia e l'evoluzione dell'attivit\u00e0 portuale e marinara a Trieste, accompagnandola con la storia dell'evoluzione delle navi. Nella Sala Marconi, al piano terra \u00e8 conservato il tasto con cui il 26 marzo 1930, alle 11.03, Guglielmo Marconi dalla nave Elettra ancorata allo Yacht Club italiano di Genova invia il segnale che accende le tremila lampadine del Municipio di Sydney a 14.000 miglia di distanza. Sono inoltre presenti nel museo una sezione trasversale dello scafo, un'ancora ed alcune apparecchiature dell'attrezzatura radiotecnica che si trovava a bordo dell'Elettra."}
{"id": "1385764", "revid": "7077", "url": "https://it.wikipedia.org/wiki?curid=1385764", "title": "Silicio policristallino", "text": "Il silicio policristallino o polisilicio \u00e8 un materiale costituito da cristalli di silicio disallineati (policristallo).\nDescrizione.\nQuesto materiale presenta discrete caratteristiche metalliche se fortemente drogato di tipo \"n\". Sostituisce spesso l'alluminio per la realizzazione di parti metalliche all'interno dei dispositivi elettronici a semiconduttore in virt\u00f9 della migliore resistenza meccanica al processo di produzione dei circuiti integrati. Ad esempio viene spesso realizzato in polisilicio l'elettrodo di gate dei transistori MOSFET. Viene anche utilizzato per la realizzazione di condensatori in ambito integrato: con il polisilicio si realizzano i piatti metallici, mentre il dielettrico interposto fra i piatti si realizza con biossido di silicio. Tuttavia le capacit\u00e0 che riescono ad avere questi condensatori sono molto basse, ad esempio con una tecnologia di 0,35\u00b5, si possono realizzare capacit\u00e0 di appena .\nPer le applicazioni in elettronica il silicio policristallino pu\u00f2 essere ottenuto con tecniche meno sofisticate e meno costose di quelle necessarie per la deposizione del silicio, come la deposizione chimica da vapore (\"chemical vapour deposition\" in inglese, CVD). Si pu\u00f2 anche ottenere il silicio policristallino durante i processi chimici di fabbricazione del silicio, ad esempio con il processo Siemens. Il silicio policristallino ha un livello di impurit\u00e0 pari a 1 parte per miliardo o inferiore.\nIl silicio policristallino \u00e8 utilizzato anche in applicazioni particolari quali ad esempio i pannelli fotovoltaici. \nLe celle in silicio policristallino hanno un'efficienza che va dal 12 al 21%. Si realizzano riciclando componenti elettronici scartati, ossia il cosiddetto \"scraps di silicio\" il quale viene rifuso per ottenere una composizione cristallina compatta. Questi scarti di silicio vengono fusi all'interno di un crogiolo in modo da creare un composto omogeneo che poi viene raffreddato in modo tale da generare una cristallizzazione che si sviluppa in verticale. Si ottiene cos\u00ec un pane di circa 150-200 kg che poi viene tagliato verticalmente in lingotti di forma parallelepipedo. Con un altro taglio, questa volta orizzontale, si ricavano delle fette di spessore simile ai wafer del monocristallo. Anche in questo caso i wafer vengono puliti con un attacco in soda, e poi drogati con il fosforo per la realizzazione delle giunzioni P-N, si applica un sottile strato antiriflesso e si realizzano per serigrafia o elettrodeposizione i contatti elettrici anteriori (griglia metallica) e posteriori (superficie continua metallica)."}
{"id": "1385770", "revid": "188323", "url": "https://it.wikipedia.org/wiki?curid=1385770", "title": "5000 m piani", "text": ""}
{"id": "1385787", "revid": "22356", "url": "https://it.wikipedia.org/wiki?curid=1385787", "title": "Taeniodonta", "text": "I teniodonti (Taeniodonta) sono un gruppo di mammiferi arcaici di incerta collocazione sistematica; i loro fossili sono stati ritrovati in terreni databili tra il Cretaceo superiore e l'Eocene medio (circa 70 - 45 milioni di anni fa) e sono stati ritrovati esclusivamente in Nordamerica. \nDissotterratori di radici.\nQuesti animali furono tra i primi mammiferi ad evolversi dopo la scomparsa dei dinosauri, e testimoniano che il grande sviluppo dei mammiferi ebbe proporzioni eccezionali: in pochi milioni di anni, i teniodonti si trasformarono da animali della taglia di un opossum a giganti delle dimensioni di un orso. Le prime forme, come \"Onychodectes\", del Paleocene inferiore, erano relativamente simili a insettivori primitivi, dalle abitudini arboricole e dal corpo snello e agile. In pochi milioni di anni questi animali svilupparono caratteristiche che li fecero diventare animali compiutamente terricoli, con un corpo compatto e massiccio e arti possenti.\nLe forme paleoceniche come \"Psittacotherium\" svilupparono inoltre una particolarissima dentatura: gli incisivi si ridussero fino a scomparire, mentre i canini si trasformarono in enormi denti simili a scalpelli posti frontalmente, caratterizzati da bande di smalto (da qui il nome Taeniodonta, che significa \"denti a strisce\"). Questi denti eccezionalmente grandi e robusti servivano con tutta probabilit\u00e0 a dissotterrare e strappare le dure radici degli alberi, delle quali i teniodonti si cibavano. In questa operazione, questi animali erano aiutati anche dai poderosi arti anteriori: dotate di forti artigli, le braccia svilupparono uno stranissimo processo osseo nella parte superiore dell'ulna, che serviva con tutta probabilit\u00e0 ad ancorare possenti muscoli per scavare. Gli ultimi teniodonti (\"Ectoganus\", \"Stylinodon\") erano di taglia gigantesca e le modificazioni dello scheletro erano giunte a un livello notevole. Si estinsero nell'Eocene medio, forse a causa della scomparsa del loro habitat.\nClassificazione.\nLe origini dei teniodonti non sono chiare; si pensa comunque che possano essere ricercate nel grande gruppo primitivo dei cimolesti, comprendenti animali di varie forme e dimensioni, i cui rappresentanti attuali sono i soli pangolini. Altri mammiferi che si cibavano di radici, chiamati tillodonti, sono anch'essi raggruppati nei cimolesti ma non sono strettamente imparentati con i teniodonti, ai quali assomigliavano vagamente.\nDi seguito \u00e8 mostrato un cladogramma tratto dal lavoro di Williamson e Brusatte (2013):"}
{"id": "1385790", "revid": "22356", "url": "https://it.wikipedia.org/wiki?curid=1385790", "title": "Teniodonti", "text": ""}
{"id": "1385797", "revid": "339392", "url": "https://it.wikipedia.org/wiki?curid=1385797", "title": "Sakugawa", "text": ""}
{"id": "1385805", "revid": "1086846", "url": "https://it.wikipedia.org/wiki?curid=1385805", "title": "Societ\u00e0 Sportiva Lazio 1988-1989", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1988-1989.\nStagione.\nNella stagione 1988-1989 la Lazio, dopo tre anni trascorsi in Serie B, si riaffaccia alla ribalta del calcio nazionale, con un nuovo allenatore in luogo di Eugenio Fascetti che l'ha riportata in Serie A, il nuovo tecnico \u00e8 Giuseppe Materazzi, con lui arrivano tre sudamericani, gli uruguaiani Rub\u00e9n Sosa Ardaiz ed il difensore Nelson Guti\u00e9rrez e l'argentino Gustavo Dezotti, mentre viene ceduto al Bari la punta Paolo Monelli, protagonista a suon di reti della scorsa promozione. Il ritiro del precampionato viene svolto a Serramazzoni nel modenese. Il campionato dei biancocelesti ha un percorso regolare, sono stati raccolti 14 punti nel girone di andata e 15 nel girone di ritorno. Viene archiviato un discreto decimo posto con 29 punti. Un torneo caratterizzato da ben 19 pareggi, da 5 vittorie e 10 sconfitte. I migliori marcatori di stagione sono Ruben Sosa con 12 reti e Gustavo Dezotti con 9 centri.\nNella Coppa Italia la Lazio ha superato, prima del campionato, la prima fase, con il terzo posto ottenuto nel terzo girone di qualificazione. Nella seconda fase ha vinto il quinto girone che qualifica ai quarti di finale, nei quali incappa nell'Atalanta, che a gennaio ottiene il passaggio alla semifinale battendo (2-0) i romani a Bergamo, e perdendo (2-3) all'Olimpico.\nMaglie e sponsor.\nAnche per la stagione 1988-1989 la Lazio conferma Kappa come sponsor tecnico e Cassa di Risparmio di Roma come sponsor ufficiale.\nOrganigramma societario.\nArea direttiva\nArea tecnica"}
{"id": "1385811", "revid": "339392", "url": "https://it.wikipedia.org/wiki?curid=1385811", "title": "Anko Itosu", "text": ""}
{"id": "1385813", "revid": "110749071", "url": "https://it.wikipedia.org/wiki?curid=1385813", "title": "Lornah Kiplagat", "text": "Biografia.\nNata a Kabiemit, nella provincia della Rift Valley in Kenya, ha corso ad inizio carriera con i colori del suo paese d'origine, riuscendo ad essere la prima ed unica donna a vincere la Falmouth Road Race e la Peachtree Road Race.\nNel 1999 si \u00e8 trasferita nei Paesi Bassi e quattro anni dopo ha ottenuto la cittadinanza olandese, che le ha permesso di gareggiare con la maglia del paese europeo sin dal 2003. Durante lo stesso anno ha abbassato il record nazionale della maratona a 2h23'43\", in occasione della Maratona di New York ed ha partecipato ai Giochi olimpici di Atene 2004, dove ha terminato quinta nei 10000 metri piani.\nIl 2005 \u00e8 stato un anno ricco di successi, impreziosito dalla vittoria agli Europei di corsa campestre di Tilburg e dalla medaglia d'argento ai Mondiali di mezza maratona ad Edmonton. Il 7 gennaio 2006 \u00e8 stata eletta come miglior atleta olandese del 2005.\nAi Mondiali di corsa campestre del 2006, disputati in Giappone, ha conquistato il secondo posto nella corsa lunga, mentre \u00e8 arrivata quinta nei 10000 m agli Europei di G\u00f6teborg.\nNell'anno successivo ha vinto i Mondiali di corsa campestre, disputati a Mombasa, in Kenya ed il 14 ottobre ha vinto la gara di mezza maratona ai Mondiali di corsa su strada di Udine, bissando il successo ottenuto l'anno precedente e registrando la nuova migliore prestazione mondiale.\nIn carriera Lornah Kiplagat ha stabilito alcuni record mondiali, riconosciuti dalla IAAF, ma su distanze non olimpiche: i 5\u00a0km su strada (14'47\"), le 10 miglia (50'50\"), i 20\u00a0km su strada (1h02'57\") e la mezza maratona (1h06'25\").\n\u00c8 cugina di altre quattro atlete di livello mondiale, Susan Sirma, Sally Barsosio e le sorelle Sylvia e Hilda Kibet, l'ultima delle quali rappresenta, come la Kiplagat, i Paesi Bassi."}
{"id": "1385814", "revid": "175558", "url": "https://it.wikipedia.org/wiki?curid=1385814", "title": "3-metileneossindole reduttasi", "text": ""}
{"id": "1385841", "revid": "121190093", "url": "https://it.wikipedia.org/wiki?curid=1385841", "title": "Adhara", "text": "Adhara (\u03b5 CMa / \u03b5 Canis Majoris / Epsilon Canis Majoris) \u00e8 una stella situata nella costellazione del Cane Maggiore. Avendo magnitudine +1,51 \u00e8 la seconda stella pi\u00f9 luminosa della sua costellazione, dopo Sirio, nonch\u00e9 la ventiduesima stella pi\u00f9 luminosa dell'intera volta celeste. La sua posizione la rende osservabile con pi\u00f9 facilit\u00e0 dall'emisfero australe. Distante 405 anni luce dal sistema solare, \u00e8 una supergigante blu o gigante brillante blu di classe spettrale B2. A causa della notevole rarefazione dell'idrogeno neutro del mezzo interstellare nella direzione della stella, Adhara \u00e8 la pi\u00f9 luminosa fonte di raggi ultravioletti estremi del cielo. Il suo nome ha origine dall'arabo \u0639\u0630\u0627\u0631\u0649 \u2018a\u00f0\u0101ra' e significa \"le vergini\".\nOsservazione.\nBench\u00e9 Johann Bayer abbia assegnato ad Adhara la lettera epsilon (\u03b5), essa \u00e8 la seconda stella in ordine di luminosit\u00e0 della sua costellazione, dopo Sirio. Si presenta come un astro di colore azzurro, individuabile una dozzina di gradi a sud di Sirio. Con Wezen () e Aludra () essa forma un triangolo di stelle vicine e brillanti, dato che Wezen e Aludra hanno rispettivamente magnitudine +1,83 e +2,40. Adhara costituisce il vertice ovest del triangolo, Wezen quello nord, Aludra quello est.\nAdhara \u00e8 una stella dell'emisfero celeste australe; avendo una declinazione pari a -28\u00b058', risulta visibile solo nelle zone temperate dell'emisfero boreale, mentre \u00e8 invisibile o appare molto bassa all'orizzonte nelle zone settentrionali. D'altra parte appare circumpolare solo nelle regioni antartiche, pi\u00f9 a sud della latitudine 62\u00b0S. La sua magnitudine apparente pari a +1,51 le permette di essere individuata anche dai centri urbani moderatamente affetti da inquinamento luminoso.\nIl periodo migliore per la sua osservazione ricade nei mesi dell'inverno boreale, corrispondente all'estate dell'emisfero australe, dove, data la sua declinazione, \u00e8 visibile anche per un arco di tempo maggiore.\nCirca 4,7 milioni di anni fa, Adhara si trovava molto pi\u00f9 vicina al Sole di quanto non sia ora, a soli 34 anni luce di distanza, ed era molto pi\u00f9 brillante di quanto non sia oggi, arrivando ad essere di gran lunga la stella pi\u00f9 luminosa del cielo, con una magnitudine apparente di -3,99. Nessun'altra stella \u00e8 stata da quel momento pi\u00f9 luminosa nel cielo notturno terrestre, e nessun'altra lo sar\u00e0 nei prossimi 5 milioni di anni.\nAmbiente galattico.\nLa nuova riduzione dei dati astrometrici del telescopio spaziale Hipparcos ha portato a un nuovo calcolo della parallasse di Adhara, che \u00e8 risultata essere 8,05 \u00b1 0,14 mas. Pertanto la distanza di Adhara dalla Terra \u00e8 pari a 1/0,00805 pc, ossia 124,02 pc, equivalenti a 405 \u00b1 7 anni luce. Ne consegue che Adhara e il Sole sono situate nel medesimo braccio della Via Lattea, il Braccio di Orione. Le coordinate galattiche di Adhara sono 239,83\u00b0 e -11,32\u00b0. Una longitudine galattica di circa 240\u00b0 significa che la linea ideale che congiunge il Sole e Adhara, se proiettata sul piano galattico, forma con la linea ideale che congiunge il Sole con il centro galattico un angolo di 240\u00b0. Ci\u00f2 significa che Adhara \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di poco pi\u00f9 di -11\u00b0 significa che Adhara si trova un po' pi\u00f9 a sud rispetto al piano su cui sono posti il Sole e il centro galattico.\nLa zona del cielo in direzione di Adhara \u00e8 particolarmente povera di gas interstellare. Ci\u00f2 la rende di gran lunga la pi\u00f9 luminosa fonte di raggi ultravioletti estremi del cielo (cio\u00e8 nella banda compresa fra 504 e 760\u00a0\u00c5): infatti la radiazione ultravioletta della stella viene solo in minima parte assorbita e dispersa dal poco gas che si frappone fra l'osservatore e l'astro. Si ritiene che la scarsit\u00e0 di mezzo interstellare nella direzione di Adhara sia dovuta a una estensione della Bolla Locale, che si prolunga mediante un tunnel lungo almeno 300\u00a0pc e largo circa 50\u00a0pc nella direzione della stella. Nella Bolla Locale la densit\u00e0 del mezzo interstellare \u00e8 significativamente inferiore rispetto alla densit\u00e0 media di tale mezzo all'interno della Via Lattea. Buona parte dell'assorbimento della luce proveniente da Adhara \u00e8 opera della Nube Interstellare Locale, che si estende in prossimit\u00e0 del Sole; ci\u00f2 significa che al di fuori di tale nube la densit\u00e0 del gas che si frappone fra l'osservatore e la stella \u00e8 estremamente bassa. Data questa situazione, Adhara \u00e8 la maggior fonte di ionizzazione degli atomi di idrogeno che formano la Nube Interstellare Locale e pertanto l'analisi dello spettro stellare fornisce importanti indizi riguardo allo stato di ionizzazione e alla morfologia della Nube.\nCaratteristiche fisiche.\nCaratteristiche fondamentali.\nAdhara \u00e8 stabilmente classificata come una stella di tipo B2 di colore azzurro. Esso \u00e8 dovuto alla sua temperatura superficiale, che \u00e8 stata misurata in . Altri valori citati in letteratura sono 21.500\u00a0K e 22.900\u00a0K. Non c'\u00e8 invece accordo fra le fonti riguardo alla classe di luminosit\u00e0 della stella, che viene a volte attribuita alla classe Iab delle supergiganti intermedie, ma pi\u00f9 spesso alla classe II delle giganti brillanti.\nA causa della sua luminosit\u00e0 e del suo spettro poco influenzato dal gas interstellare, Adhara \u00e8 una delle stelle appartenenti alle prime classi spettrali meglio studiate, sicch\u00e9 i suoi parametri sono conosciuti con una certa precisione. Il suo diametro angolare \u00e8 stato misurato da Hambury Brown \"et al.\" (1974) utilizzando il Narrabri Stellar Intensity Interferometer, situato a Narrabri, nel Nuovo Galles del Sud; essi hanno ottenuto un valore di , che alla distanza stimata da Hipparcos corrisponde a un raggio di . Avendo una misura del raggio, per stimare la massa della stella, \u00e8 necessario conoscere la gravit\u00e0 superficiale. I valori riportati in letteratura di questa grandezza variano di solito da log \"g\" = 3 a log \"g\" = 3,5. Questo margine di incertezza \u00e8 molto ampio e rende difficile la stima della massa. Assumendo una gravit\u00e0 superficiale di log \"g\" = 3,2 e un raggio di , Aufdenberg \"et al\". (1998) deducono una massa di . Tuttavia questo dato non sembra corretto: infatti dalla distanza, dalla magnitudine apparente e dalla temperatura superficiale si pu\u00f2 dedurre che Adhara abbia una luminosit\u00e0 di circa ; per la regione del diagramma H-R individuata dalla temperatura superficiale e dalla luminosit\u00e0 assoluta della stella passano le tracce evolutive di stelle aventi massa intorno alle 12\u00a0M\u2609. Aufdenberg \"et al\". (1998) deducono che l'errore potrebbe essere attribuito a una stima della gravit\u00e0 superficiale troppo bassa e che una gravit\u00e0 di log \"g\" = 3,5 avvicinerebbe maggiormente la stima della massa ricavata da raggio e gravit\u00e0 superficiale a quella ricavabile dalla posizione della stella sul diagramma H-R.\nLe stime della velocit\u00e0 di rotazione dell'astro intorno al proprio asse (formula_1) variano da 25\u00a0km/s a 60\u00a0km/s. Assumendo con Bernacca e Perinotto (1970) un valore di 35\u00a0km/s, se ne desume che il periodo di rotazione \u00e8 uguale o inferiore a 15 giorni. Per un dato pi\u00f9 preciso bisognerebbe conoscere l'inclinazione dell'asse di rotazione rispetto alla nostra linea di vista, il cui valore non \u00e8 stato ancora appurato.\nCon un'et\u00e0 stimata di 22,5 milioni di anni, Adhara ha cessato o sta per cessare di fondere l'idrogeno presente nel suo nucleo ed \u00e8 quindi da poco uscita dalla sequenza principale. Le sue dimensioni sono destinate ad aumentare nei prossimi milioni di anni, quando diventer\u00e0 una supergigante rossa. Se in questa fase non perder\u00e0 una quantit\u00e0 eccessiva di massa, potrebbe al termine della sua esistenza esplodere in una supernova di tipo II; altrimenti potrebbe diventare una rara .\nVento stellare e emissione di raggi X.\nAdhara emette un vento stellare che comporta una perdita di massa di all'anno. Si tratta di un vento stellare veloce, come \u00e8 tipico delle stelle appartenenti alle classi spettrali O e B, avente una velocit\u00e0 terminale di 910\u00a0km/s. Si ritiene che le perturbazioni a cui questo vento \u00e8 sottoposto siano responsabili dell'emissione di raggi X della stella. Le stelle appartenenti alle classi spettrali O e B emettono raggi X nella misura di un decimilionesimo della radiazione totale. Dato che tali stelle non presentano una zona convettiva superficiale e quindi non possiedono una corona, bisogna pensare a meccanismi alternativi che siano alla base dell'emissione di raggi X. Una delle teorie pi\u00f9 accreditate \u00e8 rappresentata dall'ipotesi che irregolarit\u00e0 nel flusso di radiazione proveniente dalla stella siano alla base di turbolenze nel vento stellare che si diparte dalla superficie dell'astro a velocit\u00e0 molto alte. Le collisioni ad altissima velocit\u00e0 riscaldano il gas del vento stellare portandolo a temperature abbastanza elevate da emettere nella banda dei raggi X. All'interno del vento stellare di Adhara \u00e8 possibile individuare una componente di raggi X pi\u00f9 molli, prodotta da plasma a temperature di 1-2 milioni di K, e una componente pi\u00f9 dura, prodotta da plasma a temperature di 6-8 milioni di K.\nCompagna.\nEpsilon Canis Majoris \u00e8 una stella binaria. La principale fin qui analizzata ha infatti una compagna di magnitudine 7,5, che si trova a una distanza angolare di 7,5\u00a0secondi d'arco. L'angolo posizionale fra le due componenti \u00e8 161\u00b0, essendo 0\u00b0 il nord e 180\u00b0 il sud. Nonostante le due componenti abbiano una distanza angolare relativamente ampia, la coppia non \u00e8 facilmente risolvibile essendo la principale circa 250 volte pi\u00f9 luminosa della secondaria; \u00e8 richiesto uno strumento di almeno 75\u00a0mm di diametro per effettuare la separazione. Questa compagna, di classe compresa tra la A e la F, ha un periodo orbitale di almeno 7500 anni, e si trova ad una distanza di almeno 900 UA (circa 135 miliardi di km) dalla principale.\nEtimologia e cultura.\nIl nome \"Adhara\", talvolta scritto \"Adara\", deriva dall'arabo \"\u0639\u0630\u0627\u0631\u0649\", \"\u2018a\u00f0\u0101ra\u2019\", che significa \"vergini\". Venivano infatti cos\u00ec chiamate le tre stelle vicine Wezen, Aludra e Adhara. Nel catalogo stellare \"Calendarium\" di Al Achsasi al Mouakket, risalente al XVII secolo, la stella \u00e8 designata come \"Aoul al Adzari\" (\"\u0623\u0648\u0644 \u0623\u0644\u0639\u0630\u0627\u0631\u064a\" - \"awwil al-a\u00f0\u0101rii\"), che \u00e8 stato tradotto in latino come \"Prima Virginum\", \"la prima delle Vergini\".\nIn ambiente cinese, all'interno della costellazione di \"Jing\" (che significa \"pozzo\"), veniva individuato un asterismo, chiamato (\"H\u00fa Sh\u01d0\"), che significa \"Arco e Freccia\" e che comprendeva, oltre ad Adhara, , , HD 63032, HD 65456, , , e . Di conseguenza, Adhara veniva chiamata (\"H\u00fa Sh\u01d0 q\u012b\"), che significa \"la settima stella dell'Arco e Freccia\".\nAdhara \u00e8 rappresentata nella bandiera del Brasile, assieme ad altre 26 stelle, ciascuna delle quali rappresenta uno stato confederato. In particolare essa rappresenta lo stato di Tocatins."}
{"id": "1385844", "revid": "399", "url": "https://it.wikipedia.org/wiki?curid=1385844", "title": "Porta Clausa", "text": "La Porta Clausa o Porta Chiusa \u00e8 una delle porte che si aprivano nelle mura aureliane di Roma. Le notizie che la riguardano sono scarsissime, anche perch\u00e9 venne murata in epoca imprecisata ma comunque molto presto (da qui il nome) e cos\u00ec appare tutt'oggi, praticamente nascosta, all'altezza del civico 4-6 di via Monzambano.\n\u00c8 ignoto come venisse chiamata originariamente.\nEra la porta meridionale del Castro Pretorio, la grande caserma dei pretoriani che l'imperatore Tiberio costru\u00ec tra il 20 e il 23 per riunire in un'unica sede le 9 coorti istituite da Augusto come guardia imperiale. Da qui usciva probabilmente una strada secondaria che collegava sia alla Nomentana che alla Tiburtina. Quando Aureliano, verso il 270-273, incluse l'accampamento nel perimetro difensivo, il muro esterno fu rialzato, fu munito di una nuova e pi\u00f9 fitta merlatura e vennero chiuse le porte settentrionale (le cui tracce sono ancora visibili) ed orientale. L'altra porta, quella occidentale, si apriva verso la citt\u00e0.\nAll'inizio del V secolo venne restaurata da Onorio e le caratteristiche architettoniche che appaiono oggi risalgono appunto a quell'intervento.\nLa facciata, con un unico fornice, era ricoperta in travertino; l'arco misura esternamente 8,60 m di larghezza, con 4,13 m di luce interna, con chiusura a saracinesca. Era sormontata da una camera di manovra, della quale sono ancora visibili cinque finestre ad arcata; l'intera struttura era merlata \"a taglio di diamante\". Una sesta finestra \u00e8 per met\u00e0 ostruita da un rifacimento del muro di cinta voluto da papa Urbano VIII.\nGi\u00e0 dalla prima met\u00e0 dell'VIII secolo non compare pi\u00f9 tra gli itinerari e le descrizioni di Roma, ed era o parzialmente interrata a causa del sopraelevamento del terreno adiacente, o inglobata in qualche propriet\u00e0 privata."}
{"id": "1385845", "revid": "209345", "url": "https://it.wikipedia.org/wiki?curid=1385845", "title": "Epsilon Canis Majoris", "text": ""}
{"id": "1385855", "revid": "1086846", "url": "https://it.wikipedia.org/wiki?curid=1385855", "title": "Societ\u00e0 Sportiva Lazio 1989-1990", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1989-1990.\nStagione.\nLa Lazio sempre allenata da Giuseppe Materazzi si \u00e8 classificata al nono posto nella Serie A 1989-1990 ottenendo 31 punti, gli stessi del Bari, quattro punti sopra la zona retrocessione, che ha mandato in Serie B l'Udinese, il Verona, la Cremonese e l'Ascoli. Per questa annata sportiva, a causa dei lavori di ristrutturazione dello Stadio Olimpico in vista del Campionato mondiale di calcio 1990, la squadra biancoazzurra ha dovuto giocare le partite casalinghe allo Stadio Flaminio. Anche per questa stagione la dirigenza laziale, ha puntato su giocatori sudamericani, al confermato uruguaiano Ruben Sosa si sono aggiunti il brasiliano Amarildo preso dal Celta di Vigo in Spagna, miglior marcatore stagionale con 9 reti, ed il centrocampista l'argentino Pedro Troglio arrivato dal Verona. Lo scudetto \u00e8 stato vinto per la seconda volta dal Napoli di Maradona, davanti alle milanesi e alla Juventus.\nIn Coppa Italia al posto dei gironi, si torna alle eliminazione dirette, la Lazio supera il primo turno battendo (2-0) l'Ancona, ma viene eliminata al secondo turno dal Bologna che passa (0-2) al Flaminio.\nMaglie e sponsor.\nDopo un biennio la Lazio cambia sponsor tecnico per la stagione 1989-1990, con Kappa che lascia il posto a Umbro, mentre \u00e8 confermato lo sponsor ufficiale Cassa di Risparmio di Roma.\nOrganigramma societario.\nArea direttiva\nArea tecnica"}
{"id": "1385856", "revid": "110157", "url": "https://it.wikipedia.org/wiki?curid=1385856", "title": "Mornaga", "text": "Il torrente Mornaga \u00e8 un torrente che attraversa il territorio di Castiglione Olona, in Provincia di Varese, confluendo nel fiume Olona.\nPercorso del torrente.\nIl torrente Mornaga nasce a nord della \"Cascina Colombera\", nel Parco Locale di Interesse Sovracomunale (PLIS) Rile Tenore Olona (RTO). Successivamente bagna Gornate Superiore, frazione di Castiglione. In questo paese il Mornaga alimenta un lavatoio, recentemente restaurato. Prosegue in una stretta valle fino alla confluenza nell'Olona, che si trova presso la vecchia stazione ferroviaria di Castiglione Olona. In questa zona confluisce nell'Olona anche il Riale delle Selve. Affluenti del Mornaga sono il \"Riale Bulgarella\", il \"Rio Canale\" ed il torrente \"Marnetta\".\nGli Affluenti.\nIl \"Riale Bulgarella\" \u00e8 alimentato da alcune risorgive e percorre una stretta valle, situata tra la valle del Mornaga e la valle della Marnetta. Il torrente \"Marnetta\" \u00e8 il maggior tributario del Mornaga e si forma presso il lavatoio di Caronno Corbellaro (frazione di Castiglione), dall'unione di due rigagnoli: il \"Rio Griano\" ed il \"Rio Dietro Costa\". Quest'ultimo alimenta il lavatoio. In seguito la Marnetta percorre una valle stretta e incassata, sfociando nel Mornaga poco prima che questo confluisca nell'Olona. Il Mornaga riceve inoltre le acque di scolo del \"Laghetto dei Pescatori\" di Castiglione, tramite il \"Rio Canale\", che alimenta e regola il laghetto."}
{"id": "1385857", "revid": "287204", "url": "https://it.wikipedia.org/wiki?curid=1385857", "title": "Up (film)", "text": ""}
{"id": "1385862", "revid": "175558", "url": "https://it.wikipedia.org/wiki?curid=1385862", "title": "2-esadecenal reduttasi", "text": ""}
{"id": "1385866", "revid": "1605525", "url": "https://it.wikipedia.org/wiki?curid=1385866", "title": "Antonio Brunetti (compositore)", "text": "Biografia.\nInizi\u00f2 la propria attivit\u00e0 compositiva nel 1786, anno in cui scrisse un'opera e un oratorio a Bologna. Seguirono negli anni successivi la messa in scena di altri suoi lavori teatrali, continuando a comporre per i palcoscenici sino il 1815. Parallelamente fu attivo anche come maestro di cappella della cattedrale di Chieti dal 1790 al 1800, di quella di Urbino dal 1810 al 1816 e infine del Duomo di Macerata dal 1816 al 1826. Il 27 dicembre di quest'ultimo anno fu nominato nuovamente direttore della cappella della Cattedrale di Urbino, dove rimase per\u00f2 poco, fino al 22 marzo del 1827. Fu successivamente maestro a Imola e infine, negli ultimi anni di vita, svolse l'attivit\u00e0 d'impresario\nOltre a comporre diverse opere, scrisse diversa musica sacra (82 lavori in tutto). Fu inoltre membro dell'Accademia Filarmonica di Bologna.\nFonti.\nPossediamo circa 50 copie manoscritte coeve delle sue opere. \nAutografi.\nDue autografi, uno sicuro e l'altro incerto, sono nella Biblioteca di San Francesco di Bologna. Uno \u00e8 segnalato a Monaco di Baviera, nella Bayerische Staatsbibliothek.\nManoscritti.\nLe collezioni pi\u00f9 importanti di copie manoscritte delle opere di Brunetti sono a:"}
{"id": "1385869", "revid": "767487", "url": "https://it.wikipedia.org/wiki?curid=1385869", "title": "Ivan Lins", "text": "Per oltre 30 anni ha scritto e interpretato brani di M\u00fasica Popular Brasileira e jazz. La sua opera prima, \"Madalena\", \u00e8 stata registrata da Elis Regina nel 1970 ma \u00e8 divenuta pi\u00f9 nota la versione cantata da Simone Bittencourt de Oliveira. Ivan ha tra l'altro partecipato alla realizzazione di un brano musicale assieme a Michael Bubl\u00e9 dal titolo \"Wonderful Tonight\".\nVita.\nHa vissuto la sua adolescenza a Boston, nel Massachusetts, assieme a suo padre, ingegnere navale; al ritorno in patria ha studiato al M.I.T., il college militare di Rio. Pi\u00f9 tardi ha conseguito una laurea in chimica industriale all'Universit\u00e0 federale di Rio de Janeiro. Inizialmente aveva considerato l'idea di una carriera pallavolistica, prima di scoprire il suo grande talento musicale."}
{"id": "1385881", "revid": "591237", "url": "https://it.wikipedia.org/wiki?curid=1385881", "title": "Stefano Burbi", "text": "\u00c8 Direttore Stabile dell'Orchestra dei Filarmonici di Firenze e Composer in residence per la Canadian Chamber Academy di Toronto.\n\u00c8 autore di numerosi brani di musica sinfonica, musica sacra e da musica da camera nonch\u00e9 di varie colonne sonore.\nBiografia.\nNel 1984 fonda l'Orchestra ed il Coro Amadeus e dal 1984 al 1992 dirige numerosi concerti sotto l'egida del Comune di Firenze, sempre apprezzati dal pubblico e dalla critica, ed \u00e8 direttore ospite di numerose altre orchestre, fra cui l'Orchestra Antonio Vivaldi. Nel 1986 compone la Messa da Requiem in ricordo del Maestro Abussi, spalla dell'Orchestra del Maggio Musicale Fiorentino e la Messa da Requiem in ricordo del Professor Ludovico Zorzi.\nNel 1992 viene chiamato a dirigere la Toronto Academy Orchestra ed \u00e8 direttore ospite della Canadian Chamber Academy, i cui musicisti lo eleggono \u201ccomposer in residence\u201d. Nel 1993 compone l'Adagio per violino, viola ed archi dedicato alle vittime e all'attentato di via dei Georgofili a Firenze, che viene eseguito in diretta televisiva in Canada dalla Toronto Academy Orchestra, sotto la sua direzione.\nNel 1994 gli viene commissionata la colonna sonora per un documentario sulla figura del pittore Pietro Annigoni, \u201cAnnigoni: Portrait of an Artist\u201d (\u201cAnnigoni: Ritratto di un Artista\u201d). Lo stesso anno fa ritorno a Firenze ove fonda l'Orchestra Nova Harmonia e si dedica alla sua seconda passione, la poesia, pubblicando nel 2006 una raccolta di poesie, \u201cFrammenti di eterno\u201d.\nDal 2007 \u00e8 direttore stabile dell'Orchestra dei Filarmonici di Firenze e dal 2007 al 2011 \u00e8 stato Presidente e Direttore Artistico della sede fiorentina dell'Associazione Mozart Italia. Ha diretto molte importanti orchestre in Italia ed all'estero, fra cui l'Orchestra della Nuova Camerata Italiana e la Toronto Academy Orchestra. Il suo repertorio come direttore d'orchestra spazia dai grandi classici ai moderni.\n\u00c8 autore di oltre 800 opere, fra musica sinfonica, musica da camera, musica sacra, musiche di scena per il teatro, balletti e colonne sonore. Ha scritto l'opera \"Eros e Thanatos\" su testo di Liliana Ugolini.\nIl suo balletto \"Minotauro: un'altra verit\u00e0\", con coreografie di Alberto Canestro, ha vinto il primo Premio Culturale Luciano Bonaparte Principe di Canino nel 2012.\nLe sue opere sono state eseguite nel 2012 all'Estate Fiesolana ed al Festival Pucciniano di Torre del Lago, con notevole successo di pubblico e di critica."}
{"id": "1385883", "revid": "466539", "url": "https://it.wikipedia.org/wiki?curid=1385883", "title": "KrasAir", "text": "La KrasAir (in russo: \"\u041a\u0440\u0430\u0441\u043d\u043e\u044f\u0440\u0441\u043a\u0438\u0435 \u0410\u0432\u0438\u0430\u043b\u0438\u043d\u0438\u0438\", in inglese: \"Joint Stock Company KrasAir\") era una compagnia aerea russa di Krasnojarsk, Russia.\nStrategia.\nEffettuava il trasporto con una flotta composta nel 2007 da 39 aerei e aveva la base tecnica all'aeroporto di Krasnojarsk-Emel'janovo (UNKL), nel territorio di Krasnojarsk, in Russia.\nNell'estate del 2008 c'erano stati dei segnali forti della crisi dell'azienda e il 12 dicembre 2008 la KrasAir ha dichiarato bancarotta in seguito ai debiti accumulati nei pagamenti di leasing operativo alla russa Ilyushin Finance per gli aerei Ilyushin Il-96 e Tupolev Tu-204."}
{"id": "1385890", "revid": "1543377", "url": "https://it.wikipedia.org/wiki?curid=1385890", "title": "Mausoleo della Bela Rosin", "text": "Il mausoleo della Bela Rosin \u00e8 un edificio neoclassico di Torino situato nel quartiere popolare di Mirafiori Sud. \u00c8 di fatto una copia esatta del Pantheon di Roma, fatto costruire come tomba di famiglia dai figli di Rosa Vercellana, soprannominata in piemontese \"Bela Rosin\" (Bella Rosina).\nCaratteristiche.\nLo stile neoclassico riprende, in scala ridotta, quello del Pantheon romano; il mausoleo fu voluto dai figli di Rosa Vercellana come ricostruzione simbolica del luogo in cui avrebbe dovuto essere sepolta accanto al marito, primo re d'Italia.\nLa pianta \u00e8 circolare e il diametro \u00e8 di circa sedici metri, stessa misura dell'altezza. Sulla parte frontale si trova un pronao con otto colonne alte cinque metri. Anzich\u00e9 l'iscrizione di Agrippa, il frontone riporta le insegne dei conti di Mirafiori e il motto \"DIO PATRIA E FAMIGLIA\". All'interno altre otto colonne delimitano le nicchie, oggi vuote e un tempo occupate dalle salme della Bela Rosin e dei suoi discendenti. Sulla cupola lastricata di rame \u00e8 posta una croce latina.\nIl mausoleo si trova in un parco di circa trentamila metri quadrati di forma rettangolare allungata, circondato da un muro di cinta alto circa tre metri e largo cinquanta centimetri, affacciato su Strada del castello di Mirafiori, al confine tra il comune di Torino e quello di Nichelino. L'ingresso si trova sul lato occidentale del parco, attraverso un cancello in ferro battuto con le insegne dei Conti di Mirafiori. Dal cancello si arriva al mausoleo tramite un viale, inizialmente alberato e oggi affiancato solamente da fari posti a livello del terreno e rivolti verso l'alto. A fianco del cancello si trovano due piccoli edifici, in origine adibiti a guardiole per il guardiano e oggi usate dal CICAP - Comitato Italiano per il Controllo delle Affermazioni sul Paranormale - (fabbricato di destra) e dalla Circoscrizione di Mirafiori Sud che lo ha adibito a Ecomuseo Urbano (fabbricato di sinistra).\nStoria.\nIl mausoleo fu progettato dall'architetto Angelo Demezzi nel 1886 e ultimato nel 1888.\nLa storia del mausoleo \u00e8 stata tormentata da episodi drammatici e degradanti fino al recente restauro.\nNel 1970 il mausoleo, allora di propriet\u00e0 di una discendente di Rosa Vercellana (Vittoria Guerrieri Gromis di Trana), fu acquistato dal Comune di Torino guidato dal sindaco Giovanni Porcellana. Venne aperto ai visitatori due anni dopo e immediatamente profanato da tombaroli a caccia di gioielli: i resti delle salme mutilate furono allora spostati nel Cimitero monumentale di Torino. Negli anni successivi il mausoleo sub\u00ec molteplici vandalismi, e incominciarono a nascere le leggende metropolitane su riti satanici officiati all'interno del mausoleo.\nNel 1979 venne chiesto per la prima volta un restauro, da parte della Circoscrizione, ma senza risultato. L'ingresso venne murato nel 1980, ma in seguito fu sfondato e ripresero i vandalismi, fino al punto che nel 1984 la nicchia che aveva ospitato la Bela Rosin era piena di rifiuti di ogni genere.\nNel 1984 l'allora sindaco Diego Novelli valut\u00f2 la possibilit\u00e0 di cedere il mausoleo a una comunit\u00e0 islamica, che voleva convertirlo in una moschea, ma la discussione si aren\u00f2 in una nuova polemica sui costi del restauro.\nLa discussione riprese nel 1993: questa volta l'uso suggerito dall'ex sindaco Giovanna Cattaneo Incisa era quello di planetario, ma di nuovo non avvenne nulla di concreto finch\u00e9 il concorso, bandito dal comune nel 1998, fin\u00ec con il surreale risultato che il vincitore non ricevette l'appalto in quanto ritenuto inadeguato.\nDue anni dopo fu lanciato un nuovo concorso, che non specificava pi\u00f9 la destinazione dell'edificio e finalmente arriv\u00f2 a una conclusione positiva. Nel 2001 la giunta di Valentino Castellani approv\u00f2 il progetto di manutenzione straordinaria e recupero degli architetti Aimaro Isola e Roberto Gabetti (marito di una discendente di Rosa Vercellana), al prezzo di 5 miliardi e mezzo di lire.\nIl restauro, terminato nel 2005, ha seguito i progetti originari di Demezzi mantenendo il marmo chiaro e venato e le colonne chiare, tranne che per alcune sostanziali ma inevitabili modifiche: l'arretramento dell'altare, la copertura del foro al centro della cupola con una lastra di vetro per tenere lontano le intemperie, la realizzazione di un trompe-l'\u0153il sul soffitto a cassettoni (rovinato dai vandali e dall'acqua), e il taglio degli alberi ai lati del viale di ingresso.\nLa struttura \u00e8 stata inaugurata il 25 settembre 2005 alla presenza del sindaco Sergio Chiamparino ed \u00e8 stata data in gestione al sistema Bibliotecario della citt\u00e0 (e non al futuro science center di Torino, come si era pensato in un primo tempo) che vi organizza periodicamente letture, dibattiti, mostre, concerti e altri eventi temporanei.\nLa prima attivit\u00e0 ospitata dal rinnovato mausoleo \u00e8 stato lo spettacolo teatrale \"Pazze regine\", realizzato dal centro di produzione teatrale Assemblea Teatro e ispirato alla storia d'amore di Rosa Vercellana e Vittorio Emanuele II di Savoia. Nel 2006 ha ospitato una mostra curata da Giuliano Gresleri sulla storia dei poliedri da Platone in poi. Durante l'estate il parco del mausoleo diviene un \"giardino di lettura\", attrezzato con gazebo e panchine, per consentire ai visitatori di leggere i libri disposti su carretti per il prestito gratuito.\nIl sito \u00e8 aperto da aprile a ottobre nelle giornate che vanno da mercoled\u00ec alla domenica."}
{"id": "1385893", "revid": "1305772", "url": "https://it.wikipedia.org/wiki?curid=1385893", "title": "Brunetti", "text": ""}
{"id": "1385897", "revid": "1086846", "url": "https://it.wikipedia.org/wiki?curid=1385897", "title": "Societ\u00e0 Sportiva Lazio 1990-1991", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1990-1991.\nStagione.\nLa Lazio si \u00e8 classificata all'undicesimo posto nella Serie A 1990-1991. In questa stagione sono arrivati Dino Zoff come allenatore e il tedesco Karl-Heinz Riedle come centravanti.\nIn Coppa Italia la squadra laziale \u00e8 entrata in gioco dal secondo turno eliminatorio, ma \u00e8 stata subito eliminata dal Modena.\nMaglie e sponsor.\nAnche per la stagione 1990-1991 la Lazio conferma Umbro come sponsor tecnico e Cassa di Risparmio di Roma come sponsor ufficiale.\nOrganigramma societario.\nArea direttiva\nArea tecnica\nArea sanitaria"}
{"id": "1385908", "revid": "767487", "url": "https://it.wikipedia.org/wiki?curid=1385908", "title": "Paura primordiale", "text": "Paura primordiale (titolo originale: \"Primeval\", o \"Primeval: Kill\", nella versione \"home video\" circolata in Gran Bretagna) \u00e8 un film del 2007 diretto da Michael Katleman, con attore protagonista Dominic Purcell. Distribuito in Italia da Buena Vista International Italia, \u00e8 uscito nelle sale cinematografiche italiane dal 27 luglio 2007.\nIl film \u00e8 stato girato in Sudafrica.\nTrama.\nUn celebre giornalista televisivo, Tim Manfrey (Dominic Purcell), \u00e8 caduto in disgrazia dopo aver messo in onda un servizio rivelatosi infondato. Il network lo spedisce allora, suo malgrado, in Burundi, accompagnato dall'amico ed inseparabile cameraman Steven Johnson (Orlando Jones), allo scopo di documentare la ricerca e la cattura di un gigantesco coccodrillo, terrore degli abitanti della zona, da cui \u00e8 considerato una sorta di creatura leggendaria. La bestia ha da poco suscitato l'interesse dell'opinione pubblica internazionale, dopo aver aggredito e sbranato un'antropologa forense americana che, dietro indicazioni di un ragazzino del luogo, Jojo (Gabriel Malema), sopravvissuto alla strage del suo villaggio ad opera di un'etnia nemica, aveva appena scoperto una fossa comune.\nAlla spedizione di cattura del coccodrillo, che gli autoctoni chiamano \"Gustave\", partecipano anche Aviva Masters (Brooke Langton), una giornalista che da tempo si occupa di denunciare al mondo gli eccidi commessi tra trib\u00f9 di etnie rivali, Matthew Collins (Gideon Emery), un naturalista esperto di coccodrilli, e Jacob Krieg (J\u00fcrgen Prochnow), un cacciatore cui il mostruoso animale ha da poco ucciso la moglie e che, per questo, non vuole limitarsi a catturare l'animale, ma non fa mistero di volerlo uccidere.\nLa spedizione \u00e8 resa pericolosa non solo dalla ferocia dell'animale, ma anche dal fatto che, nonostante le autorit\u00e0 locali abbiano dichiarato un \"cessate il fuoco\" nella guerra etnica fratricida che insanguina la zona, gli uomini di un \"signore della guerra\" locale, chiamato - in analogia con il coccodrillo - \"Piccolo Gustave\", continuano inarrestabili le loro micidiali e sanguinose scorrerie, al termine delle quali non risparmiano nessuno.\nLa squadra americana, cui si \u00e8 aggiunto anche il ragazzino Jojo, gi\u00e0 da tempo nel mirino degli uomini del \"Piccolo Gustave\" e che sogna di andare negli Stati Uniti, si trova ben presto in difficolt\u00e0. Il cameraman Steven, infatti, in modo quasi casuale, ha filmato e documentato la spietata uccisione di uno sciamano amico di Krieg e della sua famiglia ad opera di \"Piccolo Gustave\". Questi ordina quindi ai suoi uomini di recuperare e distruggere il filmato, senza farsi scrupoli di eliminare la troupe americana, e intanto il coccodrillo, principale oggetto della spedizione, attacca il gruppo in modo devastante e letale.\nIl primo dei protagonisti a soccombere \u00e8 Krieg, ucciso da Gustave nel vano tentativo di eliminarlo tramite una granata. Matt Collins viene invece prima investito e poi finito da due uomini di Piccolo Gustave, mentre Johnson, dopo una disperata fuga, \u00e8 catturato e portato nella sua tana da Gustave.\nSi scopre poi l'identit\u00e0 di Piccolo Gustave: egli \u00e8 Henry, funzionario della capitale che aveva accolto i protagonisti al loro arrivo in Burundi. Mentre questi \u00e8 sul punto di uccidere Manfrey e Masters, per\u00f2, arriva Gustave, che lo divora.\nAlla fine gli unici sopravvissuti - Tim Manfrey, Aviva Masters e Jojo, che finalmente corona il suo sogno - ritornano in aereo negli Stati Uniti.\nNella sequenza finale, si vede come Gustave continui a cacciare incontrastato lungo il fiume Ruzizi."}
{"id": "1385915", "revid": "1305772", "url": "https://it.wikipedia.org/wiki?curid=1385915", "title": "Primeval", "text": "Primeval, termine inglese per \"primitivo\" o \"antico\", pu\u00f2 riferirsi a:"}
{"id": "1385924", "revid": "92719", "url": "https://it.wikipedia.org/wiki?curid=1385924", "title": "Pernici", "text": ""}
{"id": "1385926", "revid": "92719", "url": "https://it.wikipedia.org/wiki?curid=1385926", "title": "Amu-Daria", "text": ""}
{"id": "1385927", "revid": "54253", "url": "https://it.wikipedia.org/wiki?curid=1385927", "title": "Pesca a strascico", "text": "La pesca a strascico \u00e8 un metodo di pesca che consiste nel trainare attivamente una rete da pesca sul fondo del mare. La rete pu\u00f2 essere trainata da una o due barche.\nStruttura e tipi di rete.\nLe reti a strascico hanno generalmente forma conica; la parte terminale, apribile per estrarre il pescato, prende il nome di \"sacco\", l'apertura invece prende il nome di \"bocca\" e la parte centrale di \"ventre\". Sovente ai lati della bocca sono presenti due lunghe strisce di rete di forma triangolare con funzioni di \"invito\" che prendono il nome di \"ali\" e che, se la pesca viene praticata da due pescherecci in coppia, vengono mantenute aperte da entrambe le barche, con un tonneggio attaccato ad ognuna di esse; nella pesca a strascico compiuta da una sola barca, il tipo pi\u00f9 comune, la rete \u00e8 invece mantenuta aperta da strutture chiamate \"porte\", \"tavoloni\" o \"divergenti\". Le porte sono disponibili in diverse forme e misure e possono essere adatte a tenere la rete a contatto col fondo o sollevate da esso. Affinch\u00e9 le porte compiano bene il loro dovere, \u00e8 necessario che la barca o la nave viaggi ad una certa velocit\u00e0, in genere di 2,5-4 nodi. La parte della bocca e delle ali che strascica il fondale \u00e8 in genere armata di piombi e catene con la funzione di smuovere il sedimento e di farne venir fuori pesci ed altri animali che vi fossero intanati mentre la parte superiore degli stessi \u00e8 dotata di galleggianti con lo scopo di tenere aperta la bocca.\nIl tipo pi\u00f9 comune di rete a strascico bentonica (utilizzata per prede che stiano sul o nei pressi del fondale) \u00e8 la paranza, in origine manovrata da due imbarcazioni ma oggi in genere messa in pesca da un solo peschereccio. Il rapido o sogliolara o sfogliara \u00e8 una rete piccola, senza ali e dotata di una cornice rigida attorno alla bocca, che nella parte inferiore \u00e8 armata di denti. Questa rete \u00e8 impiegata principalmente per la pesca di pesci piatti, di razze e di molluschi bivalvi come telline e vongole.\nLa gangamella \u00e8 invece una piccolissima rete (poco pi\u00f9 di un retino) che viene lentamente strascicata di notte sulle praterie di Posidonia oceanica allo scopo di catturare i gamberetti. La sciabica e lo sciabichello hanno struttura simile alla paranza, con la differenza che vengono trasportate a mare da un'imbarcazione ma poi vengono salpate da terra. Altri tipi di rete sono impiegati per la cattura di pesci di mezz'acqua come cefali e latterini, soprattutto in lagune o ambienti salmastri.\nEffetti sull'ambiente.\nLa pesca a strascico bentonica \u00e8 fonte di notevole impatto sull'ambiente marino. Le reti a strascico infatti distruggono o asportano qualunque cosa incontrino sul fondale, pesci, invertebrati, coralli, alghe, posidonie, eccetera e lasciano un ambiente devastato dove le comunit\u00e0 biotiche originarie si potranno reimpiantare solo dopo molto tempo. Peraltro, la pesca a strascico fornisce la maggioranza del pescato di specie demersali, e ci\u00f2 anche a paragone del numero di operatori.\nQuesto \u00e8 particolarmente grave nel caso di ecosistemi complessi e di fondamentale ruolo biologico come quello della prateria di Posidonia oceanica, che possono essere totalmente distrutti anche con una sola passata. Proprio per evitare questo in alcuni paesi, ad esempio in Italia, si \u00e8 deciso di vietare la pesca a strascico sottocosta (entro le 3 miglia marine o al di sopra della batimetrica dei 50 metri), dove queste comunit\u00e0 complesse si sviluppano, ma ci\u00f2 nonostante \u00e8 frequente leggere sui quotidiani di pescherecci che strascicano impunemente nelle zone vietate facendo danni irreparabili e minando le loro stesse possibilit\u00e0 di pesca future.\nUn altro serio problema della pesca a strascico \u00e8 la sua non selettivit\u00e0, lo strascico raccoglie tutto, specie commerciali e non commerciali, adulti e giovani. La cattura di specie o esemplari di nessun interesse commerciale prende il nome di bycatch e pu\u00f2 riguardare anche giovanili di specie pregiate, il che pu\u00f2 portare ad un tracollo degli stock ittici, oltre a numerosi organismi non commestibili ma lo stesso importanti per l'ecosistema. Un sistema per evitare il bycatch di giovanili (soprattutto per quanto riguarda il nasello) \u00e8 quello di aumentare le dimensioni delle maglie della rete costituente il sacco. Data la difficile controllabilit\u00e0 dell'attivit\u00e0 di pesca in mare aperto si tendono ad usare altre tecniche dissuasive come le barriere artificiali, ovvero l'affondamento in aree di particolare interesse biologico di grandi blocchi di cemento armati di tondini d'acciaio piegati a gancio, capaci di danneggiare seriamente l'attrezzo da pesca. Oltre all'effetto di allontanare lo strascico illegale dall'area interessata questi blocchi forniscono supporto agli organismi bentonici incrementando la biodiversit\u00e0 dell'area, con conseguenze positive anche per la pesca. Un altro sistema di salvaguardia della fauna dalla pesca distruttiva \u00e8 quello di istituire periodi di fermo biologico (durante periodi riproduttivi dei principali organismi oggetto di pesca o di bycatch) in cui la pesca a strascico \u00e8 completamente vietata ovunque in modo da consentire la riproduzione di questi animali.\nSecondo uno studio ministeriale italiano, effettuato nel 2001 su alcune specie ritenute tra i principali \"target\" di questa pratica (nasello e triglia di fango), la rete del sacco ha in genere una maglia di 60mm mentre la rete del coprisacco ha maglia da 50mm. Questo studio intendeva comparare il pescato con l'una e con l'altra dimensione di maglia, giungendo a rilevare che, per le due specie traguardate, alla maggior larghezza (60mm) corrispondeva una taglia media di cattura pi\u00f9 lunga di un cm. Secondo questa ricerca per\u00f2 all'incremento delle taglie, con la maglia pi\u00f9 grossa non corrispondeva anche un vantaggio economico, riducendosi il fatturato (del 22,8%), il reddito da capitale (di pi\u00f9 del 50%) e la redditivit\u00e0 dell'investimento (del 9%).\nUn'enorme quantit\u00e0 di CO2 immagazzinata sul fondo dell'oceano viene liberata ogni anno a causa della pesca a strascico, che solleva continuamente i sedimenti marini. Secondo le stime degli scienziati, le emissioni di CO2 derivanti dalla pesca a strascico ammontano in media a un miliardo di tonnellate all'anno - superando le emissioni del traffico aereo globale. La maggior parte - pi\u00f9 di 750 milioni di tonnellate - proviene dalle attivit\u00e0 di pesca a strascico nelle acque costiere della zona economica esclusiva (ZEE) della Cina, seguita dalle ZEE di Russia, Italia, Regno Unito, Danimarca e Francia. L'espansione delle aree protette, incluse le acque nazionali che vengono fortemente sfruttate, potrebbe ridurre considerevolmente la carbon footprint di questa attivit\u00e0."}
{"id": "1385928", "revid": "160832", "url": "https://it.wikipedia.org/wiki?curid=1385928", "title": "Rose (cocktail)", "text": "Il Rose cocktail \u00e8 un cocktail a base di vermut. Ha fatto parte della lista dei cocktail riconosciuti ufficialmente dall'IBA dal 1961 al 2020.\nPreparazione.\nShakerare con ghiaccio e servire in una coppetta da cocktail.\nSi guarnisce con una ciliegia al maraschino."}
{"id": "1385929", "revid": "92719", "url": "https://it.wikipedia.org/wiki?curid=1385929", "title": "Passeracei", "text": ""}
{"id": "1385941", "revid": "1573940", "url": "https://it.wikipedia.org/wiki?curid=1385941", "title": "Pseudopontia", "text": "Pseudopontia \u00e8 un genere di lepidotteri, appartenente alla famiglia Pieridae, diffuso in Africa; \u00e8 l'unico rappresentante della sottofamiglia Pseudopontiinae .\nDistribuzione e habitat.\nIl taxon \u00e8 diffuso nell'Africa Equatoriale."}
{"id": "1385948", "revid": "287204", "url": "https://it.wikipedia.org/wiki?curid=1385948", "title": "Societ\u00e0 Sportiva Lazio 1991-1992", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1991-1992.\nStagione.\nNella stagione 1991-1992 la squadra disput\u00f2 il quarantanovesimo campionato di Serie A della sua storia, classificandosi al decimo posto. In questa stagione la Lazio fu acquistata da Sergio Cragnotti, che la port\u00f2 negli anni seguenti a conquistare diversi trofei dopo due decenni molto difficili.\nIn Coppa Italia la Lazio fu eliminata agli ottavi di finale.\nMaglie e sponsor.\nLo sponsor tecnico per la stagione 1991-1992 si conferma Umbro, mentre lo sponsor ufficiale cambia e diventa Banco di Santo Spirito.\nOrganigramma societario.\nArea direttiva\nArea tecnica\nArea sanitaria"}
{"id": "1385960", "revid": "767487", "url": "https://it.wikipedia.org/wiki?curid=1385960", "title": "Koit Toome", "text": "Carriera.\nHa debuttato nel mondo della musica a fine 1994 nel duo pop Code One insieme a Sirli Hiius. Il duo era stato formato dal produttore Mikk Targ e ha all'attivo vari album e singoli di successo in Estonia. Il cantante come solista avuto l'onore di rappresentare l'Estonia all'Eurovision Song Contest nel 1998 con la canzone \"Mere Lapsed\" (\"I bambini del mare\"). Ha duettato con la cantante connazionale Maarja-Liis Ilus in diverse canzoni. Nel 2007 ha partecipato, sempre per l'Estonia, al Second Chance Contest con la canzone \"Veidi Veel\".\nNel 2011 ha duettato con Getter Jaani nella canzone Valged \u00d6\u00f6d. Il pezzo fu anche il secondo estratto dall'album \"Rockefeller Street\".\nNel 2017 torna a rappresentare la repubblica baltica in coppia con Laura P\u00f5ldvere con il brano \"Verona\", un omaggio alla citt\u00e0 veneta della quale Toome era rimasto ammaliato dopo un viaggio. Il brano ispirato alla storia d'amore di Romeo e Giulietta per\u00f2 si ferma in semifinale."}
{"id": "1385962", "revid": "767487", "url": "https://it.wikipedia.org/wiki?curid=1385962", "title": "Draw poker", "text": "Per draw poker si intendono quelle specialit\u00e0 del poker nella quale il giocatore riceve alla prima distribuzione 5 carte (4 nel badugi) cos\u00ec da poter subito comporre il punto. Inoltre solitamente vi \u00e8 dopo ogni giro di scommesse la possibilit\u00e0 per il giocatore di cambiare le proprie carte, oppure di non cambiarle affatto dichiarandosi cos\u00ec \"servito\".\nTutte le carte sono distribuite coperte.\nTutti questi giochi prevedono l\"'ante\", ossia una scommessa obbligatoria che ogni giocatore \u00e8 tenuto ad effettuare ad ogni colpo, a carte non ancora distribuite. Nei casin\u00f2, tuttavia, si preferisce l'apertura ai \"bui\"."}
{"id": "1385965", "revid": "103424", "url": "https://it.wikipedia.org/wiki?curid=1385965", "title": "Signal Kuppe", "text": ""}
{"id": "1385974", "revid": "1082300", "url": "https://it.wikipedia.org/wiki?curid=1385974", "title": "Galassia nana irregolare", "text": "Per galassia nana irregolare si intende una galassia di piccole dimensioni ma simile ad una galassia irregolare.\nSono nane irregolari la Grande e la Piccola Nube di Magellano."}
{"id": "1385987", "revid": "729019", "url": "https://it.wikipedia.org/wiki?curid=1385987", "title": "Muliphein", "text": "Gamma Canis Majoris, conosciuta anche come Muliphein o Muliphen, \u00e8 una stella della costellazione del Cane Maggiore. La sua magnitudine apparente \u00e8 di 4,01 ma le \u00e8 stata assegnata la terza lettera dell'alfabeto. Probabilmente questo deriva dal fatto che Muliphein \u00e8 nella parte della costellazione della brillante Sirio e di Mirzam, la stella Beta del Cane Maggiore. La sua distanza dalla Terra \u00e8 di 401 anni luce\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. Essendo di magnitudine 4,1, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra dicembre e maggio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella viene classificata di tipo spettrale B8II, cio\u00e8 come stella gigante brillante, oppure, come in altre pubblicazioni, di classe B6III, il che indicherebbe invece che sia una gigante blu. Ha una raggio di 5,6 volte quello del Sole ed una massa 4,3 volte superiore, mentre la sua tempaeratura superficiale \u00e8 di 16700 K.\nMuliphein \u00e8 una stella peculiare, ha una bassa rotazione rispetto alle stelle della sua classe, circa 30 km/s, ed \u00e8 una stella al mercurio-manganese, come ad esempio Alpheratz, con ampi rilevamenti di metalli sulla superficie stellare. La quantit\u00e0 di ferro e di cromo \u00e8 del 40% rispetto al Sole, ma \u00e8 la sovrabbondanza di mercurio, 2000 volte quella solare, la caratteristica rilevante di queste stelle al mercurio-manganese."}
{"id": "1386000", "revid": "3115", "url": "https://it.wikipedia.org/wiki?curid=1386000", "title": "Aludra", "text": "Aludra (\u03b7 CMa / \u03b7 Canis Majoris / Eta Canis Majoris) \u00e8 una stella della costellazione del Cane Maggiore. Il suo nome proprio deriva dall'arabo \u0639\u0630\u0631\u0627, \"al-\u2018a\u00f0r\u0101\", che significa \"la verginit\u00e0\" e allude a un gruppo di stelle nella parte sud della costellazione, fra cui Wezen e Adhara, che gli astronomi arabi chiamavano \"le Vergini\".\nOsservazione.\nAludra \u00e8 una stella australe che splende alla magnitudine apparente di 2,40. Essa \u00e8 posta nella parte sud-est della costellazione, in corrispondenza della coda del Cane, di cui costituisce la punta. \u00c8 facilmente individuabile in quanto posta a sud-est di Wezen e Adhara e a nord-ovest di Naos nella costellazione della Poppa. Essa \u00e8 la quinta stella in ordine di luminosit\u00e0 del Cane Maggiore, dopo Sirio, Adhara, Wezen e Mirzam. Essendo 29\u00b0 sotto l'equatore celeste, essa \u00e8 visibile solo nelle zone temperate dell'emisfero boreale, mentre in quelle settentrionali \u00e8 invisibile o appare molto bassa all'orizzonte. D'altra parte appare circumpolare solo nelle regioni antartiche.\nCaratteristiche.\nAludra \u00e8 una stella di colore blu, appartenente alla classe spettrale B5, avendo una temperatura superficiale di 13.500 K. Appartiene inoltre alla classe delle supergiganti e in particolare alla classe MMK Ia, con cui vengono classificate le supergiganti pi\u00f9 luminose.\nUno dei problemi principali nello studio di Aludra \u00e8 costituito dal difficile calcolo della sua distanza dalla Terra visto che da questo dato ne dipendono molti altri. In base alla osservazioni del satellite Hipparcos, Aludra dovrebbe distare 3.200 anni luce; tuttavia a una simile distanza il metodo della parallasse, utilizzato da Hipparcos, non \u00e8 affidabile. In effetti, la parallasse di Aludra, calcolata da Hipparcos, \u00e8 circa 1 mas; poich\u00e9 la risoluzione di Hipparcos ha un valore vicino proprio al milliarcosecondo, la misura non \u00e8 significativa. Ipotizzando che Aludra appartenga a una associazione stellare molto sparsa che comprende Wezen, Adhara e l'associazione Cr 121, essa potrebbe essere distante circa 1.700 anni luce, visto che questa \u00e8 la distanza media fra la Terra e i membri di questa associazione.\nTenendo per buona questa distanza presunta, da essa e dalla luminosit\u00e0 apparente, si ricava una luminosit\u00e0 intrinseca 66.000 volte maggiore di quella del Sole, una volta che sia stato tenuto presente che Aludra emette molta radiazione nell'ultravioletto. Tale notevole luminosit\u00e0 \u00e8 dovuta, oltre che all'elevata temperatura superficiale, al raggio di Aludra, che \u00e8 stimato essere 47 volte maggiore di quello solare, cio\u00e8 ben 32 milioni di km.\nLa temperatura e la luminosit\u00e0 suggeriscono inoltre che Aludra sia una stella avente una massa 19 volte quella del Sole che si trova in uno stadio avanzato della sua evoluzione. Nata circa 12 milioni di anni fa, essa ha gi\u00e0 esaurito l'idrogeno presente nel suo nucleo, uscendo cos\u00ec dalla sequenza principale. Non \u00e8 chiaro se stia percorrendo per la prima volta il ramo delle supergiganti e se stia cos\u00ec diventando una supergigante rossa o se piuttosto abbia gi\u00e0 passato questo stadio e se sia tornata ad essere una supergigante blu dopo essere stata una supergigante rossa. Visto la sua cospicua massa, questa stella dovrebbe esplodere in una supernova entro un milione di anni.\nCome tutte le supergiganti, Aludra emette un intenso vento stellare che causa una perdita di massa calcolata in mezzo milionesimo di massa solare ogni anno, cio\u00e8 5 milioni di volte la massa che il Sole perde in un anno tramite il vento solare. \u00c8 plausibile che Aludra abbia perso in questo modo fino a un terzo di massa solare. Il vento stellare prorompendo dalla stella a velocit\u00e0 che arrivano ai 500\u00a0km/s ha formato intorno ad Aludra un involucro di gas in espansione, composto da diverse shell aventi velocit\u00e0 diverse.\nVariabilit\u00e0.\n\u00c8 una stella variabile del tipo Alfa Cygni. Il prototipo di questa classe di variabili \u00e8 appunto Deneb (\u03b1 Cygni). Le variabili Alpha Cygni sono in genere stelle supergiganti di classe spettrale A o B, che variano la loro luminosit\u00e0 di pochi centesimi o decimi di magnitudine nell'arco di settimane o mesi. La variazione \u00e8 dovuta solitamente a pulsazioni non radiali della stella. Le pulsazioni non radiali sono pulsazioni irregolari della stella che si espande e contrae in modo ineguale, come una palla di gelatina.\nAludra varia la sua luminosit\u00e0 di 98 millesimi di magnitudine, tra la 2,38 e la 2,48, nell'arco di poco meno di cinque giorni."}
{"id": "1386002", "revid": "209345", "url": "https://it.wikipedia.org/wiki?curid=1386002", "title": "Eta Canis Majoris", "text": ""}
{"id": "1386003", "revid": "116470552", "url": "https://it.wikipedia.org/wiki?curid=1386003", "title": "Rete trofica di detrito", "text": "Le reti trofiche di detrito sono reti alimentari che comprendono \"catene alimentari di detrito\", ovvero aventi come base i detriti e non gli autotrofi (come avviene nelle \"catene alimentari di pascolo\").\nEsse sono presenti praticamente in ogni ecosistema, e vi si ritrova un'enorme quantit\u00e0 di organismi di numerose specie, a disposizione degli scienziati con minima spesa. \nNel suolo, e in tutti gli ambienti analoghi (sedimenti o fondi di mari, laghi o fiumi) si trova un'enorme quantit\u00e0 di specie che svolge invece un percorso alimentare diverso, partecipando al degrado della sostanza organica a partire dai residui provenienti dagli autotrofi. Questi residui organici vengono dapprima sminuzzati, triturati e modificati ad opera dei detritivori, e via-via diventano attaccabili dai decompositori, batteri e funghi, per rimettere in circolo i costituenti primari che tornano cos\u00ec ad essere a disposizione degli autotrofi (alghe e piante).\nIn questo percorso, una vera e propria rete intricatissima per numero di relazioni ed interazioni, le diverse specie si intrecciano nel corso della propria vita con un'innumerevole quantit\u00e0 di organismi, attraverso mutualismo, parassitismo, predazione e competizione, creando un sistema complesso che si riassume nel termine \"rete trofica di detrito\"."}
{"id": "1386004", "revid": "287204", "url": "https://it.wikipedia.org/wiki?curid=1386004", "title": "Valle Artogna", "text": "La Valle Artogna, gi\u00e0 conosciuta nel medioevo come Valnera, \u00e8 una valle laterale dell'alta Valsesia, \u00e8 lunga circa 14\u201315\u00a0km ed \u00e8 situata nel territorio del comune di Campertogno a poca distanza dall'abitato di Mollia. Solitaria, aspra e selvaggia, la valle ha andamento sinuoso e presenta una variet\u00e0 di aspetti e di scenari sorprendente. Alla sua testata si trovano tre laghi (di fondo, di Mezzo, di Cima), e una cerchia di montagne poco frequentate e dall'aspetto severo. Ravelli la definiva \"un piccolo Caucaso\". Lungo la cresta che divide la valle dal comune di Rassa si trova la punta Sivella (2523\u00a0m), che \u00e8 la montagna pi\u00f9 conosciuta e frequentata del paese, alla testata della valle invece \u00e8 ubicato il Monte della Meja (2812\u00a0m), la punta pi\u00f9 alta di tutto il territorio di Campertogno.\nDescrizione.\nGeografia.\nLa valle Artogna \u00e8 posta alla destra orografica del fiume Sesia, tra la Val Vogna a nord e la Val Gronda a sud. Si estende verso sud-ovest con andamento sinuoso ed \u00e8 percorsa per tutta la sua lunghezza dal torrente Artogna, che nasce dal Lago di Cima (2424\u00a0m) ai piedi del Monte della Meia (2812\u00a0m) e confluisce nel fiume Sesia poco a monte dell'abitato di Campertogno, presso la frazione Otra. La valle si sviluppa tra due lunghe catene di monti, quella pi\u00f9 a nord \u00e8 costituita da montagne pi\u00f9 scoscese e selvagge, mentre le montagne a sud hanno pendii pi\u00f9 dolci che permettono un facile passaggio verso la zona del Cangello attraverso la Sella del Camp d'i fr\u00e9i.\nIl torrente omonimo della valle che \u00e8 lungo circa 14\u00a0km \u00e8 un ruscello dal carattere tranquillo nell'alta valle (dai laghi fino all'alpe Campo), al di sotto dell'alpe Campo si rigonfia per tornare nuovamente calmo molto pi\u00f9 in basso (nei pressi dell'alpe Campello), infine dopo essere sprofondato nel fondo valle riemerge spumeggiante nella cascata del Tinaccio (con un salto di oltre 40 metri) e continua turbolento con cascatelle alternate a lame fino alla confluenza con il fiume Sesia.\nGeologia.\nLa Valle Artogna \u00e8 completamente incisa nelle due principali unit\u00e0 di basamento della Zona Sesia-Lanzo: l'elemento inferiore, localmente di composizione in prevalenza granitico-gneissica, e l'elemento superiore (2\u00aa Zona Diorito-Kinzigitica), con paragneiss a biotite-granato-sillimanite e i prodotti di retrocessione alpina (micascisti), marmi, rare anfioliti e una scaglia di peridotite. Risalendo la valle da Campertogno, il primo tratto \u00e8 inciso in metagraniti poco foliati (La Cona) e nei loro derivati gneissici (Alpe Banchelle-Pian Picioli). Il limite, molto inclinato a ovest, tra questi litotipi e i parascisti retrocessi della sovrastante 2\u00aa Zona Diorito-Kinzigitica passa qualche centinaio di metri sopra Pian Picioli. Presso l'Alpe Campo, alla base del versante in sinistra orografica, sopra la piana alluvionale dell'alpeggio, affiora una massa di anfiboliti e pi\u00f9 in alto numerose bande di marmi puri e a silicati, intercalati nei parascisti. Il sentiero prosegue (Alpe Scanetti-Alpe Giare) nelle solite kinzigiti. Presso il Lago di Fondo, sulla sinistra \u00e8 esposto un corpo ettometrico di peridotiti, serpentinizzato alla periferia. Seguono verso nord una sottile banda di marmi, una lente di anfiboliti e una fascia kinzigitica in contatto tettonico con i micascisti ecoligitici riferibili alla sottostante Zona Sesia-Lanzo, estesi fino al torrente. Sopra il Lago di Mezzo i micascisti eclogitici lasciano il posto a gneiss granitici occhiadini, diffusi nell'area circostante il Lago di Cima, e quindi agli ortogneiss minuti, affioranti fino alla P. Berretta del Vescovo e al colle sottostante. Il limite con il sovrastante complesso kinzigitico, tra il Lago di Mezzo e il Lago di Cima, \u00e8 rappresentato al margine da parascisti milonitici e segue approssimativamente il corso del torrente. Questo contatto corrisponde a una zona di shear duttile ed \u00e8 messo in evidenza dal contrasto di colore tra gli ortogneiss chiari e i parascisti bruno-scuri. A nord del colle affiorano le rocce kinzigitiche del Monte della Meja.\nMorfologicamente la Valle Artogna \u00e8 una tipica valle glaciale, caratterizzata da un profilo trasversale a \"U\". Lungo il fondovalle i processi di esarazione sono evidenziati dalla presenza di numerosi dossi montonati. Nei versanti i processi di modellamento principali sono legati alla dinamica gravitativa (frane per crollo) e valanghiva. Alla base delle numerose incisioni laterali sono presenti conoidi misti. Per quanto concerne i depositi quaternari, nella Valle Artogna sono individuabili diversi stadi di stazionamento del margine glaciale. Durante la massima espansione il ghiacciaio d'Artogna confluiva nel ghiacciaio del Sesia presso le localit\u00e0 Otra-Carata e il margine glaciale era posizionato circa 100 m sopra il fondovalle attuale. Durante una prima fase di ritiro tra le frazioni Carata e Tetti \u00e8 stato deposto un ampio conoide costituito da depositi fluvioglaciali, ben visibili in affioramento nella scarpata tra la confluenza dell'Artogna nel Sesia e la frazione Piediriva. Altri stadi di stazionamento sono individuabili nella bassa Valle Artogna (si osservano morene costituite da depositi di margine glaciale presso la cappelletta a monte della Cascata del Tinaccio). Anche la PEG (Piccola Et\u00e0 del Ghiaccio) \u00e8 rappresentata nella Valle Artogna. Tra 1600 e 1800 un piccolo ghiacciaio si \u00e8 sviluppato tra il Lago di Cima e l'Alpe Giare, dove si osservano i cordoni morenici (laterali e frontali) riferibili a questo stadio di stazionamento.\nSentieri e alpeggi.\nUn tempo si accedeva alla valle dalla \"stra veggia\" (strada vecchia), un sentiero che si distacca dalla mulattiera per l'alpe Argnaccia lasciandola alla sua sinistra. Il nuovo sentiero invece, la \"stra nova\", costruito nel '600, scorre lungo il fianco meridionale della valle, passa nei pressi della cascata del Tinaccio (localit\u00e0 Pass Br\u00fctt) e si riaggancia con la strada vecchia poco dopo, in localit\u00e0 \"Giavinaccia\", dopo la quale esiste un'unica via segnata per l'alta valle.\nUn'altra via di accesso \u00e8 quella che dal Cangello conduce all\"alpe Vasnera\" dal quale si scende in valle Artogna nei pressi dell\u2019\"alpe Casera delle Margherite\" (gi\u00e0 abbastanza in alto). Per quanto riguarda gli insediamenti, partendo dal fondovalle, risalendo la valle Artogna si trovano l\u2019\"alpe Boracche\", situato all'imbocco della valle sul versante nord, che si raggiunge da Rusa tramite un sentiero indipendente dalla mulattiera che percorre la valle; pi\u00f9 in alto troviamo la Giavinaccia (luogo in cui confluiscono stra veggia e nova), l\u2019\"alpe Campello\", dove la valle si apre un poco, l\"'alpe Piana\", gli \"alpi Roseto\" e \"Banchelle\", mentre sulla destra del torrente pi\u00f9 avanti si trova la Casera delle margherite. In realt\u00e0 questi sono solo gli alpeggi che si incontrano lungo il sentiero pi\u00f9 basso che percorre la valle: infatti dall'alpe Campello, prendendo un sentiero pi\u00f9 alto si trovano gli alpi \"S'la Piana\", \"An ci\u00fcmma la riva\", \"la Rivaccia\" fino a giungere a \"Sasso Colombo\" e alla \"Stella\", due alpeggi facilmente raggiungibili tramite un'altra strada ancora dal Rus\u00e8 (alpe Roseto). Ancora pi\u00f9 in alto di questi alpeggi, raggiungibile attraverso un sentiero che si separa dalla via alta che conduce il Campello a Sasso Colombo, sotto il Monte Cona si trovano gli alpi di \"S'i T\u00fcrji\" e di \"S'i T\u00fcrji ve\u011f\u011fiu\". Proseguendo invece lungo il sentiero normale (il pi\u00f9 basso) si incontrano la \"Canvaccia\" e quindi la \"Casera dei Gatti\", che se si prosegue per la traccia segnata si lascia in basso a sinistra.\nL'insediamento pi\u00f9 importante era, quando ancora tutta la valle era abitata dai partori, al \"Campo\" (1889\u00a0m), un vero e proprio piccolo villaggio con tanto di chiesetta (di cui rimangono solo i ruderi), in questo splendido alpe nel 1975 \u00e8 stata ristrutturata dal C.A.I. una delle baite per farne un bivacco per escursionisti. Nel 2016 sono stati eseguiti nuovi lavori sul punto di appoggio, che comprendono il rifacimento completo del tetto e dei pavimenti.\nPi\u00f9 in alto, a sinistra del Campo, si trova \"Pianabella\" mentre proseguendo per il sentiero normale verso i laghi si incontrano ancora gli \"alpi Erta\" e \"Scanetti\" prima di giungere all\"'alpe Giare\" (2239\u00a0m) che \u00e8 il pi\u00f9 alto della valle.\nMonti.\nA nord la valle \u00e8 delimitata dalla cresta che conduce dal Parej\u00ebt (a strapiombo su Mollia) alla vetta del monte della Meja (2812\u00a0m); le punte che si presentano sono:\nLa costiera meridionale invece segue l'andamento della valle partendo da nord delle frazioni Carata e Otra, le sue punte sono:\nLaghi.\nI tre laghi maggiori della valle sono raggiungibili dalle case dell'alpe Giare:\nSono presenti in alta valle artogna molti altri laghetti, soprattutto tra i laghi di Fondo e di Mezzo, ma sono molto pi\u00f9 piccoli dei tre di cui si \u00e8 parlato sopra.\nStorie e Leggende.\nIl fantasma del Tinaccio.\nNei pressi della cascata del Tinaccio, a monte del sentiero, c'\u00e8 un incavo naturale della roccia, sempre umido.\nSi dice che una donna di Campertogno, mentre stava allattando il suo bambino, mor\u00ec precipitando nel baratro della cascata per non aver rispettato il digiuno della tempora di Natale. Dopo la sua morte per\u00f2 molti la videro apparire in quei posti col suo bambino in braccio cantando:\n\"T\u00e9mpuri t\u00e9mpurai\nch'i eisa dij\u00fcn\u00e0 ai t\u00e9mpuri 'd Din\u0101\n'ntu custi p\u00e9ini i sar\u00eca mai\"\n\"(\"Tempore temporali\"\n\"se avessi digiunato alle Tempore di Natale\"\n\"non mi troverei mai in queste pene\")\"\nIn seguito il Vescovo in persona fece benedire il luogo delle visioni e chiese che le persone di passaggio per quel luogo recitassero un \"deprofundis\".\nDa allora il fantasma della donna spar\u00ec e non fu pi\u00f9 avvistato, mentre comparve per miracolo il piccolo incavo nella roccia sempre bagnato di acqua benedetta.\nL'oro del Campo.\nPer un certo periodo di tempo alcuni pastori del Biellese si erano fermati all'alpe Campo per far pascolare le mandrie. Avevano scoperto nei paraggi dell'alpeggio una sorgente dalla quale, oltre all'acqua, uscivano delle pagliuzze d'oro grazie alle quali riuscirono ad arricchirsi in poco tempo. Ancora dopo molti anni che i pastori biellesi avevano lasciato il Campo mandavano a Campertogno due volte l'anno un inviato: in primavera per recarsi alla sorgente con una grossa scodella e in autunno per andare a riprenderla colma d'oro.\nUn giorno, passando dalla frazione Otra l'inviato propose ad una donna di andare insieme a lui al Campo, se avesse accettato le avrebbe rivelato l'esatto luogo segreto della sorgente che, disse, si trovava oltre l'Artogna, sotto uno dei tre rialzi che forma il terreno.\nMa la donna, essendo vedova e con un bambino piccolo, non accett\u00f2 temendo qualche insidia da parte dell'uomo.\nQuando il figlio fu cresciuto per\u00f2 la donna gli rivel\u00f2 le indicazioni dell'uomo e il ragazzo subito si rec\u00f2 sul posto, ma pot\u00e9 solo constatare che una frana aveva distrutto per sempre l'alv\u0101 del tesoro.\nIl Frate della Meja.\nPrima che venisse distrutto da un fulmine, poco distante dalla vetta del monte della Meja si trovava un monolito a forma di frate incappucciato, se non ci credete andate in qualsiasi casa di un abitante del luogo e troverete una fotografia che lo ritrae.\nLa leggenda vuole che Lino, un giovane di nobile famiglia valsesiana e guardia d'onore di un imperatore romano, si fosse innamorato della figlia di questo, la bella Iole, ma Lino dovette separarsi da lei per partecipare ad un'impresa bellica in Africa. Quando a Roma giunse la notizia della morte di Lino, per il dolore Iole si fece vestale. La notizia era falsa e dopo qualche tempo Lino torn\u00f2 a Roma coperto di gloria, ma per lui Iole era morta, essendo impossibile trovarla. Con il cuore affranto torn\u00f2 nella sua terra nativa, e salito il monte della Meja, qui vi attese la morte, e nel momento in cui questa lo colse una pietra assunse per incanto le sue sembianze, per ricordarlo nei secoli.\nLa Bocchetta del Gianper\u00e0ll.\nDall'alpe Campo il passo pi\u00f9 diretto per entrare nella valle di Rassa (un comune confinante di Campertogno) \u00e8 il colle del Campo, chiamato nel dialetto locale anche Buch\u00ebtta dal Gianper\u00e0ll, che prende appunto il nome da questo pastore, il Giamper\u00e0ll, che di l\u00ec passava spesso per accudire le bestie a cui teneva particolarmente, tanto che si diceva che \"al c\u00fcr\u00e8iva p\u00fcssee 'l bes'ci che 'l sui matti\" (dedicava pi\u00f9 cure alle bestie che alle sue figlie); su quel colle \u00e8 ancora visibile il posto dove egli si riposava: un lastrone di pietra caratterizzato di una sporgenza su di un lato simile ad un cuscino."}
{"id": "1386005", "revid": "209345", "url": "https://it.wikipedia.org/wiki?curid=1386005", "title": "Gamma Canis Majoris", "text": ""}
{"id": "1386006", "revid": "209345", "url": "https://it.wikipedia.org/wiki?curid=1386006", "title": "Muliphen", "text": ""}
{"id": "1386010", "revid": "1714743", "url": "https://it.wikipedia.org/wiki?curid=1386010", "title": "Carlo Augusto di Sassonia-Weimar-Eisenach", "text": "Biografia.\nInfanzia e ascesa al Ducato.\nCarlo Augusto era il figlio maggiore di Ernesto Augusto II di Sassonia-Weimar-Eisenach (1737 \u2013 1758) e di Anna Amalia di Brunswick-Wolfenb\u00fcttel (1739 \u2013 1807).\nSuo padre mor\u00ec quando egli aveva appena nove mesi (28 maggio 1758) e l'erede venne cresciuto sotto la supervisione della madre, reggente in suo nome, una donna dal temperamento energico, ma illuminata. Il suo precettore fu il conte Eustach von Gorz, un nobile tedesco di valente estrazione scolastica, ma un elemento pi\u00f9 umano fu introdotto nel 1771, quando Christoph Martin Wieland venne nominato suo tutore. Nel 1774 il poeta Karl Ludwig von Knebel venne a Weimar come tutore del fratello, il giovane principe Federico Ferdinando Costantino. In quello stesso anno i due compirono un viaggio d'istruzione in Francia. Tornato in patria, a Francoforte Knebel introdusse Carlo Augusto alla conoscenza del giovane Goethe, fatto che segn\u00f2 l'inizio di una lunga amicizia.\nMatrimonio.\nCarlo Augusto spos\u00f2 nel 1775 Luisa Augusta d'Assia-Darmstadt (1757-1830), figlia del landgravio Luigi IX d'Assia-Darmstadt e di Carolina del Palatinato-Zweibr\u00fccken-Birkenfeld; da lei ebbe sei figli.\nRegno.\nA Karlsruhe, il 3 ottobre 1775, dopo il suo ritorno a Weimar, Carlo Augusto ottenne il governo del ducato, avendo raggiunto la maggiore et\u00e0. Uno dei primi atti del giovane duca fu quello di chiamare Goethe a Weimar e di nominarlo nel 1776 membro del suo consiglio privato.\nIl duca era un gran bevitore, ma anche un valente sportivo; le sue lunghe cavalcate nei boschi duravano intere giornate, concludendosi con soggiorni in locande locali, ma aveva anche gusti pi\u00f9 raffinati: si interessava di letteratura, arte e scienza.\nLe sue riforme furono tese soprattutto a migliorare il sistema scolastico del proprio paese: Herder venne chiamato a Weimar per riformare le istituzioni e le scuole, rendendo Weimar uno dei centri intellettuali pi\u00f9 quotati della Germania.\nIl 2 marzo 1782 divenne \"Maestro\" nella loggia \"Amalia\", assieme a Goethe, e sempre con Goethe ader\u00ec poi agli \"Illuminati\".\nNel frattempo, nello scacchiere della Germania e dell'Europa, Carlo Augusto pot\u00e9 godere della propria posizione di principe sovrano per guadagnare una certa influenza. Dovette affrontare la decadenza del Sacro Romano Impero e come tale fu tra i primi a prospettare l'idea di una Germania unita. I piani dell'imperatore Giuseppe II, che tendevano ad assorbire gran parte della Germania e dell'Europa sotto l'ala dell'aquila austriaca, lo fecero gettare a cuore aperto tra le braccia della Prussia: fu il primo promotore della lega dei principi filo-prussiani (\"F\u00fcrstenbund\") nel 1785 che, sotto la guida di Federico il Grande, riusc\u00ec a vanificare i progetti di Giuseppe II. \nEgli non si illudeva comunque sulla perdita di potere dell'Austria, nemmeno quando nel 1787 il re di Prussia gli offr\u00ec la corona del Regno di Ungheria, qualora la Prussia stessa fosse riuscita ad impadronirsene. Nel 1788 Carlo Augusto prese servizio nelle armate prussiane come maggior-generale, attivo nel comando di un reggimento. Fu presente, con Goethe, alla battaglia di Valmy nel 1792, nel 1793 all'assedio di Magonza e alle battaglie di Pirmasens (14 settembre) e di Kaiserslautern (28-30 ottobre). Dopo di che, insoddisfatto dall'esercizio del potere militare, diede le proprie dimissioni.\nL'ascesa al trono prussiano dell'amico, il re Federico Guglielmo III, gli garant\u00ec nuove prospettive. Segu\u00ec la disastrosa campagna di Jena (1806); il 14 ottobre, il giorno dopo la battaglia, Weimar venne saccheggiata e Carlo Augusto, per prevenire la confisca dei suoi territori, fu costretto ad aderire alla Confederazione del Reno. Da questo momento e sino alla campagna di Russia del 1812, il suo contingente prese parte alle guerre d'Europa sotto la bandiera napoleonica. Nel 1813 ader\u00ec alla Grande Alleanza e, dall'inizio del 1814, prese il comando di un reggimento di 30.000 uomini che avrebbe operato nei Paesi Bassi.\nCostituzione del Granducato.\nAl Congresso di Vienna (1815) Carlo Augusto era presente di persona e si batt\u00e9 fortemente contro le decisioni prese, che escludevano il volere dei popoli, considerando solo la bramosia di potere dei principi. I suoi servizi nelle guerre di liberazione tuttavia gli fruttarono un'estensione dei territori ed il titolo di \"granduca\" (\"Gro\u00dfherzog\"), ma le sue attitudini liberali lo resero sempre sospetto alla nobilt\u00e0 del Congresso e le sue mosse successive lo misero spesso in contrasto con le potenze reazionarie. Egli fu il primo sovrano tedesco a concedere una costituzione al proprio popolo (5 maggio 1816).\nNegli anni successivi visit\u00f2 anche Milano ed il suo contado, per studiarne le pi\u00f9 recenti tecnologie in atto, da riportare poi in Germania. In citt\u00e0 ebbe modo di essere accolto e ricordato con grande onore, e lo stesso granduca ricord\u00f2 Milano sempre con grande impressione; qui ebbe tra l'altro l'occasione di incontrare l'amico imprenditore Enrico Mylius, la cui moglie, originaria di Weimar, aveva molto incoraggiato il granduca a compiere questa visita.\nMorte.\nCarlo Augusto mor\u00ec a Graditz il 14 giugno 1828 e le sue spoglie vennero quindi traslate nel cimitero storico di Weimar, nella Cripta dei Principi, accompagnate da un gran seguito di popolo.\nDiscendenza.\nIl granduca Carlo Augusto e la principessa Luisa Augusta d'Assia-Darmstadt ebbero sei figli:\nRelazioni extraconiugali.\nInoltre Carlo Augusto ebbe numerose relazioni extraconiugali dalle quali nacquero pi\u00f9 figli."}
{"id": "1386014", "revid": "466539", "url": "https://it.wikipedia.org/wiki?curid=1386014", "title": "Gene Tierney", "text": "Biografia.\nNata da una famiglia benestante, figlia di Howard Sherwood Tierney e Belle Lavinia Taylor, venne chiamata Gene in onore di suo zio, morto in giovane et\u00e0. Aveva un fratello pi\u00f9 grande, Howard Sherwood \u201cButch\u201d Tierney, Jr., e una sorella pi\u00f9 piccola, Patricia \u201cPat\u201d Tierney. Il padre era un broker di successo di origine irlandese e la madre era insegnante di educazione fisica. Frequent\u00f2 diverse scuole negli Stati Uniti e visse due anni in Svizzera, dove frequent\u00f2 una prestigiosa scuola di Losanna. Dopo una visita agli studi della Warner Bros., il regista Anatole Litvak not\u00f2 la sua bellezza e le chiese di diventare attrice, offrendole un sostanzioso contratto.\nApprod\u00f2 a Broadway nel 1938 grazie all'aiuto del padre, che per lei fond\u00f2 una societ\u00e0 sponsorizzatrice. All'anno successivo risale la sua prima apparizione cinematografica nel western \"Il vendicatore di Jess il bandito\" (1940), e gi\u00e0 nel 1941 aveva partecipato a cinque film, tra cui il capolavoro \"I misteri di Shanghai\" di Josef von Sternberg. Gene Tierney raggiunse l'apice della sua carriera nel 1943 quale protagonista nella commedia \"Il cielo pu\u00f2 attendere\" (1943) di Ernst Lubitsch. Il suo ruolo cinematografico pi\u00f9 celebre fu per\u00f2 quella della misteriosa Laura in \"Vertigine\" (1944), diretto da Otto Preminger. Nel 1946 la Tierney ottenne una candidatura all'Oscar alla miglior attrice per la sua drammatica e intensa interpretazione in \"Femmina folle\". Nel 1947 fu la protagonista di uno dei capolavori di Joseph L. Mankiewicz, \"Il fantasma e la signora Muir\" (1947).\nSposatasi una prima volta nel 1941 con lo stilista Oleg Cassini, dal matrimonio nacquero due figlie, Daria nel 1943 e Cristina nel 1948. In conseguenza della rosolia che l'attrice contrasse durante la prima gravidanza, Daria nacque parzialmente sorda, cieca e con un serio ritardo mentale, vicenda che fece cadere la madre in una profonda depressione. La Tierney riprese a recitare, dietro le pressioni esercitate dalla Fox, e a riapparire ai cocktail e alle prime cinematografiche, ma il dramma familiare la costrinse a ricorrere alle cure di uno psicanalista. Successivamente Daria fu affidata a un istituto per ragazzi affetti da disturbi mentali.\nIl divorzio da Oleg Cassini, avvenuto nel febbraio 1952, fu un altro trauma per la Tierney, che per\u00f2 poco dopo conobbe il principe Al\u00ec Khan, reduce dal divorzio dall'attrice Rita Hayworth. Il primo incontro avvenne in Argentina, dove la Tierney stava girando il film \"Il grande gaucho\". I due si incontrarono nuovamente un anno e mezzo dopo, nell'inverno del 1953. La relazione sentimentale tra l'attrice e Khan fu molto discussa e tormentata, soprattutto perch\u00e9 lui aveva promesso inizialmente di sposarla, ma in seguito ritratt\u00f2 quanto aveva dichiarato ai giornalisti pubblicamente, affermando in un'intervista \"\"Non ho proprio nulla da dire\"\", e troncando il legame. Non pass\u00f2 molto tempo che il principe intraprese un'altra relazione con la modella Bettina.\nNonostante la disgrazia di Daria e il divorzio da Cassini, la Tierney non era abituata alle sofferenze, e questa nuova umiliazione compromise il suo equilibrio, mentre gli ambienti di Hollywood la additavano come colei che non era riuscita a rimpiazzare Rita Hayworth. Per la Tierney aumentarono le difficolt\u00e0 a memorizzare i copioni, ad alzarsi alle cinque del mattino per essere sul set alle otto, a sopportare le luci del set e a tollerare i pettegolezzi delle colleghe. Riprese le sedute dallo psicanalista, ma nel marzo 1956 ebbe un crollo e fu ricoverata in una clinica psichiatrica, dove rimase degente per sei mesi.\nNel 1960 si spos\u00f2 per la seconda volta con il petroliere Howard Lee (primo marito di Hedy Lamarr) e si aggiudic\u00f2 anche una stella cinematografica nella Walk of Fame; dopo sette anni di lontananza dal set, torn\u00f2 al cinema nel 1962 con \"Tempesta su Washington\" di Otto Preminger. Tuttavia le scritture si erano diradate e l'attrice trov\u00f2 ancora spazio solo in miniproduzioni televisive. Si ritir\u00f2 quindi definitivamente dalle scene. Negli ultimi anni di vita si appassion\u00f2 al bridge, diventando un'esperta giocatrice, e nel 1978, in collaborazione con Mickey Herskowitz, pubblic\u00f2 un'autobiografia che riscosse un notevole successo dal titolo \"Self Portrait\". Mor\u00ec il 6 novembre 1991 per un enfisema polmonare, e riposa nel Glenwood Cemetery di Houston. Lungo la Hollywood Walk of Fame una stella ricorda l'attrice."}
{"id": "1386016", "revid": "1086846", "url": "https://it.wikipedia.org/wiki?curid=1386016", "title": "Societ\u00e0 Sportiva Lazio 1992-1993", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1992-1993.\nStagione.\nLa Lazio si classific\u00f2 al quinto posto nella Serie A 1992-1993, ottenendo la qualificazione in Coppa UEFA a quindici anni di distanza dall'ultima partecipazione. Tra i tanti acquisti effettuati dal presidente Cragnotti, spicca su tutti Signori, capocannoniere della Serie A in quella stagione con 26 reti. \nIn Coppa Italia la squadra raggiunse i quarti di finale.\nMaglie e sponsor.\nLo sponsor tecnico per la stagione 1992-1993 si conferma Umbro, mentre lo sponsor ufficiale cambia e diventa Banca di Roma.\nOrganigramma societario.\nArea direttiva\nArea tecnica"}
{"id": "1386019", "revid": "117989184", "url": "https://it.wikipedia.org/wiki?curid=1386019", "title": "Quinconce", "text": "Il quinconce \u00e8 la disposizione di cinque unit\u00e0 nel modo in cui \u00e8 tipicamente raffigurato il numero cinque sulla faccia di un dado o su una carta da gioco. Il nome deriva dal \"Quincunx\" della monetazione romana.\nDefinizione.\n\u00c8 riconoscibile come quinconce l'insieme di cinque oggetti di cui quattro siano disposti sui vertici di un immaginario quadrato e il quinto si trovi al centro di questo. Si pu\u00f2 definire altres\u00ec quinconce anche l'analoga figura costruita sopra un rettangolo anzich\u00e9 sopra un quadrato.\nSignificato.\nIl significato della figura \u00e8 riferibile al misticismo matematico dei Pitagorici. Questa disposizione, infatti, costituisce il centro del \"tetraktys\", la piramide formata da dieci punti. Per la scuola pitagorica il numero cinque, chiamato \"Pentade\", rappresenta vita e potere."}
{"id": "1386021", "revid": "110157", "url": "https://it.wikipedia.org/wiki?curid=1386021", "title": "Variabile Alfa Cygni", "text": "Una variabile Alfa Cygni \u00e8 una stella variabile. Si tratta usualmente di supergiganti di classe spettrale Aep o Bep, la cui luminosit\u00e0 varia di 0,1 magnitudini. Esse presentano molti cicli di variabilit\u00e0 sovrapposti, con periodi che vanno da alcuni giorni a molte settimane. Si pensa che la loro variabilit\u00e0 sia dovuta a pulsazioni non radiali della superficie stellare. Si tratta di variabili difficili da studiare dato che presentano piccole variazioni con periodi abbastanza lunghi.\nLa prima stella individuata di questo tipo, Deneb (), varia tra magnitudine 1,210 e 1,290 in periodi non ancora ben determinati."}
{"id": "1386027", "revid": "3082", "url": "https://it.wikipedia.org/wiki?curid=1386027", "title": "Publilio Optaziano", "text": ""}
{"id": "1386032", "revid": "648716", "url": "https://it.wikipedia.org/wiki?curid=1386032", "title": "Furud", "text": "Zeta Canis Majoris, conosciuta anche come Furud o Phurud (dall'arabo \u0641\u0631\u062f, \"furud\", \"solitario\") \u00e8 una stella binaria spettroscopica della costellazione del Cane Maggiore. Dista 362 anni luce dal sistema solare\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile a nord della latitudine 60\u00b0 N, quindi in buona parte della Scandinavia e delle regioni settentrionali del Canada e della Russia. La sua magnitudine pari a 3 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tarda estate boreale.\nCaratteristiche fisiche.\nA dispetto del significato del suo nome (solitario) Furud \u00e8 un sistema binario, composto da una stella principale di magnitudine 3 e da una compagna pi\u00f9 debole di magnitudine 7. Orbitano l'una intorno all'altra in un periodo di 675 giorni, ad una distanza media di 3,2 UA, anche se l'alta eccentricit\u00e0 orbitale porta le stelle ad avvicinarsi fino a 1,4 UA e ad allontanarsi fino a 5,1 UA.\nLa principale \u00e8 una stella bianco-azzurra di sequenza principale, avente una massa 7,7 volte quella del Sole ed un raggio pi\u00f9 che quadruplo. La temperatura superficiale della stella \u00e8 attorno ai 18.700 K ed \u00e8 3600 volte pi\u00f9 luminosa del Sole.\nA 3 minuti d'arco si trova un'altra stella di magnitudine 7,7, che \u00e8 solo una compagna ottica della coppia principale e non \u00e8 legata gravitazionalmente al sistema.\nFurud si trova molto vicino all'antiapice solare."}
{"id": "1386034", "revid": "209345", "url": "https://it.wikipedia.org/wiki?curid=1386034", "title": "Zeta Canis Majoris", "text": ""}
{"id": "1386041", "revid": "71433", "url": "https://it.wikipedia.org/wiki?curid=1386041", "title": "Dianna Cilliers", "text": "\u00c8 stata accreditata anche come Diana Cillers o Diana Cilliers. \nBiografia.\nDianna Cilliers nacque a Citt\u00e0 del Capo in Sudafrica, andando a vivere a Pretoria per frequentare la scuola. Qui inizi\u00f2 il suo amore per il teatro e le prime collaborazioni per curare la scenografia e i balletti del Breytenbach Theatre. Inizi\u00f2 cos\u00ec a studiare design teatrale all'Universit\u00e0 di Pretoria. Terminati gli studi ritorn\u00f2 a Citt\u00e0 del Capo specializzandosi come costumista. Inizialmente lavor\u00f2 per la Televisione africana ma ben presto le venne offerto di entrare nel mondo dell'industria del cinema. Nella sua lunga carriera ha lavorato ai costumi di oltre cento film e serie televisive, lavorando anche in ambito internazionale con gli stati confinanti al Sudafrica. Nel 2004 \u00e8 stata candidata al Premio Gemini per i migliori costumi, per il fim \"Human Cargo\". "}
{"id": "1386048", "revid": "177641", "url": "https://it.wikipedia.org/wiki?curid=1386048", "title": "Diana Cillers", "text": ""}
{"id": "1386050", "revid": "177641", "url": "https://it.wikipedia.org/wiki?curid=1386050", "title": "Diana Cilliers", "text": ""}
{"id": "1386053", "revid": "1814494", "url": "https://it.wikipedia.org/wiki?curid=1386053", "title": "Societ\u00e0 Sportiva Lazio 1993-1994", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1993-1994.\nStagione.\nLa squadra \u00e8 affidata per il quarto anno a Dino Zoff che riesce a cogliere nuovamente la qualificazione in Coppa UEFA. Il campionato infatti \u00e8 concluso in quarta posizione. La Coppa UEFA invece si interrompe al secondo turno contro i portoghesi del Boavista mentre la squadra esce dalla Coppa Italia ai sedicesimi di finale. Giuseppe Signori con 23 reti \u00e8 capocannoniere del campionato.\nMaglie e sponsor.\nAnche per la stagione 1993-1994 la Lazio conferma Umbro come sponsor tecnico e Banca di Roma come sponsor ufficiale.\nOrganigramma societario.\nArea direttiva\nArea tecnica"}
{"id": "1386067", "revid": "287204", "url": "https://it.wikipedia.org/wiki?curid=1386067", "title": "Terra promessa (film)", "text": ""}
{"id": "1386071", "revid": "72265", "url": "https://it.wikipedia.org/wiki?curid=1386071", "title": "Prodotto derivato", "text": ""}
{"id": "1386072", "revid": "1431409", "url": "https://it.wikipedia.org/wiki?curid=1386072", "title": "Fluffer", "text": "Il fluffer \u00e8 una figura professionale impiegata nella realizzazione di film pornografici; il suo ruolo \u00e8 quello di stimolare e mantenere alta l'eccitazione sessuale degli attori.\nNegli ultimi decenni questo mestiere \u00e8 caduto in disuso, poich\u00e9 a differenza degli anni settanta e ottanta in cui le riprese erano realizzate su celluloide, lo staff necessita di meno tempo per la preparazione delle scene. Per la stessa funzione oggi vengono inoltre utilizzati medicinali che combattono la disfunzione erettile come il Viagra.\nI dubbi sulla reale esistenza di questa posizione lavorativa sono sfatati dalle interviste delle pornostar che, invece, dichiarano esistano tutt'oggi per le scene di sesso di gruppo.\nIl film indipendente \"The Fluffer\" del 2001 ha come protagonista un ragazzo che, guardando un film porno, si innamora dell'attore protagonista e riesce a farsi assumere come fluffer. Nel film compaiono in vari cammei molti volti noti dell'industria pornografica."}
{"id": "1386075", "revid": "72265", "url": "https://it.wikipedia.org/wiki?curid=1386075", "title": "Prodotti derivati", "text": ""}
{"id": "1386077", "revid": "1638611", "url": "https://it.wikipedia.org/wiki?curid=1386077", "title": "Ipponatte", "text": "Biografia.\nLe testimonianze biografiche sono estremamente incerte sulla sua cronologia: Girolamo, secondo una tradizione eusebiana lo pone erroneamente nella prima met\u00e0 del VII secolo a.C.. \nIl \"Marmor Parium\" e lo Pseudo-Plutarco del \"De musica\" lo collocano, pi\u00f9 plausibilmente, un secolo dopo. La cronologia pi\u00f9 tarda \u00e8 anche supportata dal fatto che di lui ci sono pervenuti un frammento in cui fa parodia di Mimnermo, e altri due in cui cita Gige e Biante.&lt;br&gt;La leggenda narra che trascorse la vita in condizioni miserabili, ma, producendo in un simposio, si presume non fosse povero bens\u00ec agiato come tutti i poeti e trattasse i temi della miseria in quanto voce della collettivit\u00e0. Si pu\u00f2 affermare, con una certa sicurezza, che Ipponatte fosse di origini aristocratiche, teoria supportata dal nome, composto dagli appellativi \"\u1f31\u03c0\u03c0\u03cc-, hippo\" (\u201ccavallo\u201d) e \"-\u03b1\u03bd\u03b1\u03be, anax\" (\"signore\"), quindi signore dei cavalli, caratteristica tipica degli aristocratici . Fu inoltre coinvolto nelle lotte politiche che travagliavano in questo periodo le varie citt\u00e0 greche e fu proprio per questo motivo fu esiliato dalla sua citt\u00e0 ad opera dei tiranni Atenagora e Coma . Trov\u00f2 riparo a Clazomene (presso Smirne), colonia ionica dell'Asia Minore e citt\u00e0 prevalentemente commerciale, dove visse in condizioni meno agiate rispetto alla precedente condizione.&lt;br&gt;Si narra che il poeta fosse fortemente condizionato dall'aspetto fisico, era gobbo e aveva il volto deforme, cosa che gli attir\u00f2 le beffe di due scultori fratelli originari di Chio, Atenide e Bupalo, colpevoli di avergli fatto un ritratto troppo realistico e quindi offensivo. Tuttavia Ipponatte si vendic\u00f2 scagliando su di loro giambi e invettive pubbliche cos\u00ec violente e feroci da portarli al suicidio per impiccagione. Pare inoltre che con Bupalo fosse in rivalit\u00e0 per avere le attenzioni di Arete, donna, a quanto sembra, dai liberi costumi.\nIl mondo poetico e concettuale di Ipponatte.\nDelle opere di Ipponatte (forse divise in 2 libri) possediamo pi\u00f9 di un centinaio di frammenti.&lt;br&gt;Il carattere scommatico o scoptico (ossia satirico e violentemente derisorio) della sua poesia ha, come in Archiloco, carattere personale, anche se, a differenza dell'altro, \u00e8 pi\u00f9 triviale e diretto. Nelle sue opere inoltre il poeta si rappresenta spesso come miserabile, enfatizzando la sua povert\u00e0 e la sua rabbia col piglio aggressivo, caratteristica del genere giambico, come tipica era l'invettiva contro gli d\u00e8i e in particolar modo contro Pluto, signore del denaro, perch\u00e9 si decidano a donargli un manto contro il freddo.\nIl linguaggio di Ipponatte \u00e8 ricco di colorite espressioni popolari, oltre a barbarismi e neologismi soprattutto ripresi dalle lingue frigia e lidia. \u00c8 un linguaggio virulento ed estroso, che rispecchia anche l'attitudine del poeta stesso e che sar\u00e0 assunto come emblema dai poeti alessandrini di et\u00e0 ellenistica per parlare di quotidianit\u00e0 e di temi osceni. Anche in questo caso, comunque, l'elemento \u201cpopolare\u201d e i contenuti volgari vanno ricondotti alle convenzioni del genere giambico, che comportava norme e ruoli ben definiti, fra cui quello del miserabile infreddolito ed affamato. Insomma un salutare correttivo alla vecchia immagine del poeta autobiograficamente pitocco che d'altra parte, analogamente ad Archiloco, non va allargata al riconoscimento dell'\u201cio\u201d mimetico-drammatico (per cui il poeta assume la \u201cmaschera\u201d di miserabile) fino a ridurre a invenzioni completamente fittizie le figurazioni e le vicende che affiorano nei frammenti, in particolare la contesa con lo scultore Bupalo e il fratello Atenide (contesa che Callimaco definir\u00e0 come \"Boupaleios mache\": \u201cbattaglia contro Bupalo\u201d).&lt;br&gt;In molti frammenti si riscontra come Ipponatte si riveli un artista della narrativa lubrica, ben pi\u00f9 portato dello stesso Archiloco all'oscenit\u00e0 spregiudicata.&lt;br&gt;Tema. Infine, molto presente di tutta la lirica greca arcaica, anche in Ipponatte ritroviamo il riuso del formulario epico, bench\u00e9 in questo poeta sia meno riscontrabile che in Archiloco. Non stupisce per i motivi sopraccitati che questo poeta, che aveva al suo arco tanto le frecce della finzione plebeo-satirica quanto quelle del \"lusus\" letterario, fosse considerato dagli antichi anche l'inventore del genere della parodia letteraria.\nFondamentale fu infine l'innovazione di Ipponatte nella riforma metrica, poich\u00e9 egli fu il primo a modificare il trimetro giambico in coliambo o scazonte, cio\u00e8 un trimetro zoppo che conferisce un'aritmia asimmetrica ben adatta alla satira. Secondo Aristarco di Samotracia il terzo dei giambografi, dopo Archiloco e Semonide, \u00e8 il primo poeta che utilizza il metro \"scazonte\", detto anche \"giambo zoppo\": la differenza dal trimetro giambico sta nel fatto che nell'ultima sillaba invece di trovare un giambo troviamo uno spondeo."}
{"id": "1386081", "revid": "486946", "url": "https://it.wikipedia.org/wiki?curid=1386081", "title": "Costanzo Rodondesco", "text": ""}
{"id": "1386083", "revid": "791279", "url": "https://it.wikipedia.org/wiki?curid=1386083", "title": "Leorio Paladiknight", "text": ", chiamato Leolio nella traduzione italiana dei primi volumi del manga, \u00e8 un personaggio del manga e anime \"Hunter \u00d7 Hunter\", scritto e disegnato dal mangaka Yoshihiro Togashi.\nIl personaggio.\nAspetto.\nLeorio \u00e8 un giovane di diciannove anni, anche se per via del suo aspetto maturo ne dimostra molti di pi\u00f9. \u00c8 alto e abbastanza muscoloso, ha i capelli castani corti e dritti, gli occhi verdi e una dentatura a dir poco perfetta. Indossa un completo blu scuro con una cravatta verde, porta sempre anche degli occhiali da sole scuri dalle lenti tonde. Sembra che questo accessorio serva pi\u00f9 per vezzo che per comodit\u00e0, dal momento che li indossa portandoli sulla punta del naso e non vedendoci attraverso.\nCarattere.\nLeorio ha una personalit\u00e0 forte e decisa: non si tira mai indietro di fronte al pericolo e tiene sempre in grande considerazione il valore dell'amicizia, ma spesso tende ad agire in maniera impulsiva. Questo suo temperamento sar\u00e0 moderato dalla presenza di Kurapika, che in pi\u00f9 occasioni lo fermer\u00e0 prima che possa compiere azioni avventate: Leorio, infatti, ha la tendenza a risolvere la maggior parte delle questioni con la forza.\nCome afferma lui stesso nel corso dell'esame per diventare \"hunter\", ha un forte senso del dovere e non \u00e8 capace di stare a guardare quando vengono commesse delle ingiustizie.\nStoria.\nNon si sa molto sul passato di Leorio se non che ha perso un caro amico d'infanzia, Pietro, a causa di una grave malattia; tale morbo non era incurabile, ma la terapia era troppo costosa: tale sensazione di impotenza lo spinger\u00e0 a diventare un \"hunter\" di modo che, una volta ottenuta la licenza, si sarebbe potuto permettere gli studi in medicina e curare anche le persone meno abbienti gratuitamente. Non volendo rivelare il suo buon cuore, tuttavia, inizialmente Leorio afferma di voler diventare un \"hunter\" solo per soldi.\nDurante l'esame Leorio stringe una forte amicizia con Gon, Killua e Kurapika e alla fine riusciranno ad ottenere l'ambita licenza (tranne Killua, che viene bocciato per aver eliminato un altro partecipante durante la prova finale).\nSuccessivamente si recher\u00e0 alla residenza degli Zoldick per recuperare Killua, dopo di che comincia a studiare e apprende le basi del Nen. Leorio ritrover\u00e0 Gon, Killua e Kurapika a York Shin City aiutando i primi due a racimolare un po' di soldi e dimostrando di aver appreso il Ten.\nUna volta conclusa la battaglia contro le formichimere, Leorio viene a sapere delle gravi condizioni in cui versa Gon e, infuriato, si reca al palazzo dell'Associazione Hunter durante le elezioni del tredicesimo presidente accusando Ging di non curarsi minimamente del figlio e arrivando a colpirlo davanti a tutti in seguito al suo rifiuto di andare a trovarlo in ospedale. Tale azione gli consente di piazzarsi terzo alle elezioni, rientrando cos\u00ec tra i primi sedici candidati che si contenderanno il posto lasciato vacante dalla morte di Netero.\nDopo aver annunciato che, in caso di vittoria, avrebbe fatto tutto ci\u00f2 che era in suo potere per salvare Gon e aver ricevuto l'appoggio del \"Jyuushin\" Cheadle, Leorio va al ballottaggio contro un altro membro dello Zodiaco, Pariston, ma in seguito alla guarigione di Gon (avvenuta grazie ai poteri di Alluka, sorella di Killua) perde interesse a diventare presidente.\nConcluse le elezioni Cheadle propone a Leorio di entrare a far parte dello Zodiaco degli Hunter al posto di Pariston: il ragazzo accetta, a condizione per\u00f2 che facessero entrare anche Kurapika.\nPoteri e abilit\u00e0.\nNonostante le sue capacit\u00e0 non siano paragonabili a quelle dei suoi amici, Leorio \u00e8 un ottimo combattente soprattutto nell'uso dell'arma bianca (nella fattispecie coltelli) ed \u00e8 inoltre dotato di una forza fisica fuori dal comune: dopo soli venti giorni di allenamento, infatti, riesce ad aprire la seconda porta della tenuta Zoldick del peso di quattro tonnellate. Possiede inoltre una grande resistenza, che ad esempio gli ha permesso di resistere ad un pugno di Hisoka in pieno volto e correre per ottanta chilometri, e ha dimostrato di essere un eccellente contrattatore nonch\u00e8 un ottimo medico.\nNen.\nLeorio appartiene al gruppo della Emissione: durante la saga di York Shin City ha dimostrato di aver appreso solo le basi del Nen e di non aver ancora sviluppato il proprio Hatsu, mentre nella saga per l'elezione del nuovo presidente degli \"hunter\" dimostra per la prima volta le sue abilit\u00e0 creando un portale nero attraverso cui invia a distanza un pugno colpendo in pieno volto Ging.\nDurante la saga della spedizione nel continente oscuro si scopre che Leorio ha sviluppato ulteriormente il proprio Nen per effettuare pi\u00f9 facilmente alcune operazioni chirurgiche: attraverso la palpazione, infatti, pu\u00f2 rilasciare la sua aura in forma di ultrasuoni per rilevare eventuali anomalie nel corpo e lanciare piccoli raggi di Nen che possono trapassare ostacoli colpendo solo il bersaglio. Secondo Ging questa tecnica \u00e8 pi\u00f9 difficile da eseguire del normale En ed \u00e8 stata progettata per distruggere coaguli e tumori."}
{"id": "1386086", "revid": "2233668", "url": "https://it.wikipedia.org/wiki?curid=1386086", "title": "Gary Brooker", "text": "Biografia.\nDapprima fond\u00f2 e suon\u00f2 nei Paramounts, con poco successo. Nel 1967 fond\u00f2 i Procol Harum, band attiva dal 1967 al 1977 e dal 1991 ad oggi.\nDopo lo scioglimento del complesso, Brooker si dedic\u00f2 alla carriera solista, sia incidendo dischi in proprio, sia come componente aggiunto dal vivo della band di Eric Clapton; inoltre registr\u00f2 partecipazioni sporadiche in altri progetti (da segnalare quella come cantante nella canzone \"Limelight\" degli Alan Parsons Project, contenuta nell'album del 1985 \"Stereotomy\").\nBrooker fu, inoltre, manager di Frankie Miller.\nNel 1991 torn\u00f2 a suonare con i Procol Harum, ricostituitisi quell'anno e tuttora attivi.\nNel 1997 e nel 1999 partecip\u00f2 al tour della Ringo Starr's All-Starr Band. \nNel 2003 fu insignito dell'Ordine dell'Impero Britannico a riconoscimento delle sue attivit\u00e0 benefiche.\n\u00c8 morto il 19 febbraio 2022 per le complicanze di un cancro."}
{"id": "1386093", "revid": "130040", "url": "https://it.wikipedia.org/wiki?curid=1386093", "title": "Raimondo Berengario IV di Barcelona", "text": ""}
{"id": "1386095", "revid": "339392", "url": "https://it.wikipedia.org/wiki?curid=1386095", "title": "Classe Andrea Doria (nave da battaglia)", "text": ""}
{"id": "1386099", "revid": "767487", "url": "https://it.wikipedia.org/wiki?curid=1386099", "title": "Gianpietro Marchetti", "text": "Caratteristiche tecniche.\nJolly di difesa e centrocampo, ha ricoperto prevalentemente il ruolo di terzino sinistro, che ha interpretato in senso moderno abbinando le doti di marcatore a quelle di fluidificante. \u00c8 stato anche utilizzato nei ruoli di libero e mediano.\nCarriera.\nGiocatore.\nClub.\nEsordisce con la maglia dell' nella stagione 1966-1967, debuttando in Serie A il 28 maggio 1967 sul campo del . Nella stagione successiva le presenze salgono a 5, e nell'estate del 1968 scende in Serie B al , dove viene impiegato da titolare collezionando 38 presenze e 3 reti.\nViene quindi acquistato dalla , con cui debutta il 16 novembre 1969 sul campo del , nel ruolo di mediano. Nella prima stagione trova poco spazio (6 presenze), chiuso da Antonello Cuccureddu, mentre nelle annate successive conquista gradatamente il posto da titolare come terzino sinistro, in coppia con Luciano Spinosi. Rimane a Torino fino al 1974, vincendo due campionati agli ordini di \u010cestm\u00edr Vycp\u00e1lek, totalizzando 102 presenze con 6 reti e disputando anche la finale della Coppa dei Campioni 1972-1973, persa a Belgrado contro l'.\nNell'ultima stagione perde il posto da titolare, complici alcuni infortuni e la concorrenza di Claudio Gentile e Cuccureddu per il ruolo di terzino. Nella successiva sessione di calciomercato torna all'Atalanta, inserito come contropartita tecnica nell'acquisto di Gaetano Scirea; con gli orobici disputa cinque stagioni, tre in serie cadetta e, dopo la promozione del 1977, due nella massima categoria. Chiude la carriera con un'annata nel , sempre in Serie A.\nNazionale.\nEsordisce con la maglia della Nazionale Giovanile nell'aprile del 1969, contro i pari et\u00e0 della Romania, totalizzando 7 presenze a cui si aggiungono altre due apparizioni nella Nazionale B l'anno successivo.\nNel 1972 il commissario tecnico Ferruccio Valcareggi lo fa esordire nella Nazionale maggiore, come alternativa a Giacinto Facchetti. Debutta contro la a Bucarest, il 17 giugno, insieme al compagno di reparto Spinosi, e colleziona complessivamente 5 presenze con gli \"Azzurri\", tra il 1972 e il 1973.\nDirigente.\nAppese le scarpette al chiodo, Marchetti viene ingaggiato dalla in qualit\u00e0 di direttore sportivo nel marzo del 1982. Con gli alabardati rimarr\u00e0 fino al giugno del 1988; il 29 agosto di quello stesso anno viene assunto dal , ancora nelle vesti di direttore sportivo. In riva al Po rimane fino all'estate del 2001, rendendosi coprotagonista della scalata degli emiliani dalla Serie C1 alla A, e venendo in seguito sostituito da Fulvio Collovati. Ricopre lo stesso incarico per alcuni mesi nel , dimettendosi nel dicembre del 2002, e in seguito nel , al posto di Doriano Tosi."}
{"id": "1386100", "revid": "93556", "url": "https://it.wikipedia.org/wiki?curid=1386100", "title": "Classe Duilio (nave da battaglia 1913)", "text": "La classe Duilio fu una classe di navi da battaglia in servizio nella Regia Marina durante la prima e la seconda guerra mondiale, al termine della quale entrarono a far parte della Marina Militare Italiana.\nOrigine.\nNata come derivazione delle Cavour la classe era formata da due unit\u00e0, la \"Duilio\" e la \"Doria\" varate nel 1913 ed entrate in servizio rispettivamente nel maggio del 1915, qualche giorno prima dell'entrata in guerra dell'Italia, la prima e nel 1916, nel corso del conflitto, la seconda.\nLe due unit\u00e0, progettate durante la guerra italo turca, impostate dopo qualche tempo e la cui costruzione venne ultimata allo scoppio della guerra per una delle due navi e durante la guerra per la seconda, alla loro entrata in servizio gi\u00e0 non erano pi\u00f9 delle navi all'avanguardia, tuttavia non avevano in complesso difetti apprezzabili e nel corso della loro carriera, prima dei grandi lavori di trasformazione furono sottoposte solo a normali cicli di manutenzione ed ebbero soltanto piccolissime modifiche che riguardarono solo alcune apparecchiature o l'armamento antiaereo.\nCostruzione.\nLo scafo che aveva la stessa forma di quello delle Cavour era in acciaio ad elevata resistenza, che, per la qualit\u00e0 impiegata, consent\u00ec un generale lieve alleggerimento di tutte le strutture, e rispetto alle Cavour aveva una compartimentazione stagna pi\u00f9 suddivisa ed accurata. Le navi avevano tre ponti continui da poppa a prora e cio\u00e8, il ponte di protezione, il ponte di batteria e il ponte di coperta. Rispetto alle Cavour le Duilio avevano una coperta pi\u00f9 ampia, il castello di prora pi\u00f9 corto e la tuga corazzata centrale di dimensioni molto pi\u00f9 ridotte, cosa che permise un abbassamento di oltre due metri della torre trinata centrale da 305mm, con conseguente miglioramento della stabilit\u00e0 sia della nave che della piattaforma durante il tiro dei cannoni, e le torri binate da 305mm, sia di prora che di poppa, pi\u00f9 ravvicinate alle torri trinate estreme. La corazzatura era praticamente uguale a quella delle Cavour.\nPropulsione.\nL'apparato motore era nella sua configurazione identico a quello delle Cavour, costituito da tre gruppi indipendenti di turbine collegati a quattro assi portaeliche ed alimentati da venti caldaie Yarrow, di cui otto con combustione a nafta e dodici con combustione mista carbone e nafta. Ciascuna caldaia era collegata al doppio anello delle tubolature principali e sussidiarie di vapore ed era dotata di polverizzatori tipo Thornycroft per una migliore efficienza della combustione della nafta.\nLo schema del funzionamento delle turbine era identico a quello adottato sulla precedente \"Cavour\", con ogni gruppo di turbine costituito da una turbina di alta pressione e da una di bassa pressione per la marcia avanti. Le due turbine sia di alta sia di bassa pressione dei gruppi laterali agivano su di un solo asse, mentre quelle del gruppo centrale agivano sui due assi centrali. La turbina di marcia indietro nei gruppi laterali era incorporata nella turbina di bassa pressione, mentre il gruppo centrale centrale era dotato di due turbine di marcia indietro, una per ciascun asse. Le sei turbine di marcia avanti, che agivano sui quattro assi portaeliche, sviluppavano una potenza complessiva di 32.000 HP, consentendo alle unit\u00e0 di raggiungere la velocit\u00e0 massima di 21 nodi, mentre le quattro turbine di marcia indietro, sviluppavano 14.000 cavalli.\nNelle andature normali il vapore veniva introdotto direttamente ed indipendentemente in ciascuna delle tre turbine di alta pressione, da dove passava e si espandeva nelle corrispondenti turbine di bassa pressione per poi scaricarsi nei rispettivi condensatori. Per le andature a velocit\u00e0 ridotta venivano tenute in azione o i due gruppi laterali solamente o il gruppo centrale. L'andatura pi\u00f9 economica si otteneva mediante il funzionamento dei tre gruppi in serie, con il vapore che entrava nella turbina di alta pressione laterale destra, per poi passare a quella di alta pressione laterale sinistra e successivamente nelle turbine di alta e bassa pressione centrali, per poi scaricarsi nel condensatore centrale.\nL'autonomia era di 4.800 miglia ad una velocit\u00e0 di 10 nodi.\nArmamento.\nL'armamento principale si componeva, come nelle Cavour, di tredici cannoni da 305/46 Mod. 1909 ripartiti in cinque torri di cui tre trinate, disposte una a poppa, una a prua ed una a cento nave, e due binate sopraelevate rispetto alle due torri di poppa e di prua. Le torri corazzate di questi cannoni erano brandeggiabili mediante sistema sia idraulico che elettrico, mentre l'elevazione delle munizioni dai depositi, il caricamento e la manovra delle grosse artiglierie all'interno le torri erano solamente idraulici.\nL'armamento minore, che nelle Cavour era costituito da diciotto cannoni dal calibro da 120mm sulle Duilio venne modificato ed i cannoni da 120/50 Mod. 1909 vennero sostituiti da sedici cannoni Schneider da 152/45mm, con la rinuncia a due bocche da fuoco, che per\u00f2 veniva ampiamente compensato dalla maggiore gittata dei nuovi cannoni e dal pi\u00f9 consistente peso dei loro proiettili. I cannoni da 120mm avevano infatti suscitato delle perplessit\u00e0, sia perch\u00e9 ritenuti insufficienti contro i cacciatorpediniere pi\u00f9 moderni, sia perch\u00e9 sulle navi di altre marine, come quella francese o austriaca, in costruzione nello stesso periodo, erano previste bocche da fuoco di calibro maggiore.\nL'armamento minore era poi completato da 19 cannoni da 76/45 Mod. 1911 di cui sei per il tiro antiaereo montati su affusti modificati per consentire una maggiore elevazione. Questi pezzi avevano sistemazioni volanti e come nelle Cavour potevano essere spostati, montati e smontati, a seconda dei casi. La manovra dei cannoni da 152 mm e dei pezzi minori era esclusivamente manuale.\nL'armamento silurante si componeva di 3 tubi lanciasiluri per siluri da 450mm e la dotazione per ogni tubo era di tre siluri.\nPrima guerra mondiale.\n\"Duilio\" e \"Doria\" entrarono in servizio rispettivamente il 10 maggio 1915 e il 13 marzo 1916, dopo un lungo periodo di prove e di messa a punto.\nCon l'entrata in servizio delle due navi la Marina italiana, che affrontava ancora una volta sul mare la Marina Austro-Ungarica, completava con la corazzata \"Dante Alighieri\" e le tre Cavour un gruppo di sei navi da battaglia di caratteristiche omogenee che potevano opporre 77 cannoni da 305 contro 32 cannoni di ugual calibro imbarcati sulle loro corrispondenti navi da battaglia austro-ungariche. Durante il conflitto tuttavia le due forze non ebbero mai occasione di scontrarsi in quanto la Regia Marina impose un efficace blocco dell'Adriatico e perch\u00e9 la Marina nemica raramente comp\u00ec uscite in mare con il grosso della Squadra da Battaglia. Le navi rimasero pressoch\u00e9 inattive durante tutto il periodo nelle loro basi. La corazzata \"Duilio\" comp\u00ec in tutto quattro missioni di guerra per 268 ore di moto, ed effettu\u00f2 512 ore di moto per esercitazioni, mentre la gemella \"Andrea Doria\" alla fine della guerra aveva totalizzato solo 70 ore di moto per missioni e 311 ore per esercitazioni.\nAttivit\u00e0 fra le due guerre.\nDopo la fine della guerra \"Duilio\", \"Doria\" e \"Giulio Cesare\" raggiunsero Corf\u00f9 per un periodo di esercitazioni, e vi rimasero fino all'inizio del 1919.\nAlla fine del 1920 in seguito all'Impresa di Fiume di Gabriele d'Annunzio presero parte al blocco di Fiume, e al bombardamento della citt\u00e0, nei giorni che passarono poi alla storia con il nome di Natale di sangue.\nNel 1923 le due unit\u00e0 insieme alle Cavour attaccarono l'isola greca di Corfu, come rappresaglia per l'uccisione di rappresentanti italiani a Janina, in particolare bombardarono una fortezza greca abbandonata, che era in quel momento occupata da alcune migliaia di profughi greci dell'Asia minore, molti civili morirono o furono coinvolti dal bombardamento.\nFra il 1919 ed il 1924 il numero dei cannoni 76/45 Mod. 1911 venne ridotto ed alcuni cannoni da 76/50mm sostituiti da sei pi\u00f9 moderni cannoni da 76/40 Mod. 1916 R.M. sviluppati durante la guerra; dal 1925 in poi l'armamento minore era configurato in 13 cannoni da 76/50mm, 6 cannoni antiaerei da 76/40mm disposti in coperta tre per lato, 2 mitragliere Vickers da 40/39mm in funzione antiaerea. Le apparecchiature per la direzione del tiro su queste due navi, risultate fin dall'inizio pi\u00f9 perfezionate e moderne di quelle delle Cavour, dopo il conflitto vennero potenziate con la sistemazione di centrali di tiro, telemetri ed apparecchi di punteria.\nNel 1925, analogamente alle Cavour sulle due unit\u00e0 era stato imbarcato un idrovolante da ricognizione Macchi M.18, che venne sistemato sul cielo della torre centrale, in un'apposita sella brandeggiabile per poter orientare, secondo la direzione del vento, il velivolo, che veniva messo in mare ed issato a bordo per mezzo di un albero di carico. Nel 1926 per il lancio dell'idrovolante era stata anche installata una catapulta.\nNel 1932 la \"Duilio\" e nel 1933 la \"Doria\" vennero poste in riserva nell'attesa della radiazione e della successiva demolizione.\nRicostruzione.\nOrigine dei lavori di ricostruzione.\nDopo che il trattato di Washington aveva fermato la costruzione di nuove navi da battaglia dopo il 1922, le varie potenze navali si ritrovarono nei primi anni trenta con flotte ormai datate e grossi problemi diplomatici per costruire nuove navi. Cos\u00ec praticamente tutte le marine affrontarono grandi lavori di ammodernamento delle loro navi principali. La nazione che oper\u00f2 le modifiche pi\u00f9 grandi fu senza dubbio l'Italia, seguita in parte dalla Gran Bretagna.\nNei piani della prima met\u00e0 degli anni trenta della Regia Marina non era per\u00f2 previsto alcun futuro per le due \"Duilio\". La futura prima linea della Marina Italiana doveva essere infatti composta da 2 navi da battaglia di nuova generazione della Littorio, dalle due \"Cavour\" ricostruite e da due incrociatori da battaglia derivati dalla classe Littorio e gi\u00e0 studiati dall'Ansaldo di Genova. Questo perch\u00e9 i nuovi incrociatori avrebbero dovuto fronteggiare alla pari i due incrociatori francesi classe Dunkerque, mentre le Littorio e le Cavour ricostruite avrebbero fronteggiato le quattro vecchie corazzate ricostruite francesi.\nI piani vennero modificati quando apparve chiaro l'approssimarsi di una nuova guerra europea. In risposta all'impostazione delle nuove navi da battaglia francesi classe Richelieu, la Regia Marina decise per la rinuncia agli incrociatori da battaglia, preferendo costruire altre due unit\u00e0 della classe Littorio, che sarebbero poi state la \"Roma\" e la \"Impero\". In aggiunta ad esse, si opt\u00f2 per la ricostruzione anche delle Duilio, considerata un'opzione pi\u00f9 economica della costruzione di nuove navi.\nDopo essere state poste in disarmo all'inizio degli anni trenta le Duilio furono rimesse in servizio per essere sottoposte a radicali lavori di riammodernamento tra il 1937 e il 1940 e in questa nuova configurazione parteciparono alla seconda guerra mondiale.\nLavori di ricostruzione.\nI progetti seguirono la falsariga di quelli per la ricostruzione delle precedenti Cavour, ma risentirono grandemente anche della concomitante costruzione delle \"Littorio\", con modifiche nella pianta dello scafo, nelle sovrastrutture concentrate a mezza nave, nell'apparato motore potenziato di pi\u00f9 del 250% e nell'armamento. Le modifiche allo scafo, all'apparato motore e a buona parte delle sovrastrutture furono le stesse delle Cavour.\nLa ricostruzione, che per entrambe le navi inizi\u00f2 nel 1937, ed ebbe termine nel 1940, lasci\u00f2 inalterato solo il 40% della struttura originale, riutilizzando in pratica solamente lo scafo e la corazzatura di murata, per il resto si tratt\u00f2 di una trasformazione radicale che cambi\u00f2 il profilo delle due unit\u00e0, con profonde modifiche allo scafo, la cui lunghezza venne aumentata di 10,3 m per contribuire ad aumentare la velocit\u00e0 della nave e per ottenere un miglior rendimento del nuovo apparato motore, di cui le unit\u00e0 vennero dotate, si dovette aumentare il coefficiente di finezza dello scafo, ottenuta mediante l'inserimento di una sezione aggiuntiva di 10 metri di lunghezza, a differenza delle Cavour, in cui venne sovrapposta di una nuova prora alla vecchia. La parte poppiera, tranne l'abolizione di due assi portaeliche, non venne modificata ed i due timoni rimasero gli stessi. La protezione, sia verticale che orizzontale, sub\u00ec solamente dei minimi ritocchi. La cintura verticale, al galleggiamento, mantenne lo spessore, assolutamente insufficiente per delle navi che avrebbero probabilmente dovuto sostenere combattimenti con navi armate con cannoni da 381mm, mentre per rendere le due unit\u00e0 meno vulnerabili alle bombe di aereo, particolarmente a centro nave in corrispondenza dell'apparato motore, vennero applicate sul ponte di protezione, alcuni strati di lamiere di acciaio. Allo scopo di aumentare la protezione, intorno ai basamenti cilindrici delle torri di grosso calibro, venne applicata una corazzetta di 50mm di spessore, che venne praticamente addossata al vecchio basamento cilindrico, a differenza delle Cavour in cui venne sistemata ad una distanza di 50cm dalla protezione vera e propria.\nIl torrione a forma tronco-conica non molto elevato aveva alla sommit\u00e0 della plancia i telemetri per il calcolo della distanza dei bersagli e le apparecchiature per la direzione tiro dei calibri principali.\nLe modifiche alla propulsione furono le stesse delle Cavour con l'installazione di nuovi motori dalla potenza di 75\u00a0000 cv, che nelle prove a tutta forza giunsero a sviluppare una potenza di 87\u00a0000CV e consentivano alle unit\u00e0 di raggiungere una velocit\u00e0 di 27 nodi, leggermente inferiore a quella della Cavour.. La produzione del vapore era assicurata da otto caldaie a tubi d'acqua con surriscaldatori del tipo Yarrow, con bruciatori a nafta e due gruppi indipendenti di turbine Belluzzo che azionavano due assi con eliche tripale. Vennero eliminati due dei quattro assi, mentre caldaie e gruppi turboriduttori trovarono posto in posizione centrale a poppavia del torrione comando. Ogni gruppo di turbine era composto composto da una turbina di alta pressione, da due di bassa pressione con incorporata la marcia indietro e da un riduttore, e disposti uno in un locale a poppavia delle caldaie di sinistra e l'altro in un locale a proravia delle caldaie di dritta.\nL'apparato motore mostr\u00f2 sempre grande affidabilit\u00e0, non essendosi mai verificate mai avarie di grave entit\u00e0 ed avendo sempre retto abbastanza bene anche agli sforzi prolungati di navigazione a tutta forza.\nLa ristrutturazione dell'armamento principale fu uguale a quello delle Cavour con l'eliminazione della torre centrale da 305mm/46 e la ri-tubazione delle altre torri da 305mm/46 a 320mm/44, per cui la configurazione finale present\u00f2 un totale di 10 cannoni da 320/44mm suddivisi fra due torri trinate, disposte a prua ed a poppa, e due torri binate sopraelevate, anch'esse una a prua ed una a poppa. La gittata massima di questi cannoni che sparavano proiettili del peso massimo di 525 kg era di 28\u00a0600 metri all'elevazione di 27 gradi. Le torri binate avevano un peso di 539 tonnellate mentre il peso di quelle trinate era di 733 tonnellate; la velocit\u00e0 di brandeggio era di 5\u00b0 al secondo. L'armamento principale con l'aumento del calibro e con la maggiore elevazione tuttavia non miglior\u00f2, poich\u00e9 alla maggior gittata non corrispose una buona precisione del tiro.\nL'armamento secondario fu ispirato, in buona parte, a quello delle Littorio. Cos\u00ec rispetto alle Cavour vennero eliminate le sei torrette binate da 120/50mm intorno al ridotto centrale, sostituite da quattro torri trinate OTO da 135/45 Mod.1938 concentrate ai fianchi del torrione. La disposizione di questi cannoni consentiva un notevole volume di fuoco, sia antinave che come tiro di sbarramento antiaereo. Tutt'intorno al ridotto erano invece sistemati cinque per ogni lato i dieci cannoni antiaerei da 90/50mm mod. A-1938 che per l'epoca furono una soluzione avveniristica, in quanto la minaccia aerea alle corazzate non era tenuta in grande considerazione negli ambienti militari dell'epoca, come sar\u00e0 invece pochi anni dopo. Questi cannoni erano sistemati in torrette singole stabilizzate, in modo da ridurre gli effetti dei movimenti di oscillazione della nave, ed il loro tiro costituiva, insieme alla massa di fuoco delle mitragliere e al tiro di sbarramento dei cannoni da 135mm, un grosso ostacolo per gli aerei dell'epoca e con il loro angolo di elevazione di 75\u00b0 fornivano una copertura alla nave anche contro aerei ad alta quota. L'impianto da \"90/50\" era tanto avanzato per il tempo da risultare non pienamente maturo. L'affusto era prestabilizzato sui quattro assi di direzione, alzo, rollio e beccheggio, grazie ad un sistema di ben undici giroscopi. La correzione del rollio era di \u00b114\u00b0, quella del beccheggio di \u00b15\u00b0 e la movimentazione dei pezzi elettrica ed asservita alla centrale di tiro; tuttavia, poich\u00e9 le torri sulle murate erano posizionate piuttosto basse e quindi soggette ad infiltrazioni d'acqua, l'impianto elettrico venne rimosso nel 1942 e sostituito con la movimentazione manuale.\nCompletavano lo schermo antiaereo quindici cannoni da 37/54mm in tre impianti singoli, montati su affusti a scomparsa e in sei impianti binati e sedici mitragliere da 20/65mm in otto impianti binati. Durante la guerra nella primavera del 1942 vennero imbarcati altri due impianti binati da 37/54mm portando a diciannove il totale di questi calibri.\nVenne anche installata una moderna centrale di tiro e rimossi i tubi lanciasiluri.\nNel dopoguerra, quando le due unit\u00e0 rimasero in servizio per compiti di rappresentanza ed addestramento, fu operata una piccola riduzione nel numero delle armi per la difesa antiaerea ravvicinata sbarcando i cannoni singoli da 37mm e i due impianti binati da 20mm che erano sistemati nella tuga di poppa.\nDecisamente interessante era la protezione subacquea, denominata \"cilindri assorbitori modello \"Pugliese\"\" dal nome dell'ingegnere e generale del Genio Navale che la progett\u00f2. Tale protezione, la cui efficacia rimane controversa e non \u00e8 stata n\u00e9 confermata n\u00e9 smentita dalle vicende belliche, consisteva in due lunghi cilindri deformabili, che posti lungo la murata, all'interno di una paratia piena, avevano il compito di assorbire la forza dell'onda d'urto provocata dall'esplosione di un siluro o di una mina, disperdendola all'interno del cilindro. La soluzione, adottata gi\u00e0 nella ricostruzione delle \"Cavour\" venne successivamente adottata anche nella costruzione delle Littorio.\nConsiderazioni sull'utilit\u00e0 dei lavori.\nSi \u00e8 a lungo dibattuto sull'utilit\u00e0 dei lavori, sulla loro effettiva efficacia, sull'effettivo valore bellico delle navi ricostruite.\nLe navi furono integralmente risistemate e, sostanzialmente, all'uscita dal cantiere le navi si potevano considerare nuove; nel complesso, fu un intervento di ingegneria navale straordinario. Tuttavia non si pot\u00e9 intervenire su alcune debolezze strutturali dovute all'anzianit\u00e0 del progetto originale, quali ad esempio l'estrema debolezza della protezione subacquea; inoltre proprio la radicalit\u00e0 dell'intervento fin\u00ec per costare alquanto alle casse non propriamente floride dello Stato Italiano.\nI detrattori dell'idea di ricostruire le Duilio (e prima ancora, in molti casi, le Cavour), sostengono che il costo affrontato non abbia comunque fornito all'Italia delle unit\u00e0 che potessero affrontare le loro pi\u00f9 moderne avversarie, n\u00e9 che fossero adeguate alle moderne minacce aeree e subacquee, e questo \u00e8 indubbiamente vero. Tuttavia bisogna dire che in Mediterraneo le nostre navi ricostruite dovettero affrontare le navi delle classi Queen Elizabeth e Nelson, ovvero navi coeve, anch'esse risalenti alla prima guerra mondiale, ma queste ultime disponevano di artiglierie da 381mm e 406mm, decisamente superiori a quelle delle Duilio che potevano contare solo su una maggiore velocit\u00e0, visto che anche la protezione era inferiore. Le navi ricostruite in effetti operarono attivamente solo nel primo periodo della seconda guerra mondiale e dopo l'entrata in servizio delle Littorio vennero impiegate in compiti secondari. Le Cavour avevano un armamento antiaereo piuttosto scarso che venne migliorato sulle successive Duilio e furono le uniche navi da battaglia italiane a non avere i moderni cannoni antiaerei da 90mm mentre un altro difetto fu la scarsa corazzatura unita ad una non eccelsa robustezza strutturale, dimostrata dal fatto che nella notte di Taranto la Conte di Cavour colpita da un solo siluro non rientr\u00f2 pi\u00f9 in servizio, mentre la Littorio colpita da tre siluri dopo cinque mesi era gi\u00e0 tornata in servizio. Anche la Duilio venne colpita nella stessa circostanza da un siluro, ma portata ad incagliare in acque basse per evitarne l'affondamento venne riportata a galla nel gennaio 1941 e, sottoposta alle necessarie riparazioni, il 3 maggio 1941 rientr\u00f2 in servizio a Taranto venendo successivamente usata principalmente come scorta pesante dei convogli italiani verso la Libia. Le Duilio, seguendo l'esperienza delle Cavour e incorporando alcune soluzioni delle moderne Littorio, quando rientrarono in servizio si rivelarono un notevole passo avanti in confronto alle Cavour rispetto alle quali avevano i moderni cannoni da 135 e da 90mm, ma erano comunque navi troppo vecchie e furono utilizzate per la scorta ai convogli, ruolo in cui si rivelarono adatte grazie al notevole armamento antiaereo. Complessivamente il programma che port\u00f2 alla ricostruzione delle Cavour e delle Duilio si rivel\u00f2 inutile, in quanto incapaci di affrontare le insidie di una guerra moderna furono relegate a compiti che navi meno costose avrebbero svolto meglio.\nSeconda guerra mondiale.\nLe Duilio entrarono in servizio quando la guerra era cominciata e fecero parte a Taranto della V Divisione Corazzate nell'ambito della I\u00aa Squadra Navale. Queste navi, pur con i loro limiti, si dimostrarono all'altezza dei compiti loro affidati, e per quasi un anno riuscirono a sostenere da sole tutto il peso dei bisogni di \"scorta pesante\" dei convogli italiani verso la Libia (gennaio 1942-gennaio 1943). I limiti della protezione subacquea emersero in tutta la loro gravit\u00e0 durante l'attacco inglese alla base di Taranto dell'11 novembre 1940, nel quale la \"Duilio\" fu gravemente danneggiata.\nLa due unit\u00e0 parteciparono anche alla prima battaglia della Sirte e dopo l'armistizio dell'8 settembre 1943 raggiunsero Malta con il resto della squadra navale, effettuando poi attivit\u00e0 minori fino al termine della guerra.\nNel dopoguerra.\nAl termine della seconda guerra mondiale le due unit\u00e0 entrarono a fra parte della Marina Militare Italiana e furono le due sole navi da battaglia concesse all'Italia dal trattato di pace, mentre alle altre navi di battaglia che erano sopravvissute alla guerra tocc\u00f2 sorte diversa, con le Littorio costrette alla demolizione e la \"Giulio Cesare\" ceduta all'Unione Sovietica. Le due unit\u00e0 furono poco utilizzate perch\u00e9 logorate dai tanti anni di servizio e svolsero per lo pi\u00f9 attivit\u00e0 addestrative e di rappresentanza fino alla loro radiazione avvenuta nel 1956 e alla successiva demolizione, avvicendandosi anche nel ruolo di ammiraglia della flotta della Marina Militare Italiana."}
{"id": "1386117", "revid": "347132", "url": "https://it.wikipedia.org/wiki?curid=1386117", "title": "Innocenzo da Berzo", "text": "\u00c8 venerato come beato dalla Chiesa cattolica.\nVita.\nGiovanni Scalvinoni nacque a Niardo, in provincia di Brescia, il 19 marzo 1844 da un umile famiglia, composta dalla madre e dal padre che mor\u00ec poco dopo la sua nascita. La sua istruzione si svolse dapprima nel collegio di Lovere dove rimase cinque anni e quindi nel seminario di Brescia dove, il 2 giugno 1867, ricevette l'ordinazione sacerdotale e il suo nuovo nome, Innocenzo Maria.\nIl suo primo incarico, come vicario, fu a Cevo, in Val Saviore, dove rimase per soli due anni prima di essere nominato vice-rettore proprio del seminario in cui aveva studiato, quello di Brescia.\nAllontanato dopo un anno, venne nominato vice-parroco di Berzo Inferiore, dove insegn\u00f2 come professore; in seguito ader\u00ec all'ordine dei frati minori cappuccini, entrando come novizio nel convento dell'Annunciata di Cogno.\nPronunciati i voti venne mandato come frate ad Albino dove pronunci\u00f2 i voti solenni e di nuovo venne mandato all'Annunciata, dove rimase 14 anni, stavolta come vice-maestro dei novizi del convento, distinguendosi per alcuni fenomeni mistici quali la Scrutatio Cordis, la fotofania, la levitazione, le estasi e le benedizioni miracolose. Questi fenomeni, testimoniati al processo di beatificazione, attiravano moltissime persone al Convento dell'Annunciata.\nDopo alcuni trasferimenti (Milano e Crema), gli venne affidato l'incarico di dirigere e predicare gli esercizi spirituali nei conventi di Milano, Albino, Bergamo e Brescia.\nAmmalatosi gravemente ad Albino, fu trasferito nell'infermeria dei cappuccini di Bergamo, dove mor\u00ec il 3 marzo 1890. Seppellito prima a Bergamo, fu portato poi a Berzo Inferiore (BS) con un tripudio di concorso di popolo, la questura di Brescia calcol\u00f2 che nell'ultima tappa del feretro ci furono circa 12.000 persone.\nCulto.\nIl suo corpo fu inizialmente tumulato nella citt\u00e0 in cui era morto ma, dopo le richieste arrivate ai frati minori cappuccini, fu solennemente trasferito nel cimitero paese di Berzo Inferiore, da dove poi venne tolto in occasione della beatificazione. Una parte delle reliquie sono a Niardo , un'altra nella statua nella teca che si trova nel Santuario Marino di Berzo Inferiore e altre sono poste sotto l'altare a lui dedicato nel convento dell'Annunciata. In questo convento sono anche custodite la cella da lui abitata ed altri ricordi posti nel museo a lui dedicato. Ancora oggi, migliaia di pellegrini raggiungono il Santuario dell'Annunciata per affidarsi all'intercessione del Beato Innocenzo. Le testimonianze di Grazie Ricevute per sua intercessione, arrivano da tutta Italia e il suo culto si sta diffondendo in Brasile, Spagna, Costa d'Avorio, Camerun, Polonia, Malta e Filippine.\nLa sua beatificazione fu decisa da papa Giovanni XXIII, che lo proclam\u00f2 beato il 12 novembre 1961.\nDopo aver miracolato prima il giorno della traslazione un bambino che nono riusciva a camminare e poi dopo un bambino in fin di vita .\n\u00c8 venerato il 3 marzo con solenni celebrazioni e pellegrinaggi verso la basilica mariana di Santa Maria Nascente in Berzo Inferiore dove se ne conservano le spoglie. Altra data ricordata \u00e8 quella della traslazione il 28 settembre. Nel santuario della Santissima Annunciata la festa \u00e8 la domenica dopo il Perdon d'Assisi (2 agosto). La sede della vice-postulazione \u00e8 presso il Santuario della Santissima Annunciata in Piancogno (BS)."}
{"id": "1386120", "revid": "506820", "url": "https://it.wikipedia.org/wiki?curid=1386120", "title": "VectorWorks", "text": "Vectorworks \u00e8 un software computer-aided design (CAD) sviluppato da Vectorworks, Inc. (USA), facente parte del Gruppo Nemetschek, e\ndestinato alla progettazione BIM (\"Building Information Modeling\"), al disegno tecnico CAD ed alla modellazione 3D.\nDescrizione.\nVectorworks \u00e8 un pacchetto software di tipo CAD che dispone di un sofisticato ambiente di disegno 2D ed un ambiente di modellazione 3D integrati, che permettono di creare, presentare e produrre i propri progetti. Lo Schedario e il Foglio Elettronico integrati permettono di tenere traccia dei costi e dei materiali utilizzati. Vectorworks \u00e8 in grado di comunicare con altre applicazioni come Archicad, SketchUp e Artlantis Studio, traducendo file DXF/DWG ed importando ed esportando file di diverso formato. Alcuni dei formati supportati da Vectorworks sono IFC, SketchUp, 3DS, Revit, OBJ, Shapefile/SHP, JPG, TIF, EPS, GIF, e BMP. I formati IGS, SAT, e STL consentono agli utenti di spedire modelli Vectorworks alle stampanti 3D ed alle macchine a prototipazione rapida.\nVectorworks dispone di funzionalit\u00e0 per il tracciamento automatico dei dati, consentendo agli utenti di generale piante, prospetti, sezioni, rapporti e liste di materiali basate sulle informazioni contenute nel progetto. Capacit\u00e0 grafiche avanzate consentono agli utenti di creare presentazioni destinate ai clienti. Vectorworks permette di applicare colori, riempimenti, tratteggi vettoriali, sfumature di colore, tassellature e texture. La tecnologia di rendering con stile sketch permette agli utenti di sostituire alle linee rette delle linee sketch che assomigliano a tratti fatti a mano e fanno assomigliare i progetti a delle illustrazioni.\nPer poter accedere a delle capacit\u00e0 pi\u00f9 avanzate di rendering 3D, \u00e8 disponibile il Modulo Renderworks. Renderworks \u00e8 integrato con Vectorworks per fornire effetti sia realistici che artistici. Alcune delle tecnologie integrate in Renderworks includono raytracing, global illumination, ambient occlusion, cielo fisico, rendering non fotorealistico (Sketch &amp; Toon), illuminazione volumetrica, luce area, una libreria contenente centinaia texture, mappatura delle texture avanzata, immagini di sfondo ed effetti atmosferici. Dalla versione 2011, il Modulo Renderworks \u00e8 basato sul sistema di rendering Maxon Cinema 4D: una struttura matematica in grado di gestire operazioni multi-threaded a 64-bit in modo estremamente efficiente e che offre un incremento di velocit\u00e0 sostanzialmente lineare in relazione al numero totale di core utilizzabili. Grazie a questa integrazione \u00e8 inoltre possibile esportare direttamente il progetto da Vectorworks in Cinema 4D.\nIl software viene fornito sia per macOS che per Windows.\nVectorworks contiene anche un linguaggio di scripting denominato VectorScript che permette agli utenti di creare degli strumenti personalizzati. VectorScript \u00e8 un linguaggio di programmazione leggero che sintatticamente assomiglia al Pascal, incorporando molti dei costrutti di programmazione propri di quel linguaggio. VectorScript \u00e8 un \"superset\" del linguaggio Pascal, che estende le capacit\u00e0 del Pascal base con un numero di API (\"application programming interface\") che consentono l'accesso alle caratteristiche ed alle funzionalit\u00e0 del motore CAD di Vectorworks. Dalla versione 2014 \u00e8 inoltre possibile utilizzare direttamente script realizzati tramite il linguaggio Python 3.\nLa linea di prodotti Vectorworks include:\nVectorworks Fundamentals\nVectorworks Fundamentals \u00e8 un programma CAD professionale. Diversamente dai programmi CAD \u201clite\u201d, Vectorworks permette di andare oltre il 2D. Oltre alla precisione dell'ambiente di disegno, Vectorworks dispone anche di potenti strumenti di modellazione 3D che permettono di creare, presentare e produrre i propri progetti. Lo Schedario e il Foglio Elettronico integrati permettono di tenere traccia dei costi e dei materiali utilizzati.\nVectorworks Architect\nVectorworks Architect \u00e8 la soluzione completa espressamente realizzata per la progettazione architettonica, il design e l'arredo d'interni. Grazie alle superiori capacit\u00e0 di gestione del disegno 2D, della modellazione 3D architettonica e delle funzionalit\u00e0 professionali espressamente concepite per i gruppi di lavoro, Vectorworks Architect \u00e8 la certificato secondo il protocollo IFC 4, il che garantisce la perfetta compatibilit\u00e0 con i software BIM che utilizzano il formato IFC. Vectorworks Architect intercetta e soddisfa le esigenze peculiari di quanti si occupano anzitutto di edilizia, architettura e restauro. Gli strumenti di Vectorworks Architect le permettono di disegnare, modellare, analizzare e illustrare le proposte senza \u201cuscire\u201d dalla struttura BIM. Grazie alla potenza del kernel geometrico di modellazione Parasolid sviluppato da Siemens PLM Software, Vectorworks Architect \u00e8 in grado di gestire tutte le fasi BIM grazie alle sue funzioni evolute di design e di presentazione, basate sul pi\u00f9 avanzato core di modellazione 3D oggi esistente.\nVectorworks Landmark\nVectorworks Landmark dispone di funzioni di disegno 2D sofisticato, modellazione 3D, strumenti per il design del territorio che rendono semplice creare, analizzare e presentare i progetti. Grazie alle superiori capacit\u00e0 di gestione del disegno 2D, alle funzioni professionali pensate per i gruppi di lavoro, alla possibilit\u00e0 di gestire i dati cartografici in formato GIS, all'evoluto modulo di Plant Manager, alla capacit\u00e0 di esportare in formato PDF originale, Vectorworks Landmark costituisce la scelta ideale per chi si occupa di cartografia, di urbanistica, di arredo del verde e di gestione del territorio.\nVectorworks Machine Design\nVectorworks Machine Design \u00e8 stato specificatamente realizzato per disegnatori, progettisti e costruttori che necessitano di uno strumento facile da imparare e da usare per creare tavole sofisticate e visualizzare i loro modelli in 3D. Con Vectorworks Machine Design \u00e8 possibile: disegnare con componenti meccanici 2D/3D parametrici, realizzare disegni estremamente precisi grazie ai sofisticati strumenti di disegno, disegnare in 3D con superfici NURBS flessibili e con strumenti di modellazione solida, creare con facilit\u00e0 elenchi di costi dei materiali e liste delle parti, disegnare grazie all'aiuto di strumenti di analisi integrati. Non pi\u00f9 commercializzato dalla versione 2011.\nVectorworks Spotlight\nVectorworks Spotlight unisce la progettazione 2D con la modellazione 3D con progettazione avanzati della illuminazione e con gli strumenti di produzione. Spotlight consente ai progettisti della luce, a chi si occupa delle scenografie, agli art director e pi\u00f9 in generale ai professionisti della industria dell'intrattenimento di creare set di luci e di posizionare gli elementi di scena sul palco. Vectorworks Spotlight \u00e8 in grado di esportare i dati per Lightwright, ESP Vision e le console grandMA2 di MA Lighting\u00ae.\nVectorworks Design Suite\nVectorworks Design Suite include tutti gli strumenti inclusi nei prodotti e le tecnologie incluse ed \u00e8 rivolto a quei progettisti che sono alla ricerca di prodotti che offrono pi\u00f9 possibilit\u00e0 progettuali Fino alla versione 2021, la denominazione era \"Designer\" .\nRenderworks\nIl Modulo Renderworks si integra in tutti prodotti della serie Vectorworks per offrire sofisticati effetti fotorealistici e di tipo non fotorealistico. A prescindere da quale sia il vostro fine e cio\u00e8 di dare un taglio artistico o simile al mondo reale, potrete realizzare delle presentazioni accattivanti che vi aiuteranno a far apprezzare i vostri elaborati. Alcune caratteristiche presenti sono: luci area e luci linea, luci volumetriche, indirizzamento della luce semplificato, oggetto camera, compressione delle texture, miglioramenti relativi al drag&amp;drop delle texture e accesso facilitato alle modalit\u00e0 di rendering. Dalla versione 2011, il Modulo Renderworks \u00e8 basato sul sistema di rendering Maxon Cinema 4D. Dalla versione 2017, il Modulo Renderworks viene fornito incluso con tutti i pacchetti Vectorworks.\nVision\nVision \u00e8 un software di previsualizzazione delle illuminazioni scenografiche disponibile per sistemi operativi Windows e MacOS; il trasferimento dati da Vectorworks a Vision \u00e8 immediato, in modo da poter lavorare sul progetto in modo parallelo al lavoro di previsualizzazione. Con Vision, gli utenti sono in grado di previsualizzare i loro spettacoli con un realismo sorprendente, grazie anche al fatto che le librerie di apparecchi di illuminazione di Vision sono tra le pi\u00f9 accurate del settore. Grazie all'integrazione con i software CAD, con i server multimediali e le console luci, Vision rappresenta la soluzione perfetta per il moderno lighting designer che vuole svolgere professionalmente i suoi lavori mantenendo la massima creativit\u00e0 ed efficienza. I light designer ed i professionisti dello spettacolo possono risparmiare tempo e denaro quando usano Vision, dato che possono pre-visualizzare uno palco luci senza doverlo realizzare o montare. \u00c8 possibile valutare le luci, le movimentazioni, analizzare la scena insieme ai clienti o agli artisti, comodamente di fronte al proprio schermo.\nConnectCAD\nIl modulo ConnectCAD \u00e8 uno strumento pensato e sviluppato per chi si occupa di integrazione di sistemi audio-video e broadcast: permette di organizzare le connessioni fra apparecchiature ed \u00e8 di aiuto fondamentale per coloro che si occupano di impianti e infrastrutture per lo show business.\nStoria.\nVectorworks \u00e8 stato originariamente sviluppato con il nome MiniCAD su piattaforma Mac OS. Il produttore era Diehl Graphsoft ora Vectorworks, Inc."}
{"id": "1386122", "revid": "767487", "url": "https://it.wikipedia.org/wiki?curid=1386122", "title": "Prav", "text": "Prav \u00e8 uno dei tre mondi descritti nel libro di Veles.\nGli altri due mondi sono Yav e Nav.\nQualora si ritenga il libro di Veles come una fonte attendibile sul paganesimo slavo precristiano, si giungerebbe alla conclusione che Prav, Yav e Nav ne siano tra gli elementi costitutivi (ma ci\u00f2 \u00e8 controverso).\nRiferimenti ai tre mondi del libro di Veles sono comunque entrati nell'uso degli attuali neopagani russi.\nSecondo il libro, Yav \u00e8 il mondo materiale in cui siamo noi ora. Gli d\u00e8i tuttavia sono anch'essi all'interno di Yav, tranne Svarog, il re del paradiso Svarga. Yav \u00e8 circondato da Nav.\nNav \u00e8 il mondo immateriale e il mondo dei morti. Le stelle, che sono le anime dei morti, cos\u00ec come il paradiso Svarga e Irij (una parte di Svarga), sono parti di Nav.\nPrav \u00e8 la legge di Svarog che governa sia Yav che Nav e che rappresenta quindi la principale cosa che accomuna il mondo materiale con quello immateriale, quindi anche un possibile collegamento tra i due mondi. La parola slava \"prav\" \u00e8 derivata infatti dalla preposizione protoindoeuropea \"per\" (corrispondente alla preposizione italiana \"per\", \"attraverso\").\nUn parallelo moderno a questo concetto di legge di natura \u00e8 rappresentato dalle leggi della fisica moderna, ma c'\u00e8 un'importante differenza. La legge Prav nel libro di Veles non si limita a dire, per esempio, che una pietra cade quando lasciata a mezz'aria, come un mero fatto osservabile scientificamente: secondo la filosofia del libro, il fatto che le pietre cadano se lasciate a mezz'aria \u00e8 anche buono, valido e apprezzabile (cio\u00e8 \"giusto\") (vale lo stesso naturalmente anche per tutti gli altri fenomeni). Ci\u00f2 che pi\u00f9 si avvicina a questo principio nella fisica moderna \u00e8 il principio antropico, che per\u00f2 si limita ad affermare che la conoscenza delle leggi della fisica sia utile per gli uomini, non che tali leggi siano \"moralmente ammirabili\".\nNel libro si dice che Prav \u00e8 una forza naturale, che determina lo stato e la struttura della materia. Prima di Prav c'era il caos e la combinazione casuale degli elementi chimici, mentre con Prav iniziano la vita biologica e l'evoluzione.\nNel capitolo 26-III Prav viene rappresentato come un fiume dalla cui acqua nascono le creature viventi.\nIn molte lingue slave moderne, \"pravo\" o \"prawo\" significa ancora oggi \"legge\", \"regola\", il diritto di qualcuno a qualcosa, e la destra.\nLa religione ortodossa (dal greco \"ortho\", giusto, e \"dhoxia\", dottrina, o gloria), viene definita nelle lingue slave con la parola \"pravoslava\" (dove pravo rappresenta appunto la traduzione dal greco \"ortho\", giusto, e \"slava\" corrisponde a \"dhoxa\" o gloria).\nNella teologia comparata, Prav viene fatto corrispondere a volte alla ebraico-cristiana \"Sof\u00eca\", o sapienza, a volte al Logos (\"il Verbo\"), oppure ancora alla Provvidenza divina, allo Spirito Santo, od alla \"Legge\" della Torah.\nIl filosofo russo Aleksandr Igorevi\u010d Asov (1992) in una sua traduzione critica del libro di Veles sostiene che Prav rappresenta un concetto tipico delle civilt\u00e0 molto evolute: la fede in qualcosa di invisibile. Per questo ritiene difficile identificare Prav con il paganesimo slavo precristiano, tipico di una societ\u00e0 pi\u00f9 primitiva, che credeva in d\u00e8i antropomorfi pi\u00f9 che in concetti astratti come il Prav del libro di Veles."}
{"id": "1386124", "revid": "125077534", "url": "https://it.wikipedia.org/wiki?curid=1386124", "title": "Trasporti a Torino", "text": "La citt\u00e0 di Torino dispone di una rete diversificata di trasporto pubblico. Il principale gestore dei servizi \u00e8 GTT, insieme ad altre aziende private a cui delega una parte del servizio.\nMetropolitana.\nLa metropolitana di Torino \u00e8 un sistema di trasporto pubblico di massa dotato di sistema automatico VAL. Inaugurata nel 2006, in occasione dei XX Giochi olimpici invernali, \u00e8 gestita dal Gruppo Torinese Trasporti.\nLa rete si compone attualmente della linea 1 di 15,1 km (23 stazioni), di cui sono in corso prolungamenti verso ovest. Il progetto della linea 2 prevede di collegare la zona nord-est con quella sud-ovest, interscambiando con la linea 1 a Porta Nuova.\nRete tranviaria.\nLa rete tranviaria di Torino viene gestita dall'azienda GTT, conta attualmente 9 linee, di cui una circolare, il 16 (siglato come 16 CS e 16 CD, circolare sinistra e destra), una gestita esclusivamente con motrici storiche nei festivi (il 7) e una per le manifestazioni sportive all'Allianz Stadium (il 9/). La rete possiede circa 220\u00a0km di binari singoli di cui 160 attivi, e circa 200 tram in funzione, il prospetto linee di dettaglio: \nTranvia Sassi-Superga.\nLa tranvia a cremagliera Sassi-Superga, nota come \"dentiera\" (\"dentera\" in piemontese), \u00e8 un percorso ripido di 3,1 km che collega la borgata Sassi con la Basilica di Superga sovrastante la collina.\n\u00c8 stata inaugurata nel 1884 come funicolare a sistema Agudio e nel 1935 venne trasformata in cremagliera elettrica. \u00c8 l'unico esemplare di cremagliera ancora presente in Italia ed utilizza ancora le carrozze datate 1884, le carrozze pi\u00f9 anziane in servizio commerciale in Europa.\nRete di filobus urbana e suburbana.\n\u00c8 stata attiva in passato anche una rete filoviaria, attiva dal 1931 al 1980, che comprendeva tre linee urbane di filobus: 53, 54, 55 (che dopo la seconda guerra mondiale sono state ridenominate 33, 34, 35). Inoltre erano presenti anche due linee di filobus intercomunali che collegavano Torino con Chieri (linea 30) e Torino con Rivoli (linea 36).\nRete di bus urbana e suburbana.\nLa rete \u00e8 costituita da circa 80 linee di bus (in citt\u00e0 normalmente chiamati \"pullman\") urbane e suburbane, che raggiungono le localit\u00e0 circostanti. Dal 2008 nelle serate di venerd\u00ec e sabato \u00e8 attiva una rete notturna solo in citt\u00e0 (\"GTT NightBuster\"), ma nel periodo estivo le linee si estendono ai comuni limitrofi.\nNel centro citt\u00e0 sono in servizio due linee con bus elettrici Star 1 e Star 2, che collegano i principali parcheggi con i luoghi cittadini centrali di maggior interesse. \nGTT gestisce come societ\u00e0 partecipata le 2 linee del servizio Citysightseeing, la linea A con percorso nell'area pi\u00f9 centrale e precollinare e la linea B lungo un itinerario attraverso le opere contemporanee, in particolare nei quartieri a sud. Si occupa anche della gestione di linee speciali per alcuni stabilimenti industriali e istituti scolastici. Ci sono poi le linee extraurbane, altre decine, che collegano quasi tutti i comuni della citt\u00e0 metropolitana torinese.\nLinee notturne.\nLe linee notturne sono in servizio tutto l'anno tra Venerd\u00ec e Sabato e tra Sabato e Domenica nella citt\u00e0 e in estate (durante il periodo della chiusura delle scuole) le linee vengono prolungate nei comuni limitrofi.\nFerrovia.\nStazioni ferroviarie.\nIl capoluogo piemontese \u00e8 un importante nodo ferroviario delle linee per Biella, Genova, Savona, Aosta, Asti, Cuneo, Novara, Alessandria, Vercelli. Le stazioni attualmente in uso o in costruzione sono le seguenti.\nServizio ferroviario.\nIl servizio ferroviario metropolitano di Torino SFM \u00e8 un sistema di trasporto pubblico locale mediante treni della provincia di Torino e delle province vicine, coordinato dall'Agenzia Mobilit\u00e0 Metropolitana Torino istituito il 9/12/2012: \u00e8 composto da 8 linee gestite dal GTT e Trenitalia per un'estensione totale di 500\u00a0km, con 358 collegamenti giornalieri e 93 stazioni collegate, in provincia e nelle vicine province.\nIl servizio \u00e8 cadenzato, ed utilizza come fulcro il passante ferroviario di Torino, garantendo tra le Stazione di Torino Lingotto e Stazione di Torino Stura con una cadenza di 8 minuti circa nelle ore di punta.\nil servizio ferroviario regionale del Piemonte SFR \u00e8 un sistema con servizio ferroviario urbano che organizza i treni nel Piemonte, attivo dal dicembre 2012 e comprende i convogli regionali.\nAeroporti.\nElenco scali aerei: \nMobilit\u00e0 condivisa.\nIl GTT gestisce in citt\u00e0 pi\u00f9 di 57.000 posti auto (di cui 50.000 posti auto in parcheggi di cui 7.200 in struttura). Molte zone del centro sono soggette al pagamento di una tariffa oraria, che varia in base alla zona. La citt\u00e0 si colloca al terzo posto in Europa per utenti e risorse nel bike sharing.\nCar sharing.\nIl capoluogo piemontese \u00e8 stata una delle citt\u00e0 pilota in Italia nella sperimentazione del \"car sharing\", servizio che offre svariati vantaggi quali l'utilizzo delle corsie preferenziali riservate e l'accesso libero alla ZTL, oppure il noleggio in modalit\u00e0 \"free floating\"; la prima societ\u00e0 - IoGuido Torino, era nata nel 2002 e ha cessato l'attivit\u00e0 nel marzo 2017.. Attualmente nel comune ci sono: Car2Go con Smart; Enjoy con Fiat 500; BlueTorino (minicar elettriche).\nBike sharing.\nA partire dal 6 giugno 2010 in citt\u00e0 \u00e8 attivo TOBike, un servizio di \"bike sharing\". Esso si basa su una rete di 188 (novembre 2018) stazioni che permettono agli utenti di prelevare e di riconsegnare le biciclette 24 ore su 24 in qualsiasi stazione.\nPer accedere al servizio \u00e8 necessario essere dotati di una tessera ricaricabile il cui costo varia (nel 2011) tra i 25 euro dell'abbonamento annuale (comprensivo di 5 euro di ricarica) e gli 8 euro di quello giornaliero. L'utilizzo delle biciclette \u00e8 gratuito nella prima mezz'ora mentre subisce una tariffazione crescente per gli intervalli di tempo successivi in modo da incentivare il frequente ricambio dei mezzi. Nel suo primo anno di vita il servizio ha raggiunto i 10.000 abbonati.\nDa novembre 2017 sono attivi alcuni servizi di bike sharing in free floating, ma a novembre 2018 alcuni sono falliti e l'unico rimasto \u00e8 Mobike. Le bici possono essere noleggiate tramite app, che, scannerizzando il codice QR sulla bici, permette di sbloccare il lucchetto presente sulla ruota posteriore. Il noleggio pu\u00f2 essere terminato in qualsiasi zona della citt\u00e0 a patto che non ci siano divieti.\nTaxi.\nLa gestione dei taxi nel capoluogo \u00e8 affidata alle compagnie Radio Taxi e Pronto Taxi. \u00c8 possibile prenotare un taxi con le app Wetaxi e MyTaxi.\nNel passato.\nLa citt\u00e0 ebbe due linee di omnibus a cavalli gi\u00e0 nel 1845 e fu la prima citt\u00e0 in Italia a dotarsi di sei linee di tram a cavalli nel 1871. La sua rete tranviaria si estendeva molto pi\u00f9 di quella attuale ed in aggiunta c'erano diverse linee intercomunali che servivano tutta la provincia, ma anche province vicine come quella di Cuneo. Queste linee scomparvero man mano dagli anni 1940 e la maggior parte delle linee urbane scomparve nel 1982 con l'attuazione, peraltro non completata, della cosiddetta \"griglia di Rolando\", che avrebbe dovuto migliorare il trasporto pubblico. Quel progetto fu la causa della soppressione di molte linee tranviarie. Erano presenti inoltre alcune linee di filobus della Rete filoviaria di Torino, ma soppresse via via negli anni 1970 (l'ultima linea fu soppressa nel 1980) per mancanza di rinnovamento dei mezzi. Durante l'esposizione \"Italia '61\" furono attive una linea di monorotaia e una funivia, che collegava il Parco del Valentino con il Parco Europa sulla collina sovrastante il fiume Po; inoltre possedeva anche una modesta linea di funicolare, attiva tra il 1885 e il 1940, che collegava il Monte dei Cappuccini con corso Moncalieri."}
{"id": "1386129", "revid": "78273", "url": "https://it.wikipedia.org/wiki?curid=1386129", "title": "Beato innocenzo da Berzo", "text": ""}
{"id": "1386130", "revid": "123910343", "url": "https://it.wikipedia.org/wiki?curid=1386130", "title": "Societ\u00e0 Sportiva Lazio 1994-1995", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 1994-1995.\nStagione.\nL'estate 1994 vide il \"patron\" biancoceleste Sergio Cragnotti cedere la carica presidenziale a Dino Zoff, allenatore della squadra nel precedente quadriennio.\nLa panchina venne quindi affidata all'emergente Zden\u011bk Zeman, tecnico fautore di un calcio spregiudicato, messosi in evidenza alla guida di quel \" dei miracoli\" che gi\u00e0 aveva visto tra i suoi protagonisti il \"bomber\" laziale Signori nonch\u00e9 un altro dei \"fedelissimi\" di Zeman, il centrocampista offensivo Rambaudi, arrivato in questa stagione a Roma dalla retrocessa ; il calciomercato port\u00f2 inoltre in maglia biancoceleste il roccioso difensore argentino Chamot, anche lui transitato da Foggia, e il centrocampista Venturin dal . Sul piano tattico, l'allenatore boemo disegn\u00f2 la squadra sul suo dogmatico 4-3-3, puntando su di un prolifico tridente d'attacco composto da Rambaudi-Casiraghi-Signori. \nLa filosofia calcistica imposta da Zeman si riverber\u00f2 sulla squadra, autrice in questa stagione di un cammino a dir poco altalenante, soprattutto in campionato dove a delle clamorose vittorie \"tennistiche\" fecero da contraltare prestazioni decisamente meno convincenti. Una Lazio che spesso diede l'impressione di buttar via il bottino pieno onde restare fedele ai dettami tattici del suo allenatore, riusc\u00ec comunque a impegnarsi nella lotta scudetto, senza tuttavia impensierire seriamente la di Marcello Lippi, campione a fine stagione, e il di Nevio Scala; solo nelle giornate conclusive, giovando anche delle scialbe prestazioni di una formazione ducale ormai demotivata, i capitolini effettuarono un platonico sorpasso ai loro danni, chiudendo la classifica al secondo posto, comunque distante ben dieci lunghezze dai bianconeri scudettati.\nIn Coppa UEFA la Lazio si spinse fino ai quarti di finale, turno mai raggiunto prima di allora, dove venne estromessa con molta sfortuna dai tedeschi del , causa un decisivo gol proprio dell'ex centravanti biancoceleste Riedle incassato all'89' del \"retour match\" al Westfalenstadion (0-2), che vanific\u00f2 il successo ottenuto dagli uomini di Zeman dell'andata (0-1) e cost\u00f2 l'eliminazione a una manciata di minuti dai tempi supplementari. Infine in Coppa Italia il cammino della squadra romana si ferm\u00f2 alle semifinali dinanzi alla Juventus, futura vincitrice dell'edizione nonch\u00e9 dello \"Scudetto\", precedendo proprio le \"Aquile\".\nMaglie e sponsor.\nAnche per la stagione 1994-1995 la Lazio conferma Umbro come sponsor tecnico e Banca di Roma come sponsor ufficiale.\nOrganigramma societario.\nArea direttiva\nArea tecnica"}
{"id": "1386137", "revid": "1005847", "url": "https://it.wikipedia.org/wiki?curid=1386137", "title": "Ferrovia Saronno-Laveno", "text": "La ferrovia Saronno-Laveno \u00e8 una linea ferroviaria italiana di propriet\u00e0 regionale che collega Saronno a Laveno-Mombello, e permette di servire le aree lombarde comprese fra Milano, Varese ed il Lago Maggiore.\nLa ferrovia e le sue stazioni sono gestite da FerrovieNord. Il servizio passeggeri regionale \u00e8 svolto da Trenord, sui percorsi Laveno Mombello Nord-Saronno-Milano Nord Cadorna e Varese Nord-Saronno-Milano Nord Cadorna.\nStoria.\nLa ferrovia sorse a met\u00e0 degli anni ottanta del XIX secolo dalla volont\u00e0 della Provincia di Como di unire il capoluogo alla parte occidentale del territorio provinciale, a quel tempo comprendente anche parte dell'attuale Provincia di Varese. Nel 1881, la Deputazione provinciale present\u00f2 al Ministero dei lavori pubblici il progetto di due strade ferrate: una che collegasse Como a Varese e a Laveno-Mombello, l'altra che derivasse dal tracciato della precedente nei pressi di Malnate e che scendesse verso Saronno presso l'omonima stazione ferroviaria della linea per Milano, gestita dalla Societ\u00e0 Anonima per le ferrovie Milano-Saronno e Milano-Erba.\nLa convenzione per la costruzione e l'esercizio della linea alla Provincia di Como fu approvata con Regio Decreto 16 febbraio 1882, n. 670. Il 16 novembre dello stesso anno l'ente provinciale cedette la concessione alla \"Societ\u00e0 Anonima Ferrovie Provinciali Comasche\" che cominci\u00f2 i lavori di costruzione. Il 17 aprile 1884 fu aperto il tronco Saronno-Vedano Olona, della Saronno-Malnate, la quale fu inaugurata il 14 agosto 1884. Il 30 maggio 1885, una convenzione fra Provincia di Como e la societ\u00e0 di capitale belga \"Societ\u00e0 Anonima delle Ferrovie del Ticino\" (SFT), sanciva il passaggio delle concessioni a quest'ultima societ\u00e0.\nI lavori della Como-Varese-Laveno proseguirono sotto la direzione di questa societ\u00e0. Il 29 giugno 1885 fu aperto il tratto fra Malnate e la stazione di Varese Nord, completando il collegamento ferroviario con Saronno, il 24 settembre dello stesso anno fu aperto il tronco Malnate-Como, mentre l'intera linea fu inaugurata il 5 luglio 1886.\nLe Ferrovie Nord Milano assunsero l'esercizio diretto delle due concessioni il 3 luglio 1888 dopo che fu approvata con la Provincia di Como e la SFT una convenzione che consentiva il passaggio di gestione.\nLe due linee furono concepite e costruite a singolo binario. Tra il 1926 e il 1927, la FNM decise di potenziare la Saronno-Malnate, raddoppiando il binario. Nel 1928 il ponte di Malnate, originariamente in ferro, fu sostituito dall'attuale in calcestruzzo.\nL'elettrificazione a 3000 Volt a corrente continua della linea fu effettuata nel dopoguerra: il 14 dicembre 1948 fu elettrificato il tronco Malnate-Varese, il 4 marzo 1950 tocc\u00f2 al Saronno-Tradate, mentre il mese successivo si conclusero i lavori fra Tradate e Malnate. Il tratto Varese-Laveno fu completato l'11 aprile 1950.\nLa linea Grandate-Malnate fu soppressa il 31 luglio 1966 e successivamente disarmata. Da quel momento, la Laveno-Malnate non fu pi\u00f9 utilizzata per il traffico proveniente o destinato alla citt\u00e0 lariana.\nNel 1972, la ferrovia, come tutte le linee concesse alle Ferrovie Nord Milano, fu riscattata dalla Stato che ne divenne proprietario, tuttavia la societ\u00e0 milanese mantenne la concessione per l'esercizio della strada ferrata e del servizio ferroviario fino all'anno 2000. In quell'anno, il Decreto Dirigenziale n. 2339/2000 del Ministero dei trasporti e della navigazione ha rinnovato la concessione fino al 17 marzo 2016. In adeguamento al principio di sussidiariet\u00e0, la propriet\u00e0 della ferrovia \u00e8 stata trasferita negli ultimi anni dallo Stato alle Regione Lombardia.\nNel 2009 era allo studio d'ipotesi di raddoppio del tratto Malnate-Varese, ma al 2021 il progetto non ha avuto seguito.\nDal dicembre 2020 sono in corso progetti di fattibilit\u00e0 relativi ai raddoppi delle tratte Cittiglio-Gemonio, Morosolo-Barasso e modifica impianto di Varese Nord.\nCaratteristiche.\nLa linea ferroviaria \u00e8 totalmente elettrificata a 3000 V in corrente continua, ed \u00e8 gestita da FerrovieNord.\nLa ferrovia \u00e8 a doppio binario da Saronno a Malnate, mentre \u00e8 a binario singolo da Malnate a Laveno.\nNella stazione di Laveno Nord \u00e8 presente un raccordo ferroviario che collega la stazione con quella di Laveno, gestita da RFI e posta sulle linee Luino-Oleggio e Luino-Milano.\nSull'intera linea vige il regime di blocco automatico a correnti codificate; sulla tratta da Saronno a Malnate \u00e8 presente il SCMT.\nLa circolazione \u00e8 regolata dal DCO di Varese Nord.\nPercorso.\nDa Saronno a Varese.\nIl capolinea meridionale della linea ferroviaria \u00e8 posto presso la stazione di Saronno nel piazzale binari della quale si congiungono la Milano-Saronno, la Saronno-Novara, la Saronno-Seregno e la Saronno-Como.\nProseguendo verso settentrione, la linea si separa da quelle verso Como, Novara e Malpensa all'uscita nord della stazione di Saronno, in cui i treni verso Laveno partono dal binario 4 e quelli provenienti dalla cittadina sul Lago Maggiore arrivano al binario 3.\nDa Saronno a Malnate, la ferrovia attraversa le campagne ed \u00e8 perlopi\u00f9 rettilinea. Il limite di velocit\u00e0 in questo tratto non \u00e8 mai superiore a 90 Km/h, a causa della presenza di numerosi passaggi a livello. Lasciata Saronno, essa giunge dopo qualche chilometro alla stazione di Gerenzano-Turate, per poi continuare in rettilineo fino a Cislago. La stazione di Mozzate \u00e8 preceduta da una curva e la stazione stessa \u00e8 posizionata in curva.\nLa linea tocca poi le stazioni di Locate Varesino-Carbonate, Abbiate Guazzone e Tradate, questa situata nei pressi di una doppia curva. Superata Tradate, la ferrovia prosegue verso Venegono Inferiore, Venegono Superiore e Vedano Olona. Dopo quest'ultima localit\u00e0, la linea affronta una doppia curva piuttosto stretta, al termine della quale si pu\u00f2 tuttora notare il vecchio tracciato proveniente da Grandate, appartenente alla dismessa ferrovia Varese-Como. La stazione di Malnate, situata anch'essa in curva, ha tre binari per il servizio viaggiatori e due utilizzati per il ricovero di mezzi della manutenzione. Dopo quest'ultima stazione, superato il passaggio a livello con una deviata da 60 km/h, termina la tratta a doppio binario ed inizia quella a singolo. Il limite di velocit\u00e0 si riduce a 70 km/h fino a Varese.\nPoco dopo Malnate, la ferrovia affronta il viadotto sull'Olona. Questa infrastruttura \u00e8 l'opera d'arte principale della linea e sovrasta il fiume omonimo e la ferrovia della Valmorea, ad oggi dismessa sebbene utilizzata solo a scopi turistici nel tratto da Malnate fino a Mendrisio.\nLa linea prosegue percorrendo un tratto piuttosto tortuoso, a met\u00e0 costa, scendendo verso Varese al 12 per mille attraversando il quartiere di Belforte e giungendo nella stazione di Varese Nord. Questa \u00e8 posta nel centro della citt\u00e0 nei pressi della stazione gestita da RFI.\nDa Varese a Laveno.\nDalla stazione di Varese Nord, proseguendo in direzione di Laveno-Mombello, si sottopassa piazzale Trieste e si percorre un tratto in trincea, fino ad imboccare la galleria San Pedrino, che ha subito nell'estate del 2006 importanti lavori di ristrutturazione. Dopo aver attraversato l'abitato di Varese, si giunge alla Stazione di Varese-Casbeno, situata nell'omonimo quartiere.\nA questo punto la linea lascia l'urbanizzazione alle spalle e diventa piuttosto tortuosa, perdendo quota per indirizzarsi verso Gavirate. Dopo una serie di curve piuttosto strette, si giunge alla fermata di Morosolo-Casciago, per poi scendere attraverso i boschi fino a Barasso-Comerio, stazione d'incrocio per tutti i treni regionali che percorrono la sezione Laveno-Varese. Da Barasso prima di giungere a Gavirate \u00e8 possibile ammirare il panorama sul Lago di Varese. Dopo una brusca curva si giunge alla stazione di Gavirate.\nLa linea attraversa successivamente il paese, incontrando la fermata di Gavirate Verbano costruita per servire il distretto scolastico. Essa prosegue la discesa verso Cocquio-Trevisago, stazione dotata di doppio binario. Da questa localit\u00e0 la ferrovia procede in piano fino a Gemonio e si scende fino a Cittiglio, di fronte alla cui stazione sorgeva, fra il 1914 e il 1949 il capolinea della tranvia della Valcuvia; da qui la linea corre alle falde dell'imponente Sasso del Ferro parallelamente alla strada.\nL'ultimo tratto prima di Laveno \u00e8 piuttosto ripido, sedici per mille: si sottopassa la linea RFI Novara\u2013Pino e si entra nella stazione di Laveno Mombello Lago, situata a pochi metri dal Lago Maggiore e dotata di cinque binari per il servizio viaggiatori e di un paio di binari per il ricovero dei treni.\nTraffico.\nLa linea \u00e8 percorsa dai treni regionali Milano-Saronno-Varese, dai treni regionali Milano-Saronno-Varese-Laveno, dai treni regionali espressi Milano-Saronno-Varese-Laveno che effettuano tutte le fermate fra Laveno e Malnate, fermando poi solo a Tradate e Saronno."}
{"id": "1386138", "revid": "767487", "url": "https://it.wikipedia.org/wiki?curid=1386138", "title": "Eraldo Bernocchi", "text": "Ha esplorato differenti generi musicali, partendo dalle sperimentazioni di Sigillum S per giungere agli esperimenti dub in compagnia di Bill Laswell, alle collaborazioni con Mick Harris, Raiz e gli Almamegretta, Gaudi, Giovanni Lindo Ferretti ed al progetto multimediale SOMMA.\nHa assunto il ruolo di produttore su diversi progetti ed ampia \u00e8 anche la sua attivit\u00e0 come remixer.\nInoltre ha cofirmato la colonne sonora del film \"Denti\" e composto un brano per quella di \"Nirvana\" di Gabriele Salvatores.\nBiografia.\nStudi e formazione.\nDopo le frequentazioni della Scuola Europa e dell'Universit\u00e0 Statale di Milano presso la facolt\u00e0 di Giurisprudenza per tre anni, iniziando a lavorare per una societ\u00e0 di ingegneri elettronici che progettavano sistemi avanzati ed installazioni di massima sicurezza per il governo italiano, e cos\u00ec dopo una prima passione per il rock inizia ad interessarsi di sperimentazione e di elettronica. Autodidatta, tra le sue principali ispirazioni musicali cita il metal, la musica industriale ed il jazz di Miles Davis, John Coltrane e Chet Baker.\n1985-1989: Dai Sigillum S ai The Sodality.\nNel 1985 Bernocchi assieme al suo amico d'infanzia Luca Di Giorgio, maturarono un interesse per la scena esoterica inglese e fu su questa scia che dopo aver messo annunci nei negozi di dischi per cercare possibili sodali, incontrarono Paolo Bandera formando cos\u00ec il nucleo che diventer\u00e0 poi quello dei Sigillum S. Il progetto, basato sul concetto di \"anti-band\", si poneva l'esplicito intento di indagare gli universi magici, mitici e rituali nelle forme primordiali della psiche. Fu quindi nel 1986 che usc\u00ec il loro primo album autoprodotto dal titolo \"Hhhard!\", al quale segu\u00ec una prolifica produzione negli anni successivi (4/5 album all'anno) spesso con etichette internazionali specializzate nella musica post-industriale, come la Broken Flag di Gary Mundy dei Ramleh, la romana Misty Circles, la milanese ADN, la fiorentina Minus Habens Records, la tedesca Cthulhu Records o la statunitense AWB Recording. Furono poi di questi anni i contatti di Bernocchi con il Thee Temple ov Psychick Youth di Genesis P-Orridge, da cui maturarono le condizioni per lo split album con i Current 93 (1989), oppure i rapporti con band della scena italiana, a volte di pura collaborazione come con gli Ain Soph, altre di stretta amicizia come con e Rosemary's Baby (distaccamento in italia del TOPY). In particolare con Zoccatelli dei Rosemary's Baby venne a formarsi un rapporto di scambio e di ricerca sugli strumenti etnico-rituali, che trov\u00f2 complemento nell'attivit\u00e0 di operatore turistico per l'estremo oriente svolta da Bernocchi in quel periodo, che lo portar\u00f2 a viaggiare in quasi tutti i paesi del continente asiatico, influenzando in maniera rilevante, negli anni a venire, i suoi gusti musicali. Questa influenza, che appare chiara in molti lavori dei Sigillum S, \u00e8 pienamente esplicita nell'album \"Bardo Thos-Grol\" (1987), ispirato al \"Libro tibetano dei morti\" interamente composto da strumenti rituali tibetani e nepalesi filtrati e trasformati con effetti di varia natura.\nNel 1987 Bernocchi e gli altri due Sigillum S si unirono poi al supergruppo progettato da Andrea Cernotto The Sodality che coinvolgeva anche Gerda Schlass e con cui realizza l'album \"Beyond Unknown Pleasures\" ed il 12\" \"Orgies Of Crime\".\nSe la produzione con The Sodality, eccezion fatta per \"Confusion\" del 1997, si interromper\u00e0 con gli anni '80, Eraldo Bernocchi porter\u00e0 avanti negli anni a venire le produzioni con i Sigillum S, seppur rallentandone la cadenza.\nGli anni '90 tra collaborazioni e progetti personali: Ashes, Verba Corrige Productions, Helix, SOMMA.\nNel 1990 Eraldo Bernocchi inaugur\u00f2 il suo progetto personale Ashes. Inizialmente concepito come progetto sonoro di introspezione individuale, Ashes produsse il primo lavoro discografico dal titolo \"Ashland\" solo nel 1994 all'interno di \"Verba Corrige Prod.\", un laboratorio permanente che comprendeva anche di etichetta discografica, fondato dallo stesso Bernocchi assieme a Petulia Mattioli. Se Ashes in seguito evolse e cambi\u00f2 forma, aprendosi alla collaborazione altri musicisti, la \"Verba Corrige Prod.\" fu un punto di svolta fondamentale per la futura attivit\u00e0 di produttore musicale di Eraldo Bernocchi.\nFurono di questi primi anni '90 alcuni incontri fondamentali per l'evoluzione stilistica e professionale di Bernocchi: In primis l'incontro con Bill Laswell, che il nostro defin\u00ec come \"un incontro determinante per il mio sviluppo musicale\" e Mick Harris(Napalm Death e Scorn), con cui si former\u00e0 un sodalizio che durer\u00e0 negli anni. Se con il primo, con Petulia Mattioli e con la partecipazione di sette monaci tibetani, pubblic\u00f2 nel 1994 a nome SOMMA (\"Sacred Order of Music Magic &amp; Art\"), progetto sonoro di culture sciamaniche e rituali processate attraverso l'elettronica ed il dub, l'album \"Somma 1: Hooked Light Rays\" per l'etichetta low dello stesso Laswell, con il secondo diede alle stampe nel 1995 la loro prima produzione in duo, dal titolo \"Neoartic\" a nome Frequencies. Furono poi di questi anni le collaborazioni con Jim Plotkin, Dive.\nEquations of Eternity fu invece il primo progetto del trio Bernocchi/Laswell/Harris, che nell'omonimo album del 1996 per l'americana WordSound, elaborarono un'ulteriore estremizzazione dei concetti espressi con SOMMA, ma questa volta in chiave hip-hop. \u00c8 sempre dello stesso anno poi l'album a nome Ashes dal titolo \"Corpus\", che vedeva la partecipazione di Reeno degli Almamegretta alla voce e Laswell al basso.. Con Paolo Bandera pubblic\u00f2 invece a nome Helix un album di elettronica minimale ed ambientale. Ed ancora nello stesso anno d\u00e0 vita a SIMM, ennesimo alter-ego in salsa dark-hop con cui incide il primo album dal titolo \"Welcome\" per la Possible Records di Mick Harris ed Insieme a Laswell compone il brano \"Last Dance\" per la colonna sonora di Nirvana di Gabriele Salvatores. Sempre con Laswell, e le scenografie di Petulia Mattioli, porta in scena SOMMA al Teatro Regio di Torino.\nNel 1997 esce \"Overload Lady\" album drum and bass composto insieme a Mick Harris per poi partecipare al tour europeo degli Scorn come chitarrista. Sempre come chitarrista, questa volta insieme a Bill Laswell, compone un brano per il nuovo album degli Almamegretta, \"Lingo\". Durante lo stesso anno realizza, sempre assieme a Harris, i remix dei brani dei Transmisia, che vengono pubblicati su \"Frigid Prose\" della band croata.\nNel 1998 d\u00e0 vita al progetto Charged con il trombettista giapponese Toshinori Kondo e Bill Laswell, con cui l'anno dopo pubblic\u00f2 l'album omonimo per la R&amp;S. Registra un nuovo capitolo con Mick Harris, \"Total Station\". Produce il nuovo album degli AFA (che annovera tra gli ospiti anche Howie B e l'Mc di New York Mr Dead), termina il secondo capitolo, \"Vevo\" degli Equations of Eternity ed inizia a lavorare al nuovo Ashes che vedr\u00e0 la partecipazione di Reeno, Laswell oltre ad altri elementi, al nuovo SIMM. Compone un brano del nuovo album di Enzo Gragnaniello.\nNel 1999 dopo il tour giapponese con il trio Kondo/Bernocchi/Laswell per promuovere l'album dei Gharged, partecip\u00f2 come chitarrista al nuovo album degli Almamegretta e con gran parte della sezione ritmica e delle chitarre all'album di Russel Mills \"Pearl + Umbra\". Ed ancora, come produttore artistico, in autunno parte per Berlino insieme a Giovanni Lindo Ferretti e a Massimo Zamboni per l'album del ritorno all'elettronica di Ferretti, del quale compone la maggior parte dei brani insieme allo stesso Ferretti. Sempre con Ferretti poi realizzer\u00e0 l'anno dopo, curer\u00e0 la produzione del primo album solista dal titolo \"Co.Dex\". In dicembre parte per il tour europeo di Charged. Compone la colonna sonora per il nuovo spot Denim.\nNuovo millennio e nuove collaborazioni: Harold Budd, Thomas Fehlmann, Zu e Robin Guthrie.\nIl nuovo millennio porta con s\u00e9 una nuova produzione per il cinema, che vede Bernocchi insieme a Teho Teardo e Federico de Robertis come compositore della colonna sonora del film \"Denti\", film di Gabriele Salvatores ed un nuovo tour tra Europa e Giappone di Charged che toccher\u00e0 anche il festival del Monte Fuji. Bernocchi poi coinvolse molti artisti per remixare i brani dei Charged, ed all'appello risposero tra gli altri Source Direct, Usual Suspects, Caspar Brotzmann, Carl Craigh, Thomas Fehlmann dei The Orb, Mick Harris, pubblicati in una serie di 12\" per la statunitense Apollo ed intitolati Re-charged. In ottobre chiude il tour di Charged, ma nei mesi successivi presero comunque parte all\"'Hiroshima Sacred Music Festival\" del Dalai Lama e suon\u00f2 in occasione della visita del Dalai Lama Somma a Trento.\nMolti sono i remix che Bernocchi fa di altri brani in questi primi anni 2000 e tra questi vi furono alcuni brani della pop star elettronica Robert Miles, la cantante italo indiana Amelia Cuni, l'americano Lance Henson, e sempre in questo inizio millennio compone la colonna sonora del nuovo spot San Benedetto Ice, realizza un brano solo per direct streaming per la Web label T'um e produce Ambyotica, sample cd in formato Refill per il noto software musicale Reason. Viene poi chiamato da Giovanni Lindo Ferretti per gestire la parte audio/musicale del progetto bolognese Bottega Artigiana di Musica e Comunicazione, compone per Marina Spada la colonna sonora del lungometraggio indipendente \"Forza cani\" e compone le musiche per alcuni programmi Rai TV: \"TeleCamere\", \"Europolis\", \"Elisir\" e realizza in collaborazione con Osservatorio Gravitazionale Europeo (European Gravitational Observatory o EGO), l'osservatorio internazionale sulle onde gravitazionali, la colonna sonora di \"Virgo\", un evento itinerante che unisce musica arte e scienza. Tra le produzioni artistiche di questi anni \u00e8 invece da menzionare l'album di Antonio Infantino e i Tarantolati di Tricarico, presentato alla Biennale di Venezia del 2003 ed il gruppo metal di New York Crisis.\nMolte furono poi le nuove collaborazioni concretizzate negli anni successivi: Alcune sessioni realizzate a Brooklyn insieme ad artisti iraniani divennero un album dal titolo \"Samsara Sound System\" (2003); assieme ad Harold Budd e Petulia Mattioli un'installazione-concerto a Siena al museo d'arte contemporanea di Palazzo delle Papesse poi pubblicato nell'album live \"Music For 'Fragments From The Inside\"' (2005) per la belga Sub Rosa; un nuovo progetto insieme a Thomas Fehlmann degli Orb e Petulia Mattioli che porter\u00e0 all'album \"Manual\" (2007) per la 21st Records e ad un successivo tour.\nNel 2006 usc\u00ec l'album \"23/20\" che celebra 20 anni di attivit\u00e0 di Sigillum S, pubblicato l'anno seguente. L'album, che coinvolge nella sua realizzazione le innumerevoli relazioni intraprese negli anni da Bernocchi &amp; Co., viene creato come un viaggio che ripercorre la storia sonora della formazione milanese, appare eclettico e rigoroso al tempo stesso, con brani che, proprio per il gioco di inclusione di figure differenti, spesso toccano sfumature inconsuete per la band. Tra i contributori dell'album infatti vi furono Andrea Marutti, Antonio Denti, Bill Laswell, Claudio Agostoni, i Crisis, gli Ephel Duath, Gudrun Gut, Lorenzo Esposito Fornasari, Mark Solotroff, Martino Nicoletti, Professor Shehab, Raiz, SH Fernando, Thomas Fehlmann, Toshinori Kondo, Xabier Iriondo e gli Zu.\nSempre del 2006 usc\u00ec \"Unisono\", nuovo album a nome Ashes, ancora una volta insieme a Raiz e Bill Laswell. Registra con il supergruppo Black Engine, (Bernocchi + gli Zu) l'album jazzcore \"Ku Klux Klowns\" uscito su Wallace Records nel 2007 e con Davide Tiso in duo di sole chitarre, \"Arc\", firmato a nome \"Parched\" nel 2009 per la RareNoise Records. Produsse il nuovo album solista di Raiz, \"Uno\" pubblicato a settembre 2007 da Universal Music Group e rielabora remixando \"Pain Necessary to Know\" degli Ephel Duath per la Earache uscito a giugno 2007, mentre la collaborazione con Petulia Mattioli prosegu\u00ec con l'esibizione di SOMMA al Teatro Dal Verme di Milano e la realizzazione della colonna sonora di una nuova video installazione al Museo archeologico di Pithecusae ad Ischia insieme a Nils Petter Molv\u00e6r.\nAnni '10: tra \"Winter Garden\" ed Obake.\nNel 2011 pubblic\u00f2 con Harold Budd e Robin Guthrie, chitarrista dei Cocteau Twins, l'album \"Winter Garden\", che Antonello Cresti defin\u00ec come \"probabilmente una delle vette della musica ambientale del recente passato\", con un disco in cui l'elettronica di Bernocchi dialoga con la chitarra di Guthrie ed il pianoforte di Budd, creando paesaggi e suggestioni oniriche e visionarie. Fu poi riconducibile a questi primi anni '10 la fondazione del progetto doom metal degli Obake, assieme a Massimo Pupillo degli Zu e Lorenzo Esposito Fornasari ed il loro primo omonimo disco, a cui segu\u00ec l'album dal titolo \"Mutations\" del 2014, con la presenza di Colin Edwin al posto di Pupillo.\nNel 2014 ha preso parte su due brani al nuovo disco del progetto power electronics Le Cose Bianche intitolato \"Pornography should not be an illusion\" edito su CD dalla Naked Lunch Records e nel 2015 collabora ancora col progetto L.C.B. alla stesura di un brano per l'album Born edito da Old Europa Cafe e sempre con Giovanni Mori da vita ed inaugura il progetto \"Mangiati Vivi\", con il quale lavora alla stesura e alla produzione del primo album omonimo. Sempre con Le Cose Bianche partecipa in veste di chitarrista al disco per i dieci anni del progetto di Giovanni Mori dal titolo \"Tutti quanti sognano porno\" edito su CD per Old Europa Cafe (2018). E sempre come chitarrista prende parte al successivo disco \"Tutto il corpo \u00e8 genitale (CD, Spatter Records-Hellbones Records) sempre del progetto L.C.B.\nNel 2016 escono il terzo lavoro degli Obake, \"Draugr\", in una rinnovata formazione e \"Invisible Strings\" frutto della collaborazione con il chitarrista indiano Prakash Sontakke.\nNel 2017 \u00e8 ospite nell'album 'Magnetic' di Gaudi, uscito per l'etichetta discografica Rarenoise Records.\nNel 2020 viene pubblicato \"Mujo\", prima collaborazione dell'artista con la violinista giapponese dei Tangerine Dream Hoshiko Yamane. L'album fa coesistere musica colta, elettronica, dark ambient e musica neoclassica, e viene accolto molto positivamente dalla rivista \"Rumore\", che gli assegna un voto pari a 90/100."}
{"id": "1386142", "revid": "78273", "url": "https://it.wikipedia.org/wiki?curid=1386142", "title": "Giovanni Scalvinon", "text": ""}
{"id": "1386149", "revid": "125651089", "url": "https://it.wikipedia.org/wiki?curid=1386149", "title": "Mortal Kombat - Distruzione totale", "text": "Mortal Kombat - Distruzione totale (\"Mortal Kombat: Annihilation\") \u00e8 una pellicola cinematografica live action del 1997 diretto da John R. Leonetti, con protagonisti Robin Shou, James Remar, Sandra Hess, Talisa Soto, Lynn Williams, Marjean Holden, Deron McBee, Irina Pantaeva, Musetta Vander, Litefoot e Brian Thompson, seguito di \"Mortal Kombat\" (1995) di Paul W. S. Anderson, tratto dall'omonima serie di videogiochi.\nTrama.\nIl film riprende il finale del primo capitolo, nei pressi del \"Tempio dell'Ordine della Luce\" (dove Shang Tsung uccise Chan Kang): Liu Kang, Kitana, Sonya Blade, Johnny Cage e Raiden si stanno accingendo a festeggiare la vittoria del torneo.\nMa Shao Kahn, malvagio sovrano del Mondo Esterno (Outworld), pretende il dominio della Terra: in sei giorni schiera i suoi migliori combattenti sulla Terra, in contrapposizione ai migliori presentati dall'Ordine della Luce. Durante l'invasione, Kahn uccide Johnny Cage, cosicch\u00e9 i guerrieri della Terra superstiti devono riorganizzarsi.\nSonya va a cercare aiuto dal suo vecchio compagno, Jax Briggs, che si \u00e8 costruito delle braccia metalliche per aumentare la sua forza, ma i due sodali vengono attaccati da Cyrax; una volta sconfitto, quest'ultimo si autodistrugge.\nLiu Kang e Kitana si mettono alla ricerca di Nightwolf, uno sciamano nativo del Nordamerica, che sembra conoscere la chiave per sconfiggere Kahn; essi vengono per\u00f2 inseguiti da Smoke, che dovr\u00e0 affrontare Sub-Zero, mentre Scorpion interviene e rapisce Kitana.\nRaiden chiede intanto aiuto agli Dei Anziani sperando che questi gli rivelino il segreto per sconfiggere Kahn: uno degli d\u00e8i gli dice che la riunione tra Kitana e la regina Sindel far\u00e0 in modo che Kahn venga sconfitto; ma un'altra divinit\u00e0 afferma che bisogna sconfiggere Kahn direttamente.\nNel frattempo, Liu Kang impara da Nightwolf una mossa speciale chiamata Animality, che consente a chi la attua di trasformarsi in un animale a tema con dei poteri speciali o degli attributi propri; per impararla, Liu deve superare tre sfide. Nella prima bisogna concentrarsi con la propria aura. La seconda si presenta in forma di tentazione da parte di Jade, che tenta di sedurre il protagonista e di fargli dimenticare Kitana, invano; vivamente impressionata, Jade gli offre aiuto per sconfiggere Kahn, e Liu accetta, portandola con s\u00e9. La terza parte della pratica \u00e8 sconosciuta.\nNel tempio degli Dei Anziani i guerrieri della Terra (Earthrealm) trovano Raiden, che ha sacrificato la propria immortalit\u00e0 al fine di combattere liberamente a fianco dei guerrieri della Terra; insieme, i guerrieri si dirigono nel Mondo Esterno per salvare Kitana e ricongiungerla a Sindel.\nGrazie a Jade, Liu Kang s'intrufola nel palazzo di Kahn e salva Kitana, mentre gli altri trovano Sindel; ma la donna \u00e8 ancora sotto il controllo di Kahn e scappa, mentre le guardie attaccano i guerrieri dell'Earthrealm. Jade rivela di essere stata mandata da Kahn per distruggere i piani dei guerrieri della Terra: era stata costretta ad obbedire all'imperatore per non correre il rischio di morire. Raiden rivela che Shao Kahn era suo fratello e che Shinnok era il loro padre, ma poi si rende conto che Shinnok stesso aveva mentito a Raiden e aiutato Kahn. Raiden e i guerrieri della Terra sono pronti alla battaglia risolutiva contro Shao Kahn ed i suoi seguaci, tra cui Mileena, Motaro e Sheeva; ma interviene Shinnok, che chiede a Raiden di ripristinare l'equilibrio degli Elder Gods in cambio della vita dei suoi compagni; al rifiuto di Raiden, Kahn lo uccide.\nKitana, Sonya e Jax sconfiggono i soldati di Kahn (Sindel, Ermac, Noob Saibot e Motaro), ma Liu Kang \u00e8 in difficolt\u00e0 contro Shao Kahn, nonostante l'efficacia della sua Animality; Shinnok ha intenzione di uccidere Kang, ma due Elder Gods lo tengono occupato e dichiarano che il destino della Terra verr\u00e0 deciso secondo le regole del Mortal Kombat. Liu Kang sconfigge finalmente Shao Kahn, mentre gli Elder Gods esiliano Shinnok nel Netherrealm.\nMentre la Terra ritorna alla normalit\u00e0, Sindel non \u00e8 pi\u00f9 sotto il controllo di Shao Kahn e si ricongiunge a Kitana; Raiden viene riportato in vita e gli Elder Gods lo pongono a capo del loro ordine; i guerrieri della Terra ritornano trionfanti sulla Terra.\nProduzione.\nIl film \u00e8 stato girato: a Petra in Giordania, sulle Parys Mountain in Galles, ad Ayutthaya in Thailandia e negli Studi Leavesden in Inghilterra.\nDistribuzione.\nData di uscita.\nIl film \u00e8 uscito in Italia il 20 novembre 1998. Per molti personaggi \u00e8 avvenuto un recasting, e la pellicola non riscontr\u00f2 successo al botteghino e non incontr\u00f2 i favori della critica.\nAccoglienza.\nIncassi.\nIl budget del film \u00e8 di 30 milioni di dollari mentre l'incasso totale \u00e8 di 51.300.000 di dollari ma non super\u00f2 il primo film.\nCuriosit\u00e0.\nTitoli di coda.\nNella versione distribuita da Cecchi Gori l'ordine \u00e8 il seguente:\nNella versione distribuita dalla Warner Bros. in DVD l'ordine \u00e8 stato cambiato in:\nNella versione distribuita dalla Warner Bros. in bluray l'ordine \u00e8 stato cambiato in:"}
{"id": "1386154", "revid": "287204", "url": "https://it.wikipedia.org/wiki?curid=1386154", "title": "Arigliano", "text": "Arigliano (\"Trianu\" in dialetto salentino) \u00e8, insieme a San Dana, una frazione del comune di Gagliano del Capo in provincia di Lecce.\nIl centro abitato, situato nel basso Salento a 8\u00a0km da Santa Maria di Leuca e a 65\u00a0km da Lecce, \u00e8 unito con il centro di Gagliano del Capo. Nella frazione ha sede la stazione ferroviaria di Gagliano Leuca, capolinea Sud delle Ferrovie Sud Est.\nToponomastica.\nSecondo lo storico salentino Giacomo Arditi, il nome deriverebbe dal latino \"ager Galiani\" che significa \"tenuta di Gagliano\".\nStoria.\nLa localit\u00e0 \u00e8 stata sicuramente abitata sin dall'Et\u00e0 del Bronzo, come testimoniano i due menhir presenti nel paese.\nProbabilmente il primo nucleo abitativo risale all'Epoca Normanna, quando alcune famiglie provenienti dalla vicina Gagliano vi si stanziarono.\nNel periodo feudale, dopo aver seguito in un primo momento le sorti del casale di Alessano, appartenne ai \"Falconibus\", ai \"Bisignano\", ai \" Castriota Scanderbeg\", ai \"Colosso\" e infine agli \"Acerbo\".\nMonumenti e luoghi d'interesse.\nEdifici civili.\nPalazzo Abati.\nIl palazzo, di propriet\u00e0 della famiglia Abati, fu costruito nel 1759.\n\u00c8 composto da due piani. I singoli fronti sono spartiti da una coppia ravvicinata di grandi archi mistilinei tamponati da murature rientrate, nelle quali si aprono, con diversa forma, porte e finestre.\nIl portale a tutto sesto \u00e8 sormontato dallo stemma della famiglia raffigurante, nel mezzo, un leone che porta sul capo una corona e che regge un pastorale e, sui lati, due stelle a sei raggi.\nEdifici religiosi.\nChiesa di San Vincenzo.\nLa Chiesa Matrice \u00e8 dedicata a San Vincenzo di Saragozza e la sua costruzione risale al XVII secolo.\n\u00c8 ubicata nel piccolo centro storico del paese e si presenta con una sobria facciata arricchita dal portale d'ingresso e da un finestrone. \u00c8 costruita con conci tufacei e pietra leccese.\nNel 1628, durante la visita di \"Monsignor Perbenedetti\", la chiesa risultava essere composta da una sola navata e con due altari. Venne ampliata nel XIX secolo con l'aggiunta del presbiterio, delle due ali laterali, della sacrestia e del campanile.Fra le opere artistiche presenti in chiesa si segnalano le tele raffiguranti \"San Vincenzo di Saragozza\", la \"Madonna del Rosario\" e i \"Santi Medici\", quest'ultima del 1876. Degna di nota \u00e8 anche la statua lignea di San Vincenzo.\nCappella dello Spirito Santo.\nPosta alla periferia del paese, la cappella dello Spirito Santo \u00e8 una struttura del XVII secolo, con facciata semplice e all'interno due dipinti raffiguranti la Vergine e San Rocco. Si erge accanto al menhir omonimo.\nCappella dell'Immacolata.\nLa cappella dell'Immacolata \u00e8 situata nel centro storico e risale ai primi anni '30 del XIX secolo. \u00c8 costruita con conci tufacei e carparo.\nLa sobria facciata lineare presenta due lesene che la delimitano, unitamente alla trabeazione. Il portale \u00e8 sormontato da una finestra con arco a tutto sesto ed \u00e8 traforata a \"brise soleille\". L'edificio possiede un campanile a vela con bifora, sormontato da un timpano triangolare. L'opera a traforo sul finestrone, \u00e8 stata aggiunta nella seconda met\u00e0 del XX secolo.L'interno, ad unica navata rettangolare con copertura a stella, ospita un marmoreo altare maggiore policromo. Sulla parete absidale \u00e8 posizionata una tela raffigurante l'Immacolata. Sono presenti inoltre le statue dell'Immacolata, di Cristo Morto, dell'Addolorata, di Sant'Antonio da Padova e di Santa Domenica.\nMenhir.\nMenhir della Croce.\nIl \"Menhir della Croce\", situato nei pressi della linea ferroviaria, fu pi\u00f9 volte abbattuto e restaurato. Il monolite (45 x 26\u00a0cm) ha un'altezza di 130\u00a0cm e presenta una leggera rastremazione verso il basso. Sulla facciata sud presenta una croce uncinata graffita.\nMenhir Spirito Santo.\nIl \"Menhir Spirito Santo\" (70 x 50\u00a0cm) si eleva per 170\u00a0cm in altezza. \u00c8 collocato alla fine di un muretto a secco, in cui \u00e8 inglobato, adiacente all'omonima cappella. Di forma irregolare, \u00e8 rastremato in sommit\u00e0 su cui \u00e8 collocato uno zoccolo parallelepipedo in pietra (15 x 15 x 6\u00a0cm) probabile alloggio di una croce."}
{"id": "1386157", "revid": "1543377", "url": "https://it.wikipedia.org/wiki?curid=1386157", "title": "The Mist", "text": "The Mist \u00e8 un film horror del 2007 diretto da Frank Darabont.\nScritto e prodotto dallo stesso Darabont, la pellicola \u00e8 la trasposizione cinematografica del racconto di Stephen King \"La nebbia\" (\"The Mist\"), contenuto nella raccolta \"Scheletri\". Darabont aveva in precedenza gi\u00e0 adattato per lo schermo altre due opere di King: \"Rita Hayworth e la redenzione di Shawshank\" e \"Il miglio verde\". Il regista era interessato a trasporre sullo schermo cinematografico la novella \"The Mist\" sin dagli anni ottanta, ma all'epoca non era riuscito a concretizzare il progetto.\nIl film \u00e8 uscito nel circuito cinematografico degli USA il 21 novembre 2007, e in Italia a partire dal 10 ottobre 2008.\nTrama.\nDavid Drayton, pittore, sta completando un poster cinematografico nello studio di casa sua, in riva a un lago nel Maine, quando una forte tempesta obbliga lui, la moglie e il figlioletto Billy a rifugiarsi in cantina. Il giorno seguente i Drayton escono in giardino per constatare i danni provocati dal temporale e notano una massa di densa nebbia sospesa sul lago. Allo scopo di fare provviste David, Billy e il loro vicino, l\u2019avvocato Brent Norton (con il quale i rapporti non sono ottimi per alcuni screzi e una causa legale) si dirigono al supermercato in paese, dove sono gi\u00e0 presenti quasi tutti gli abitanti locali. All'improvviso la nebbia avvolge il parcheggio, il supermercato e i negozi vicini. Il supermercato diviene cos\u00ec un rifugio per il personale e la clientela, che scoprono poco dopo che, nella nebbia, si nascondono creature sconosciute, orrende e aggressive: la prima vittima \u00e8 Norm, un ragazzo che imbusta le spese. La causa dell'apparizione dei mostruosi esseri sembra essere un progetto militare chiamato \"Arrowhead\", atto ad aprire portali verso universi paralleli, che viene sviluppato in una base segreta non lontana dal lago.\nDopo aver constatato l'assurdit\u00e0 della situazione, le persone si dedicano a rafforzare la vetrata che d\u00e0 sul parcheggio e a cercare qualche rudimentale arma, nel caso che le creature irrompano nell'edificio. Alcuni cominciano a credere alle farneticazioni apocalittiche della signora Carmody, eccentrica fanatica dell'Antico Testamento. Un altro gruppo, capitanato dallo scettico Norton, decide di uscire per cercare aiuto: vengono tutti uccisi da una qualche imprecisata bestia. Durante la notte creature simili a enormi insetti volanti e altre somiglianti a pterodattili sfondano il vetro e seminano il caos nel supermercato; i mostri vengono eliminati dagli sforzi congiunti di David, di Amanda Dunfrey (una giovane insegnante che fornisce l'unica arma da fuoco nel supermercato, un revolver) e del vicedirettore Olly Weeks, a sorpresa rivelatosi eccellente tiratore. Ma si contano due morti e una terza vittima (Joe Egleton) gravemente ustionata. Allo scopo di salvare Joe, David si unisce a una rischiosa spedizione per raggiungere la vicina farmacia e recuperare medicinali. La farmacia \u00e8 per\u00f2 divenuta la tana di esseri aracnoidi, che imbozzolano alcune persone e causano altri morti; David e i superstiti, traumatizzati, tornano nel supermercato per scoprire che Joe \u00e8 deceduto. A questo punto la signora Carmody, ormai assunte le vesti di \"messaggero di Dio\", nel suo delirio condiviso ha convinto quasi tutti che occorrono sacrifici umani per placare l'ira divina. Dopo aver mandato a morte il soldato Jessup, secondo lei uno dei colpevoli della situazione, la Carmody intende sacrificare Billy: si sviluppa una breve colluttazione quando Olly, d'improvviso, uccide la fanatica con un colpo d'arma da fuoco. In questo modo David, il figlio, Amanda, gli anziani Reppler e Miller rimasti sempre lucidi, Olly e pochi altri fuggono dal supermercato; ma solo i primi cinque raggiungono il land cruiser di David che, per prima cosa, decide di tornare a casa sua per salvare la moglie. Ella, per\u00f2, \u00e8 rimasta vittima delle creature aracnoidi.\nDistrutto, David decide di andare avanti con la poca benzina rimasta attraverso un Maine spettrale e abbandonato, distrutto dal passaggio e dall'invasione delle creature mostruose. Terminata la benzina e perso le speranze, David e gli altri adulti decidono tacitamente per il suicidio: David impugna la pistola di Amanda e li uccide tutti, compreso il figlio, per risparmiare loro una morte orrenda. Poich\u00e9 non ci sono pi\u00f9 cartucce, lo stravolto David esce dal veicolo pronto a farsi divorare dai mostri, impazzito per il dolore. La nebbia inizia a dissolversi e svela una colonna di mezzi militari, di cingolati con a bordo decine di superstiti (che escono dalla zona della cittadina compresa la donna che all'inizio del film esce dal supermercato in cerca della figlia) e gruppi di soldati che stanno sterminando le creature. Capendo che alcuni minuti di attesa avrebbero fatto la differenza per Billy e gli altri, David cade a terra sconvolto, mentre due soldati con la maschera anti-gas lo osservano stupiti.\nProduzione.\nIl regista Frank Darabont aveva letto il racconto di Stephen King \"La nebbia\" all'interno dell'antologia \"Scheletri\", e si era subito dimostrato interessato a ricavarne un film per il suo debutto sullo schermo come regista. Dopo aver girato il film \"Le ali della libert\u00e0\", basato su un altro racconto di King, nell'ottobre 1994 Darabont ritorn\u00f2 sulla sua idea iniziale di trasporre in film \"The Mist\". Prima per\u00f2, Darabont si concentr\u00f2 sul fortunato blockbuster \"Il miglio verde\", ancora una volta tratto da un'opera di Stephen King. \"The Mist\" dovette attendere anche per la realizzazione di \"The Majestic\" con Jim Carrey, che ottenne un successo inferiore ai due lavori precedenti; fu dopo ci\u00f2 che il regista discusse seriamente del progetto \"The Mist\" con la Paramount Pictures, essendosi nel frattempo assicurato i diritti del racconto. Nel dicembre 2004, Darabont rifer\u00ec di aver iniziato la stesura della sceneggiatura per l'adattamento cinematografico della novella, e nell'ottobre 2006 il progetto pass\u00f2 dalla Paramount alla Dimension Films la quale Darabont accett\u00f2 di collaborare a patto che non venisse cambiato per nessuna ragione il finale della sceneggiatura originale.\nIl film era stato inizialmente concepito per essere interamente in bianco e nero, decisione bocciata dagli studio che hanno distribuito il film nelle sale a colori. Darabont ha dichiarato che, tra le due versioni, quella in bianco e nero (rilasciata in seguito per il mercato home video e ancora inedita in Italia) rimane la sua preferita.\nSceneggiatura.\nIl regista Frank Darabont scelse di portare sullo schermo \"The Mist\" dopo le fortunate esperienze passate a dirigere di \"Le ali della libert\u00e0\" e \"Il miglio verde\", che comunque erano due storie abbastanza lineari e con un lieto fine convenzionale, perch\u00e9 aveva deciso di voler girare un film forte, muscolare, un tipo di film totalmente differente rispetto ai precedenti. Darabont concep\u00ec un nuovo finale per il film, molto forte e drammatico. L'autore Stephen King lod\u00f2 il nuovo finale ideato da Darabont, descrivendolo come \"molto problematico\" da gestirsi per gli studios hollywoodiani. King disse: \u00abIl finale \u00e8 una vera scossa - wham! \u00c8 spaventoso. Ma le persone che vanno a vedere un film horror non necessariamente vogliono essere congedate con un lieto fine alla \"Pollyanna\"\u00bb.\nDarabont descrisse \"The Mist\" come un'opera atipica nel panorama cinematografico del tempo, con il suo mischiare mostri e paura dell'ignoto rispetto alla popolarit\u00e0 contemporanea dei film torture porn (vedi \"Hostel\"). Il regista voleva che \"The Mist\" fosse un ritorno a Paddy Chayefsky e a William Shakespeare, spiegando: \u00abIl film tratta di persone che si confrontano con altre persone\u00bb. Egli sottoline\u00f2 che l'elemento di paura nel film viene espresso non tanto dalla presenza dei mostri, quanto dal modo in cui la gente \u00e8 costretta a comportarsi in situazioni di pericolo. Darabont disse: \u00abIn che modo le persone diventano primitive? \u00c8 una specie di \"Il signore delle mosche\" con dentro qualche mostro in pi\u00f9\u00bb. Il regista fece anche dei parallelismi tra il suo film e l'episodio intitolato \"The Monsters Are on Maple Street\" della serie \"Ai confini della realt\u00e0\" e con il film del 1944 \"Prigionieri dell'oceano\" di Alfred Hitchcock.\nNel racconto originale, il personaggio di David Drayton, sposato, ha un incontro sessuale con Amanda Dumfries, anch'essa sposata. Darabont non volle che il personaggio maschile principale, \"l'eroe protagonista\", restasse coinvolto in una relazione extraconiugale. Invece, nel film, i personaggi interpretati rispettivamente da Thomas Jane e Laurie Holden mostrano di avere una forte intesa emotiva, ma senza particolari implicazioni sessuali.\nNel racconto originale, non c'\u00e8 la scena finale in cui David Drayton spara a tutti gli occupanti della vettura per poi essere raggiunto dai militari, ma i fuggitivi restano tutti vivi e si dirigono, fuori della nebbia, verso il segnale di una stazione radio lontana. In entrambe le opere non c'\u00e8 alcuna spiegazione del perch\u00e9 della nebbia e delle sue creature.\nAnche se l'origine della nebbia non viene mai svelata in dettaglio nel film, Frank Darabont aveva scritto una scena d'apertura, successivamente scartata e mai girata, nella quale veniva mostrato un incidente in un laboratorio militare che avrebbe causato l'apertura del varco dimensionale.\nRiprese.\nDarabont inizi\u00f2 le riprese di \"The Mist\" nella cittadina di Shreveport, in Louisiana, nel febbraio 2007. Il particolare design delle creature nel film, create con l'ausilio della computer grafica, fu un tentativo di discostarsi dal modo con il quale spesso i mostri erano stati rappresentati visivamente nei film passati. \"The Mist\" debutt\u00f2 ufficialmente nei cinema degli Stati Uniti il 21 novembre 2007, ricevendo un buon responso di pubblico e recensioni tutto sommato positive.\nColonna sonora.\nDarabont scelse un approccio musicale minimale per \"The Mist\", in modo da catturare l'atmosfera cupa del film e del suo tragico finale. Il regista dichiar\u00f2: \u00abCerte volte la musica nei film risulta falsa. Ho sempre pensato che il silenzio fosse pi\u00f9 terrorizzante. Abbiamo voluto ridurre al minimo l'accompagnamento musicale per mantenere uno stile documentaristico, da cinema verit\u00e0\u00bb. Darabont scelse di impiegare per la colonna sonora del film il brano \"The Host of Seraphim\" della band Dead Can Dance, un pezzo tetro e spirituale caratterizzato da un andamento cantilenante. Da fan dei Dead Can Dance, Darabont pensava che la canzone suonasse come \"un requiem per la razza umana\". La colonna sonora venne composta da Mark Isham.\nCritica.\nNonostante la pellicola sia un classico monster movie all'americana, con qualche ingenuit\u00e0 nella psicologia dei personaggi e con alcuni luoghi comuni disseminati durante la pellicola, il tema centrale del film, che tratta di come le persone normali possano reagire ad avvenimenti eccezionali e di cosa siano capaci di fare se costrette da circostanze straordinarie, \u00e8 trattato in maniera adeguata e con qualche spunto interessante. La trama rimanda a molti altri classici \"survival horror\", dove uno sparuto manipolo di sopravvissuti lotta per restare in vita resistendo alle minacce esterne, ma \u00e8 il finale cos\u00ec tetro e desolato (come gi\u00e0 detto ideato dal regista) a distinguersi dal livello medio degli altri film contemporanei (o meno) di genere similare. Degno di nota \u00e8 anche il particolare miscuglio di elementi science fiction ed horror che caratterizza l'atmosfera generale dell'opera.\nIl critico cinematografico James Berardinelli scrisse del film: \u00ab\"The Mist\" \u00e8 quello che un horror \"dovrebbe\" essere - dark, teso, e con abbastanza scene splatter da mantenere intatta l'attenzione degli spettatori. [...] Finalmente, dopo una lunga lista di fallimenti, qualcuno ha reso giustizia a uno dei racconti horror di King nel trasporlo al cinema. Sebbene non si possa definirlo il miglior film della stagione, \u00e8 comunque un'opera da vedere assolutamente per chi ama il genere\u00bb. Roger Ebert fu invece meno positivo nei confronti del film: \u00abSe avete visto gli annunci o i trailer del film che suggeriscono l'idea di un film dove cose orribili balzano addosso alle persone, e pensate che vogliano invogliarvi a vedere questo film, avete ragione. \u00c8 proprio quel genere di horror commerciale diretto in maniera professionale che pensate. Ma se credete che Frank Darabont abbia superato o almeno eguagliato sue opere precedenti come \"Le ali della libert\u00e0\" e \"Il miglio verde\", rimarrete tristemente delusi\u00bb."}
{"id": "1386161", "revid": "22475", "url": "https://it.wikipedia.org/wiki?curid=1386161", "title": "Puente de la Mujer", "text": "Il Puente de la Mujer \u00e8 un'opera dell'architetto spagnolo Santiago Calatrava nella citt\u00e0 di Buenos Aires, Argentina. \u00c8 l'unica sua opera in America Latina e si trova nel Dock 3 di Puerto Madero.\nDescrizione.\nSi tratta di un ponte pedonale di 160 m di lunghezza e 5\u00a0m di larghezza diviso in tre sezioni: due fisse sulle due sponde e una mobile che gira su di un pilone conico di cemento bianco e permette in meno di due minuti il passaggio di imbarcazioni. Questa sezione centrale \u00e8 sostenuta da un pilastro di 39\u00a0m di altezza. Dalla colonna pendono i cavi che sostengono il tratto girevole.\nIl costo dell'opera fu di due milioni di dollari che furono donati dall'impresario Alberto Gonz\u00e1lez. Fu realizzato a Vitoria, Spagna, dall'impresa Urssa.\nFu inaugurato il 20 dicembre del 2001, nel picco della crisi economica e istituzionale argentina. Per questo l'inaugurazione pass\u00f2 inavvertita dalla maggioranza degli abitanti."}
{"id": "1386167", "revid": "75937", "url": "https://it.wikipedia.org/wiki?curid=1386167", "title": "PGR4", "text": ""}
{"id": "1386168", "revid": "791279", "url": "https://it.wikipedia.org/wiki?curid=1386168", "title": "Gon Freecss", "text": " \u00e8 il protagonista della serie anime e manga \"Hunter \u00d7 Hunter\", scritta e disegnata da Yoshihiro Togashi.\nCarattere.\nGon \u00e8 un ragazzino di dodici anni con un forte spirito d'avventura e una personalit\u00e0 inguaribilmente curiosa ed ottimista, che lo porta a vedere sempre il meglio nelle situazioni e nelle persone; \u00e8 inoltre dotato di grande carisma, che far\u00e0 s\u00ec che tutti i partecipanti principali all'esame per diventare Hunter diventino di fatto suoi amici.\nPur essendo molto socievole e gentile, presenta una testardaggine poco comune che lo porta a non fermarsi di fronte a nulla quando insegue un obiettivo; \u00e8 inoltre molto impulsivo e rispetto all'archetipo dell'eroe \"shonen\" presente anche un lato alquanto egoista: essenzialmente gli interessano solo le persone che considera amici dimostrandosi piuttosto apatico nei confronti degli altri.\nLa sua grande fede nell'amicizia ha anche un risvolto pi\u00f9 oscuro: verso coloro che fanno del male alle persone a cui tiene diviene infatti particolarmente violento e vendicativo, tanto da poter dimostrare una furia omicida senza fine.\nStoria.\nGon \u00e8 stato lasciato alle cure di sua zia Mito dal padre Gin, cugino della donna, che non ha pi\u00f9 rivisto da allora; in seguito si scoprir\u00e0 che fu proprio Mito a obbligare il cugino a lasciarle il bambino, preoccupata per i troppi pericoli presenti nelle sue missioni da Hunter. Mito ha sempre fatto credere a Gon che i suoi genitori erano morti ma quando quest'ultimo scopre da Kaito, un Hunter allievo di suo padre, che ci\u00f2 non corrispondeva a verit\u00e0 decide di intraprendere la strada per diventare egli stesso un Hunter nella speranza di rivedere il padre.\nIl ragazzo parte quindi alla volta dell'esame e durante il viaggio incontra due ragazzi: Kurapika, l'ultimo membro dei Kuruta desideroso di diventare un \"Blacklist Hunter\" per vendicare il suo clan sterminato dai criminali della Brigata Fantasma, e Leorio, un aspirante medico che spera di sfruttare il ruolo di Hunter per salvare le persone, con i quali stringe amicizia; durante la prima prova i tre conoscono Killua Zoldick, un ragazzino della stessa et\u00e0 di Gon che diverr\u00e0 il suo pi\u00f9 caro amico ed erede della pi\u00f9 famigerata famiglia di assassini al mondo, e Hisoka, un ambiguo prestigiatore dalle enormi capacit\u00e0. Durante la prova finale dell'esame Gon affronta il ninja Hanzo che, pur essendo pi\u00f9 forte di lui, decide di ritirarsi dopo essere rimasto impressionato dalla sua forza d'animo; al suo risveglio, tuttavia, Gon scopre che Killua \u00e8 stato bocciato per aver ucciso un altro concorrente e che \u00e8 tornato a casa sua.\nGon, Kurapika e Leorio decidono di raggiungere Killua e, arrivati alla tenuta degli Zoldick, sono sottoposti ad una serie di prove da parte della servit\u00f9 per poter arrivare alla dimora vera e propria; dopo mesi di allenamento riescono a superare tre prove, ma non sono ancora giunti al palazzo degli Zoldick quando \u00e8 Killua ad andare loro incontro, dopo essersi chiarito con il padre ed aver avuto il permesso di vivere la propria vita a suo piacimento.\nGon e Killua raggiungono quindi l'Arena Celeste, dove i contendenti combattono cercando di arrivare sempre pi\u00f9 in alto; al duecentesimo piano incontrano Hisoka, che blocca il loro cammino: in questa circostanza vengono a conoscenza di un potere chiamato Nen, che consiste nel padroneggiare l'aura che ognuno ha dentro di s\u00e9. Il Nen viene insegnato a Gon e Killua da Wing, un Hunter presente all'Arena per allenare il suo allievo Zushi, e nonostante Gon abbia appreso con sbalorditiva rapidit\u00e0 i principi del Nen perde il suo primo incontro e rimane ferito. Terminato il periodo di convalescenza Gon e Killua riprendono gli allenamenti compiendo dei progressi notevoli in pochissimo tempo e riescono cos\u00ec a vincere diversi incontri contro gli avversari che prima li avevano messi in difficolt\u00e0: l'ultimo incontro \u00e8 quello fra Gon e Hisoka, il quale nonostante la vittoria nota nel giovane un grande potenziale e pertanto si ripromette di non eliminarlo per poterlo riaffrontare in futuro quando sar\u00e0 diventato pi\u00f9 forte.\nI due amici decidono quindi di riposarsi per un po' nella terra d'origine di Gon: qui scoprono l'esistenza di un videogioco accessibile solo a chi conosce il Nen chiamato Greed Island tramite una cassetta lasciata da Gin; per questo il giovane \u00e8 sicuro che trovando una copia del gioco trover\u00e0 anche il padre, o almeno degli indizi, e i due iniziano ad informarsi su come ottenerne una copia. La cassetta accenna anche alla vera madre di Gon, me questi decide di interromperla insistendo che sua madre \u00e8 Mito e nessun'altra; in quello stesso momento il registratore viene avvolto dal Nen e la registrazione viene cancellata, in quanto Gin non voleva che fossero rilasciate altre informazioni sul suo conto. Sul sito degli Hunter Gon e Killua scoprono che il gioco \u00e8 un pezzo da collezione introvabile per la sua rarit\u00e0, ma sfruttando alcune informazioni date a Killua dal fratello Milluki vengono a sapere che all'annuale asta di York Shin City verranno messe in vendita alcune copie. I due decidono cos\u00ec di recarsi a York Shin per guadagnare i soldi necessari all'acquisto. Dopo aver ritrovato Leorio, i due vengono messi sulle tracce della Brigata Fantasma: Gon e Killua, nel tentativo di seguire alcuni suoi membri, vengono catturati e portati al covo dell'organizzazione per essere interrogati riguardo Kurapika, che ha gi\u00e0 dato il via alla sua vendetta. Pur non riuscendo a ricavare delle informazioni Nobunaga, uno dei membri, si dimostra interessato ai due e gli propone di entrare nella Brigata, ma i due riescono a scappare. In seguito aiuteranno Kurapika a catturare il capo della Brigata, Quoll.\nI due ragazzi riescono quindi ad entrate in Greed Island su incarico del miliardario Battera e scopriranno che il gioco, il cui scopo finale \u00e8 raccogliere cento carte sottraendole agli altri partecipanti, \u00e8 ambientato su un'isola nel mondo reale e che \u00e8 stato creato da alcuni potentissimi utilizzatori di Nen tra cui il padre di Gon. All'interno del gioco Gon e Killua incontrano Biscuit Krueger, un'esperta utilizzatrice di Nen che continuer\u00e0 il loro addestramento. Terminato il gioco, anche grazie all'aiuto di Hisoka, ai due viene permesso di scegliere tre carte che poi potranno usare nel mondo reale: Gon e Killua scelgono la carta \"Accompagnamento\" per dirigersi da Nij, che credono essere Gin. Nij \u00e8 effettivamente il padre di Gon, ma poich\u00e9 egli desiderava che Gon venisse da solo se avesse usato la carta \"Forza Magnetica\" allora lo avrebbe incontrato, ma se avesse deciso di venire con un amico utilizzando la carta \"Accompagnamento\" si sarebbe trovato davanti Kaito, l'Hunter che aveva parlato a Gon di suo padre.\nI tre si dirigono quindi a NGL (Neo Green Life), un conglomerato di stati che rifiuta nella maniera pi\u00f9 assoluta ogni tipo di tecnologia o medicina creata dall'uomo per ricongiungersi con la natura e vivere in modo umile; come si scoprir\u00e0, tuttavia, tutto ci\u00f2 \u00e8 solo una copertura per lo spaccio di armi e una potente droga di nome \"D2\". In questo territorio si sviluppa la minaccia delle formichimere e i tre, insieme ai membri dell'associazione Hunter, saranno incaricati di liberare il mondo da questa piaga. In seguito alla morte di Kaito per mano della guardia reale Neferpitou, Gon e Killua si allenano presso Biscuit per poter sconfiggere Nackul e Shult, due allievi dell'Hunter Morau, e tornare di nuovo a Neo Green Life: gli avversari si rivelano pi\u00f9 forti del previsto e, nonostante il duro allenamento sostenuto, Gon e Killua vengono sconfitti. Successivamente, dopo aver stretto amicizia con la formichimera Meleoron e con la formichimera Ikalgo, Gon partecipa all'assalto del palazzo delle formichimere. Dopo aver scoperto da Neferpitou che Kaito \u00e8 morto senza possibilit\u00e0 di sorta, lo shock scatena il Nen di Gon causandogli una trasformazione sia fisica che mentale detta \"Transcension\" grazie alla quale, dopo un duro combattimento, uccide Pitou; il ragazzo finisce in coma e nessun esorcista Nen sembra in grado di rimuovere la restrizione sul suo potere. In soccorso dell'amico giunge tuttavia Killua grazie alla sorellina Alluka; in occasione dell'elezione del nuovo presidente degli Hunter, Gon e Gin si incontrano per la prima volta e, dietro consiglio del padre, Gon decide di andare da Kaito, rinato come formichimera dalle sembianze femminili, per chiedergli scusa.\nDopo essersi separato da Killua, che ha deciso di viaggiare per il mondo insieme ad Alluka allo scopo di proteggerla, Gon raggiunge Gin in cima all'albero del mondo e qui scopre che al di fuori del mondo conosciuto ve n'\u00e8 uno immensamente pi\u00f9 grande e del tutto inesplorato ed \u00e8 proprio l\u00ec che Gin \u00e8 diretto. Dopo aver scoperto di essere impossibilitato ad utilizzare il Nen (sigillato come restrizione dopo aver utilizzato la \"Trascension\") Gon, su consiglio di Gin, si ritira temporaneamente all'isola da cui proviene per un periodo di riposo. Gon ritiene che l'incontro con il padre senza il Nen \u00e8 stato sicuramente diverso da quello che si aspettava e che quando la restrizione si annuller\u00e0 riprender\u00e0 la ricerca per capire le sue vere potenzialit\u00e0.\nPoteri e abilit\u00e0.\nGon appartiene al gruppo dell'Irrobustimento e infatti eccelle nell'attacco e nella difesa e vanta una straordinaria resistenza; possiede inoltre delle capacit\u00e0 fisiche impressionanti anche prima di aver appreso il Nen. Vanta anche un innato talento con la canna da pesca, che usa sia per pescare che come arma, e nel percepire i cambiamenti climatici, grazie sia alla sua notevole intelligenza che ai suoi sensi estremamente sviluppati (soprattutto l'olfatto, simile a quello di un cane).\nDopo l'apprendimento delle nozioni base dal maestro Wing ma soprattutto grazie a Biscuit e ai numerosi scontri che sostiene nel corso delle sue avventure, Gon affina molto l'uso del Nen e, come Killua, sembra essere un praticante Nen con un futuro eccezionale (Meleoron, durante lo scontro tra Gon e Neferpitou, afferma che l'aura del ragazzino \u00e8 cos\u00ec intensa da non riuscire a vederne il fondo). Quando usa la \"Trascension\" raggiunge un potere che lo stesso Pitou asserisce essere allo stesso livello del re delle formichimere Meruem."}
{"id": "1386171", "revid": "119046080", "url": "https://it.wikipedia.org/wiki?curid=1386171", "title": "Jason Bittner", "text": "Dal 2002 \u00e8 il batterista degli Shadows Fall, dove ha sostituito David German, e dal 2017 \u00e8 entrato nel gruppo thrash metal Overkill.\nBittner inizi\u00f2 a suonare la batteria all'et\u00e0 di 10 anni (anche se gi\u00e0 da piccolo suonava con i bidoni dell'immondizia).\nPrima di arrivare negli Shadows Fall Jason aveva una band chiamata Stigmata."}
{"id": "1386172", "revid": "6923", "url": "https://it.wikipedia.org/wiki?curid=1386172", "title": "Teodora Tocco", "text": "Biografia.\nTeodora era figlia di Leonardo II Tocco, fratello di Carlo I Tocco, conte palatino di Cefalonia e Zacinto, duca di Leucade e signore dell'Epiro.\nInizialmente il suo nome era \"Maddalena\", ma fu cambiato in \"Teodora\" nel momento delle sue nozze con Costantino Paleologo il 1\u00ba luglio 1427. Vissero insieme a Chiarenza e a Chlemoutsi da dove Costantino amministr\u00f2 il territorio del Peloponneso.\nMor\u00ec nel novembre 1429, nella localit\u00e0 di Santomeri di Olenia in Acaia. "}
{"id": "1386175", "revid": "8911", "url": "https://it.wikipedia.org/wiki?curid=1386175", "title": "Maddalena Tocco", "text": ""}
{"id": "1386176", "revid": "76963", "url": "https://it.wikipedia.org/wiki?curid=1386176", "title": "John Greyson", "text": "Biografia.\nNasce a Toronto, nell'Ontario in Canada nel 1960. Attivo sostenitore ed organizzatore di campagne contro l'AIDS. Vive attualmente a Toronto.\nNel 1987 gira il cortometraggio \"A Moffie Called Simon\" dedicato alla vita di Simon Nkoli, l'attivista sudafricano che si \u00e8 battuto per i diritti delle persone omosessuali e contro apartheid e AIDS."}
{"id": "1386184", "revid": "69432", "url": "https://it.wikipedia.org/wiki?curid=1386184", "title": "Paul Romanko", "text": ""}
{"id": "1386185", "revid": "729019", "url": "https://it.wikipedia.org/wiki?curid=1386185", "title": "Llandovery Rugby Football Club", "text": "Il Llandovery Rugby Football Club \u00e8 una squadra gallese di rugby a 15 della citt\u00e0 di Llandovery, nel sud del Galles. Attualmente partecipa alla Welsh Premier Division e, nella scorsa stagione, ha vinto la Welsh Cup battendo il Cardiff RFC al Millennium Stadium.\nStoria.\nEsistono prove scritte dell'esistenza di un club di rugby a Llandovery precedenti al 1878, sebbene da queste non \u00e8 chiaro se si trattava di una squadra cittadina o del college. Il 22 febbraio 1878 un articolo del Carmarthen Journal riferisce di una partita tra \"Llandovery\" e altri team locali dove questi ultimi sono specificatamente chiamati \"college teams\", mentre il Llandovery non lo \u00e8.\nCi sono prove che nel 1879 il Llandovery, squadra diversa dal Llandovery College, gioc\u00f2 quella che pu\u00f2 essere vista come la sua prima partita ufficiale contro il Christ College di Bridgend.\nIl Llandovery era presente il 12 marzo 1881 al Castle Hotel di Neath quando fu fondata la Welsh Rugby Union."}
{"id": "1386186", "revid": "287204", "url": "https://it.wikipedia.org/wiki?curid=1386186", "title": "Distretto di Wadi al-Hayaa", "text": "Il distretto di Wadi al-Hayaa (in arabo \u0634\u0639\u0628\u064a\u0629 \u0648\u0627\u062f\u064a \u0627\u0644\u062d\u064a\u0627\u0629) \u00e8 uno dei 22 distretti della Libia. Si trova nella regione storica del Fezzan. Il Capoluogo \u00e8 Ubari.\nWadi al Haya confina con i seguenti distretti:"}
{"id": "1386193", "revid": "287204", "url": "https://it.wikipedia.org/wiki?curid=1386193", "title": "Carceri d'invenzione", "text": ""}
{"id": "1386202", "revid": "1543377", "url": "https://it.wikipedia.org/wiki?curid=1386202", "title": "Parametri orbitali della Luna", "text": "Nel punto pi\u00f9 vicino al suo pianeta la Luna dista 356.410\u00a0km (perigeo), mentre nel punto pi\u00f9 lontano questa distanza arriva a 406.740\u00a0km ( apogeo ). Percorre un'orbita la cui circonferenza \u00e8 di 2.413.402\u00a0km con una velocit\u00e0 di 1,027\u00a0km/s quando si trova pi\u00f9 vicina alla Terra, e 0,96\u00a0km/s quando si trova pi\u00f9 lontana dalla stessa.\nL'orbita della Luna \u00e8 alquanto complicata, infatti non \u00e8 solamente influenzata dalla forza gravitazionale terrestre, ma anche, in minor parte, da quella del Sole.\nLa poca distanza Terra-Luna non consente di considerare i due corpi come puntiformi, ma aventi una certa dimensione oltretutto leggermente non sferica.\nL'orbita lunare ubbidisce cos\u00ec solo approssimativamente alla legge di Keplero, non essendo un'ellisse costantemente orientata nel tempo, cosicch\u00e9 la sua forma e disposizione varia in continuazione; infatti l'eccentricit\u00e0 oscilla fra 0,044 e 0,067, e l'inclinazione fra 4\u00b0 e 58' e 5\u00b0 e 19', il piano dell'orbita gira nello spazio in un periodo completo in 18,6 anni, mentre l'orbita sul suo stesso piano in 8,85 anni.\nSe fosse soggetta solamente all'azione della forza gravitazionale proveniente dalla Terra la sua orbita sarebbe una ellisse di rapporto assiale di 0,998 ed inclinazione di 5\u00b0 e 9' rispetto all eclittica (piano dell'orbita terrestre).\nLe intersezioni fra il cerchio massimo dell'orbita percorsa dalla Luna e l'eclittica sono dette nodi e si spostano lentamente in senso orario compiendo appunto un giro completo in 18,6 anni, questo movimento prende il nome di retrogradazione dei nodi. Fissato un punto nell'orbita il nostro satellite impiega 27,32 giorni, ( mese siderale ), a compiere un'orbita completa e ritornarvi; nello stesso tempo compie anche un giro di rotazione su s\u00e9 stessa attorno al proprio asse, di conseguenza la Luna rivolge alla Terra sempre lo stesso emisfero. In realt\u00e0 si possono vedere altre regioni al di l\u00e0 dell'emisfero mostrato dovuto ci\u00f2 a piccoli movimenti detti di librazione che permettono di osservare il 60% della superficie.\nEsiste anche il mese sinodico che \u00e8 l'intervallo di tempo fra due fasi lunari uguali e successive, per esempio fra due lune nuove esso dura 29 giorni, 12 ore e 44 minuti e 3 secondi. La differente durata del mese sinodico da quello siderale \u00e8 la conseguenza del movimento della Terra attorno al Sole.\nOgni giorno la Luna sorge 52 minuti in ritardo rispetto al giorno precedente."}
{"id": "1386218", "revid": "24989", "url": "https://it.wikipedia.org/wiki?curid=1386218", "title": "Oscar Fingal O'Flaherty Wills Wilde", "text": ""}
{"id": "1386224", "revid": "2071655", "url": "https://it.wikipedia.org/wiki?curid=1386224", "title": "Durch den Monsun", "text": "Durch Den Monsun \u00e8 il singolo d'esordio in lingua tedesca della band Tokio Hotel.\nHa riscosso un ottimo successo nella maggior parte dei paesi nei quali \u00e8 stato pubblicato, cio\u00e8 Germania, Polonia, Austria, Belgio, Spagna, Svizzera, Danimarca, Francia, Repubblica Ceca e Venezuela. Due anni pi\u00f9 tardi sar\u00e0 ripubblicato, con il testo tradotto in lingua inglese, con il titolo di \"Monsoon\".\nLa versione in giapponese.\nPrima della pubblicazione ufficiale del singolo, i produttori decisero di far registrare alla band una versione della canzone in lingua giapponese dal titolo \"Monsun o Koete\". Bill Kaulitz, prima della registrazione del brano, prese lezioni da un vocal coach che gli insegn\u00f2 la corretta pronuncia delle parole. Fu registrato un videoclip del singolo che David Jost comment\u00f2 come \"veramente divertente, perch\u00e9 Bill sembrava davvero un personaggio di un manga\".\nVideo.\nLa band inizia a suonare in un canneto scosso dai soffi di vento, che pian piano diventa un monsone che infuria attorno a loro. Varie volte, si vede Bill sott'acqua, o che fissandosi in uno specchio vede al posto della propria immagine quella di Tom.\nLe riprese sono state effettuate nei pressi di Heideweg, vicino a Magdeburgo. Il video \u00e8 diretto da Sandra Marschner.\nNello speciale dedicato alla band sulla rivista BRAVO, Bill ricorda il making of dicendo: \u00ab\u00c8 stata molto dura, ma anche divertente!\u00bb riferendosi al dover rimanere appeso a testa ingi\u00f9 ad una trave d'acciaio sospesa sullo specchio d'acqua. Inoltre ha aggiunto di non sopportare la puzza che emanava il posto: \u00abAbbiamo girato vicino ad un allevamento di maiali: era una cosa disgustosa!\u00bb."}
{"id": "1386226", "revid": "767487", "url": "https://it.wikipedia.org/wiki?curid=1386226", "title": "Philog\u00e8ne Auguste Joseph Duponchel", "text": "Dopo gli studi a Douai, raggiunse a sedici anni l'esercito francese e partecip\u00f2 alle campagne del 1795 e 1796. Ricopr\u00ec incarichi nell'amministrazione e si stabil\u00ec a Parigi. \nNel 1816, a 42 anni, fu costretto al pensionamento anticipato per le sue opinioni a favore di Bonaparte. Pot\u00e9 allora dedicarsi alla sua passione: lo studio degli insetti. Termin\u00f2 nel 1838, dopo dodici anni di lavoro, \"l'Histoire naturelle des l\u00e9pidopt\u00e8re ou papillons de France\" (\"Storia naturale dei lepidotteri della Francia\") iniziata da Jean-Baptiste Godart (1775-1825). Questa opera conta diciassette volumi (di cui dodici firmati da Duponchel), 7.600 pagine e 500 tavole colorate (queste uscirono con il titolo di \"Iconographie des Chenilles\"). Venne pubblicata dal 1832 al 1842 e vi si trova la descrizione di oltre quattromila specie di farfalle. \nDuponchel fu tra i fondatori della Soci\u00e9t\u00e9 entomologique de France e divenne il suo primo tesoriere. Ebbe rapporti di scambio e collaborazione con Pierre Francois Marie Auguste Dejean (1780-1845), Auguste Dum\u00e9ril (1812-1870) e Pierre Andr\u00e9 Latreille (1762-1833). \n\u00c8 sepolto nel cimitero di Montparnasse."}
{"id": "1386235", "revid": "201167", "url": "https://it.wikipedia.org/wiki?curid=1386235", "title": "Congresso di Lubiana", "text": "Il congresso di Lubiana fu un incontro delle forze della Restaurazione, avvenuto nel gennaio 1821, in seguito ai moti rivoluzionari dell'anno precedente, manifestatisi in Spagna (1\u00ba gennaio), nel regno delle Due Sicilie (1\u00ba luglio) e in Portogallo (24 agosto).\nMetternich propugn\u00f2 l'intervento armato per il mantenimento degli equilibri internazionali.\nSi opposero la Gran Bretagna del nuovo re Giorgio IV, che ribad\u00ec la sua posizione di non intervento negli affari interni dei singoli stati, e la Francia, preoccupate entrambe che l'Austria ne sarebbe uscita eccessivamente rafforzata.\nLa questione venne risolta dalla richiesta da parte di Ferdinando I di Borbone di un intervento austriaco sul proprio territorio."}
{"id": "1386238", "revid": "767487", "url": "https://it.wikipedia.org/wiki?curid=1386238", "title": "Hughli", "text": "L'Hughli, spesso indicato nella sua traslitterazione inglese \"Hooghly\", \u00e8 un fiume dell'India di 250\u00a0km, ramo occidentale del delta del Gange.\nSi forma a Santipur vicino alla citt\u00e0 di Baharampur, scorre nello Stato del Bengala Occidentale, passa fra le citt\u00e0 gemelle di Howrah e di Calcutta e si getta nel golfo del Bengala vicino a Diamond Harbor. I suoi due principali affluenti sono il Damodar e il Rupnarayan.\nLa sua navigabilit\u00e0 \u00e8 la ragione per cui fu scelto dagli Inglesi per l'insediamento della loro filiale commerciale di Calcutta e dai Francesi per quella di Chandernagor. Molti ponti attraversano l'Hughli all'altezza di Kolkata: lo \"Howrah Bridge\" e i ponti \"Vidyasagar Setu\" e \"Vivekananda Setu\".\nIl moderno porto per \"container\" di Haldia, sul basso corso del fiume, gestisce ora la maggior parte dell'attivit\u00e0 marittima commerciale."}
{"id": "1386239", "revid": "190500", "url": "https://it.wikipedia.org/wiki?curid=1386239", "title": "Fredrick Charles Krueger", "text": ""}
{"id": "1386240", "revid": "1543377", "url": "https://it.wikipedia.org/wiki?curid=1386240", "title": "Palpigradi", "text": "I Palpigradi sono un ordine di Aracnidi caratterizzati da dimensioni ridottissime e dalla presenza di un flagello al termine dell'opistosoma.\nHanno la peculiarit\u00e0 (da cui deriva il loro nome) di utilizzare i pedipalpi per la locomozione, e il primo paio di zampe per localizzare e catturare le prede.\nSono ciechi, vivendo prevalentemente nel suolo o nelle grotte, e se ne conoscono pochissime specie, tutte di recente scoperta.\nL'ordine comprende le seguenti famiglie:"}
{"id": "1386242", "revid": "179316", "url": "https://it.wikipedia.org/wiki?curid=1386242", "title": "Schrei - So Laut Du Kannst", "text": ""}
{"id": "1386247", "revid": "123533328", "url": "https://it.wikipedia.org/wiki?curid=1386247", "title": "Q di Tobin", "text": "La teoria della q di Tobin, dal nome del Premio Nobel per l'economia James Tobin, afferma che il valore di mercato del pacchetto azionario di un'impresa sia in grado di misurare la differenza tra il capitale desiderato dall'impresa e il capitale effettivamente posseduto da questa. \nTale teoria permette dunque di capire se un'impresa debba effettuare degli investimenti (per aumentare il proprio stock di capitale) o debba invece disinvestire (per ridurre il proprio stock di capitale). \nLa variabile \"q\" viene definita come il rapporto tra il valore di mercato di un'impresa e il costo di rimpiazzo del suo stock di capitale. Tale valore \u00e8 semplicemente il costo che l'impresa dovrebbe sostenere per riacquistare tutte le proprie strutture e i propri impianti ai prezzi di mercato correnti. Quindi il valore della \"q\" misura, fondamentalmente, il rapporto tra il valore di mercato dell'impresa \"acquistata sul mercato finanziario\" (ad esempio in una borsa valori) e il valore della stessa impresa se si volesse riacquistare il suo stock di capitale sul mercato dei beni.\nTobin individu\u00f2 anche le condizioni per capire se per l'impresa fosse o meno conveniente aumentare la propria spesa per investimenti: se il valore della \"q\" \u00e8 maggiore di 1, infatti, lo stock di capitale desiderato dall'impresa \u00e8 minore del capitale effettivo (il numeratore \u00e8 maggiore del denominatore) e dunque l'impresa potrebbe migliorare le proprie prestazioni aumentando la propria spesa per investimenti; al contrario, se la q di Tobin \u00e8 minore di 1, allora il capitale desiderato \u00e8 maggiore del capitale effettivamente posseduto dall'impresa (il denominatore \u00e8 pi\u00f9 grande del numeratore) e quindi l'impresa dovrebbe diminuire la propria spesa per investimenti.\nSecondo questa teoria, dunque, il mercato finanziario fornisce importanti indicazioni ad un'impresa circa la possibilit\u00e0 di effettuare o meno nuovi investimenti per accrescere il proprio stock di capitale.\nImplicazioni di politica monetaria.\nLa teoria della q di Tobin ha anche delle implicazioni sui meccanismi di trasmissione della politica monetaria. Infatti, se il valore di \"q\" aumenta, le imprese troveranno conveniente finanziarsi sul mercato dei capitali ed effettuare investimenti; viceversa, se \"q\" tende a scendere, le imprese ridurranno i propri investimenti. Allora, una politica monetaria restrittiva, con una riduzione della quantit\u00e0 di moneta, provocher\u00e0 un aumento dei tassi di interesse. Ci\u00f2 far\u00e0 salire la domanda di obbligazioni a scapito di quella di azioni. Di conseguenza, il prezzo delle azioni scender\u00e0, abbassando il rapporto \"q\". Si verificher\u00e0 dunque una contrazione degli investimenti e quindi del reddito."}
{"id": "1386249", "revid": "767487", "url": "https://it.wikipedia.org/wiki?curid=1386249", "title": "Tora Tora (gruppo musicale)", "text": "I Tora Tora furono un gruppo hair metal nato a Memphis, Tennessee nel 1986.\nStoria.\nLa band si form\u00f2 nel 1986 a Memphis, Tennessee con una formazione composta da Anthony Corder (voce), Keith Douglas (chitarra), Patrick Francis (basso), John Patterson (batteria). Il titolo del gruppo era stato ispirato dalla parola d'ordine che i giapponesi scelsero per dare il via al bombardamento di Pearl Harbor (ma era anche il titolo di un film di guerra degli anni cinquanta).\nLa band vinse un contest agli Ardent Studios di Memphis. Dopo aver registrato una prima versione del brano \"\"Phantom Rider\", usarono i soldi vinti nella competizione per registrare il primo EP \"To Rock, To Roll\" che includeva i brani \"Wasted Love\" che fu il brano pi\u00f9 richiesto nelle radio per due mesi, e la versione definitiva di \"Phantom Rider\". L'EP venne pubblicato per sole mille copie, che si esarurirono in un giorno.\nDopo aver registrato una nuova serie di brani, la A&amp;M Records contatt\u00f2 la band offrendogli un contratto nel giugno 1988. La band intraprese tour con grandi nomi della scena come L.A. Guns, Dangerous Toys, Bonham e The Cult.\nDopo aver partecipato nel 1989 alla colonna sonora del film \"Bill And Ted's Excellent Adventure\" con il brano \"Dancing With A Gypsy\", esordirono pochi mesi dopo con il debut \"Surprise Attack\", pubblicato per la A&amp;M che fu trainato dal singolo \"Walkin Shoes\"\".\nNel marzo 1991 iniziarono le registrazioni del secondo album, apparso poi nel 1992 con il titolo \"Wild America\", che vide la partecipazione del cantante dei Survivor Jimi Jamison come corista e venne prodotto da Sir Arthur Payson. Tuttavia il periodo non era particolarmente indicato per questo genere, gi\u00e0 avviato al declino proprio in quegli anni, soppiantato dall'ondata grunge. La band registr\u00f2 un terzo album nel 1994, il cui titolo avrebbe dovuto essere \"Revolution Day\", ma l'etichetta A&amp;M scaric\u00f2 la band proprio in questo periodo e il nuovo album venne accantonato. I Tora Tora si sciolsero pochi mesi dopo, nel 1995.\nIl bassista Patrick Francis successivamente fond\u00f2 la band Rail dall'unione con l'ex-cantante dei Roxy Blue Todd Poole (futuro batterista della nu metal band Saliva).\nI Tora Tora si riunirono nel 1998 quando Corder e Francis ripresero il nome del gruppo assieme al chitarrista Hal McCormack (ex Survivor, Black Oak Arkansas), il batterista Tony Gravier (ex Survivor) e il tastierista Joe 'Boogie' Hamond. Suonarono alcuni concerti attorno a Mamphis sotto il nome di Homemade Flavor, prima che il progetto venisse sospeso. Il chitarrista Keith Douglas e il drummer John Paterson abbandonarono la scena musicale: il primo lavora nella fabbrica di colla di famiglia, il secondo ha messo su un negozio che vende articoli per caccia e pesca.\nNel 2005 Anthony Corder fronteggier\u00e0 la southern rock band Uprisin, composta da altri ex membri dei Survivor."}
{"id": "1386251", "revid": "767487", "url": "https://it.wikipedia.org/wiki?curid=1386251", "title": "Proteus (film 2003)", "text": "Proteus \u00e8 un film del 2003 diretto da John Greyson.\nTrama.\nSudafrica, 1725. Incombe una relazione d'amore tra due uomini (Rouxnet Brown e Shaun Smyth), di colore di pelle differenti, in una colonia penale a Citt\u00e0 del Capo. La sodomia era considerata un reato pi\u00f9 grave dell'omicidio. Oltre alla difficolt\u00e0 della reazione in quel periodo, la situazione dei due amanti era aggravata dal fatto che il colore della loro pelle era diverso."}
{"id": "1386252", "revid": "436907", "url": "https://it.wikipedia.org/wiki?curid=1386252", "title": "Staircase Infinities", "text": "Staircase Infinities \u00e8 il quarto EP del gruppo musicale britannico Porcupine Tree, pubblicato nel dicembre 1994 dalla Lazy Eye.\nDescrizione.\nDistribuito in tiratura limitata a copie, il disco si compone di cinque brani prevalentemente strumentali (fa eccezione la seconda traccia \"The Joke's on You\") e tratti dalle sessioni di registrazione di \"Up the Downstair\".\nNel 1995 l'EP \u00e8 stato distribuito in edizione CD attraverso la Blueprint in copie, mentre nell'ottobre 2005 la Headspin ha ripubblicato i brani come contenuto bonus dell'edizione vinile di \"Up the Downstair\", nel quale figura anche il brano \"Phantoms\", originariamente incluso nella raccolta \"\".\nTracce.\nTesti e musiche di Steven Wilson, eccetto dove indicato."}
{"id": "1386253", "revid": "436907", "url": "https://it.wikipedia.org/wiki?curid=1386253", "title": "Metanoia (Porcupine Tree)", "text": "Metanoia \u00e8 la seconda raccolta del gruppo musicale britannico Porcupine Tree, pubblicato nel dicembre 1998 dalla Chromatic Records.\nNel 2001 \u00e8 stato ripubblicato dalla Delerium in edizione CD e con l'aggiunta dei brani \"Door to the River\" e \"Insignificance\"."}
{"id": "1386255", "revid": "110157", "url": "https://it.wikipedia.org/wiki?curid=1386255", "title": "Marvel Mystery Comics", "text": "Marvel Mystery Comics \u00e8 una serie a fumetti antologica pubblicata da Timely Comics che poi diventer\u00e0 la Marvel Comics. La numerazione inizi\u00f2 dal n. 2 perch\u00e9 proseguiva quella della miniserie Marvel Comics della quale venne pubblicato un solo numero nell'ottobre 1939 e rappresenta la nascita della Marvel Comics. Questo primo numero ha superato nel 2012 una quotazione di 500.000 dollari. \nStoria editoriale.\nLa serie nasce come prosecuzione di una precedente testata, Marvel Comics, sempre edito dalla Timely Comics di Martin Goodman, il quale era un pulp magazine di cui venne pubblicato un solo numero nell'ottobre 1939. Nel dicembre 1939 la testata venne modificata in \"Marvel Mystery Comics\" e venne edita fino al giugno 1949 per 92 numeri. Ha pubblicato storie dei seguenti personaggi: Human Torch, Angel, Sub-Mariner, The Human Torch, Sub-Mariner, The Masked Raider, American Ace, Ka-Zar, The Great, Electro, Ferret, Mystery Detective, Terry Vance, The Vision, The Patriot, Jimmy Jupiter, Miss America, Young Allies, Captain America I, The Blonde Phantom, Sun Girl, Venus e Witness.\nContenuti.\nLe storie pubblicate nel primo numero di Marvel Comics sono le seguenti:"}
{"id": "1386257", "revid": "132266", "url": "https://it.wikipedia.org/wiki?curid=1386257", "title": "Awbari", "text": ""}
{"id": "1386258", "revid": "1951708", "url": "https://it.wikipedia.org/wiki?curid=1386258", "title": "\u00dcbers Ende der Welt", "text": "\u00dcbers Ende der Welt \u00e8 il singolo apripista del secondo album in lingua tedesca \"Zimmer 483\" della band Tokio Hotel, pubblicato il 26 gennaio 2007, e che riscosse un buon successo nei paesi dove \u00e8 stato pubblicato, come in Germania dove ha raggiunto la vetta della classifica dei singoli. Il singolo non \u00e8 stato pubblicato nel resto d'Europa.\nIl brano, come la maggior parte degli altri brani contenuti nell'album, \u00e8 stato scritto da Dave Roth, Patrick Benzner, David Jost e Peter Hoffman, produttori della band, con la collaborazione di Bill Kaulitz per il testo e di Tom Kaulitz per le musiche."}
{"id": "1386260", "revid": "3082", "url": "https://it.wikipedia.org/wiki?curid=1386260", "title": "Secondo Concilio di Efeso", "text": ""}
{"id": "1386267", "revid": "1431409", "url": "https://it.wikipedia.org/wiki?curid=1386267", "title": "Alexa Davalos", "text": "Biografia.\nNata in Francia, figlia del fotografo Jeff Dunas e dell'attrice Elyssa Davalos, suo nonno era l'attore Richard Davalos. Di origini ebree aschenazite, finlandesi e spagnole, Davalos \u00e8 cresciuta in Francia e in Italia prima di trasferirsi a New York e sa parlare francese fluentemente. Dopo aver partecipato al cortometraggio \"The Ghost of F. Scott Fitzgerald\", appare in tre episodi della quarta stagione della serie televisiva \"Angel\" nel ruolo della mutante Gwen Raiden. Debutta al cinema nel 2004, nel ruolo di Kyra in \"The Chronicles of Riddick\". Lavora nella serie, inedita in Italia, \"Reunion\". Partecipa ai film \"Feast of Love\" di Robert Benton, \"The Mist\" di Frank Darabont e \"Defiance - I giorni del coraggio\" di Edward Zwick. Dal 2015 \u00e8 una dei principali protagonisti della serie televisiva prodotta e distribuita da Amazon Prime \"L'uomo nell'alto castello\" (\"The Man in the High Castle\"), interpretando la parte di Juliana Crain.\nDoppiatrici italiane.\nNelle versioni in italiano dei suoi film, Alexa Davalos \u00e8 stata doppiata da:"}
{"id": "1386272", "revid": "228587", "url": "https://it.wikipedia.org/wiki?curid=1386272", "title": "Barbarano del Capo", "text": "Barbarano del Capo \u00e8 una frazione di 952 abitanti del comune di Morciano di Leuca in provincia di Lecce. Si trova nel basso Salento e dista 2.5\u00a0km dal capoluogo comunale e 61\u00a0km da Lecce.Il paese \u00e8 noto per la presenza delle vore carsiche.\nGeografia fisica.\nL'abitato di Barbarano del Capo sorge nella vallata fra \"Serra Falitte\", ad ovest, e \"Serra di Montesardo\", a est. Situato a 130 metri sul livello del mare presenta un territorio roccioso e carsico. La forte caratterizzazione carsica del territorio \u00e8 riscontrabile nelle \"Vore di Barbarano\" (\"vora grande\" e \"vora piccola\") due voragini di forma ellittica profonde rispettivamente 35 e 25 metri. Il paese, circondato da distese di uliveti secolari, confina con il piccolo centro di Ruggiano ed \u00e8 equidistante da Montesardo, Giuliano di Lecce e San Dana.\nOrigini del nome.\nIl nome deriva probabilmente da \"barbari\", poich\u00e9 il centro \u00e8 sorto dopo la distruzione della vicina Vereto da parte dei Saraceni.\nStoria.\nLe radici di Barbarano del Capo sono da ricondurre alla distruzione della citt\u00e0 di Vereto da parte dei saraceni nel IX secolo. Con l'arrivo dei Normanni verso la fine del XII secolo, il re Tancredi d'Altavilla don\u00f2 il feudo a \"Lancellotto Capece\" la cui famiglia ha lasciato una rilevante impronta della loro presenza con la costruzione di una torre fortificata. \nMonumenti e luoghi d'interesse.\nArchitetture religiose.\nChiesa Madre di San Lorenzo.\nLa Chiesa Madre di San Lorenzo risale alla met\u00e0 del XVI secolo e venne riedificata in seguito alla distruzione, ad opera dei Turchi nel 1537, dell'antica chiesa dedicata a Santo Stefano. La nuova struttura venne innalzata a partire dal 1548 per volont\u00e0 del feudatario locale \"Mario Capece\" e venne costruita al di fuori del centro, nei pressi della torre fortificata per essere meglio difesa.La chiesa presenta un prospetto neoromanico frutto di lavori effettuati nel 1947 e che hanno comportato anche la creazione delle navate laterali nate dall'unione delle cappelle seicentesche e settecentesche. Gli altari sono in stile barocco e sono dedicati a San Lorenzo, alla Madonna del Rosario, alla Madonna Immacolata e a San Francesco d'Assisi. L'altare di San Lorenzo \u00e8 di patronato dalla famiglia Capece ed \u00e8 sormontato da una grande tela del pittore \"Fra Angelo da Copertino\". L'altare maggiore \u00e8 del 1723 mentre al 1773 risale la sostituzione del tetto a capriate con una volta a stella decorata con stucchi. Dell'antico edificio si conserva una croce in argento.\nSantuario di Santa Maria di Leuca del Belvedere.\nIl Santuario di Santa Maria di Leuca del Belvedere fu costruito tra il 1685 e il 1709 dal barone \"Annibale Francesco Capace\". Il complesso architettonico \u00e8 situato lungo il tragitto che i pellegrini percorrevano per giungere al Santuario \"De Finibus Terrae\" di Santa Maria di Leuca. Conosciuto anche con il nome di \"Leuca Piccola\", venne concepito come luogo di preghiera e di ristoro in quanto era dotato non solo di ambienti religiosi ma anche di locali destinati al riposo e al ristoro dei pellegrini e degli animali. I pellegrini che vi giungevano riposavano durante la notte nei grandi sotterranei, appositamente scavati, per poi ripartire alla volta di Leuca alle prime luci dell'alba.La chiesa \u00e8 un importante esempio di architettura rinascimentale ed \u00e8 preceduta da un pronao a grandi arcate addossato alla facciata. L'interno \u00e8 arricchito da affreschi sei-settecenteschi raffiguranti , Santa Lucia, Sant'Oronzo, Santa Barbara, Santa Marina, San Francesco da Paola, San Pasquale Baylon, San Gennaro e . Pregevole \u00e8 la volta affrescata con le figure dei quattro evangelisti uniti dalla sigla \"JHS\" scolpita sulla chiave di volta. Attorno all'edificio sacro sono presenti le mangiatoie, i resti del frantoio del vino, il grande arco che introduceva nel campo dove si teneva la fiera, le rimesse per il ricovero dei cavalli e i ruderi della locanda sul cui prospetto una lastra di pietra recava incise le \"10P\" col significato: \"parole poco pensate portano pena perci\u00f2 prima pensare poi parlare\". L'attuale lastra riposizionata nel 1999 sostituisce l'originaria rubata.\nArchitetture militari.\nTorre Capece.\nEdificata probabilmente in epoca tardo medievale, la torre baronale Capece costituisce ci\u00f2 che rimane di un castello cinquecentesco eretto dalla nobile famiglia Capece. Presenta una pianta quadrata con due stanze e serviva come luogo di guardia e di avvistamento contro le incursioni saracene. Alta diciotto metri, possiede una base scarpata e un corpo superiore quadrangolare caratterizzato da caditoie, feritoie ed altri elementi che ne determinano il ruolo difensivo. Venti beccatelli per lato sorreggono la parte terminante della torre che ospita sette aperture per l'utilizzo dei cannoni. Ai piedi del torrione si distribuiscono i locali adibiti ad alloggi, depositi e scuderie. Il portale d'acceso \u00e8 sormontato dallo scudo araldico dei Capece raffigurante un leone rampante.\nAree naturali.\nVore di Barbarano.\nLe Vore di Barbarano sono due cavit\u00e0 carsiche situate appena fuori dal centro abitato in direzione ovest. Distano circa 300 metri l'una dall'altra e sono conosciute con il nome di \"Vora Grande\" e \"Vora Piccola\". Entrambe hanno una forma ellittica e misurano rispettivamente una profondit\u00e0 massima di 35 e 25 metri. Il termine \"vora\" scaturisce dalla versione dialettale del termine voragine.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP190 Torre Vado-Morciano di Leuca-Barbarano del Capo-Montesardo\", \"SP192 Ruggiano-Barbarano del Capo-Giuliano di Lecce\".\nFerrovie.\nIl centro \u00e8 servito da una stazione ferroviaria \"Morciano-Barbarano\" posta sulla linea Novoli-Gagliano del Capo delle Ferrovie del Sud Est.\nAeroporti.\nGli aeroporti civili pi\u00f9 vicini sono:"}
{"id": "1386273", "revid": "22356", "url": "https://it.wikipedia.org/wiki?curid=1386273", "title": "Tillodonta", "text": "I tillodonti (Tillodonta) sono un gruppo di mammiferi primitivi, vissuti tra il Paleocene e l'Eocene (60-45 milioni di anni fa) in Nordamerica, Europa e Asia.\n\"Roditori\" giganti.\nDalla corporatura simile a quella di un cinghiale, i tillodonti furono fra i primi mammiferi ad evolversi dopo la scomparsa dei dinosauri. Il loro habitat erano le foreste che in quel periodo ricoprivano gran parte dei continenti settentrionali, e il loro nutrimento doveva essere costituito principalmente da radici e tuberi. Il loro corpo, infatti, svilupp\u00f2 in pochi milioni di anni alcuni adattamenti per questa particolare dieta: le zampe erano munitie di artigli, e il secondo paio di incisivi divenne enormemente robusto e allungato. Il cranio, in questo modo, doveva assomigliare a quello di un gigantesco roditore. Le forme pi\u00f9 primitive, come \"Esthonyx\" del Paleocene superiore e dell'Eocene inferiore, non svilupparono del tutto queste caratteristiche, ma gli ultimi generi noti, come \"Tillodon\" e \"Trogosus\", aumentarono le dimensioni e affinarono gli adattamenti per dissotterrare tuberi.\nTillodonti e teniodonti.\nSebbene abbastanza simili a un altro gruppo di mammiferi della stessa epoca, i teniodonti, questi animali non condividono un'immediata origine comune: le caratteristiche dentarie notevolmente diverse implicano che tillodonti e teniodonti abbiano sviluppato gli stessi adattamenti per convergenza evolutiva. Gli scienziati, tuttavia, ritengono che questi due gruppi possano essere parenti alla lontana: sono infatti entrambi inclusi nel grande ordine dei cimolesti.\nOrigine ed evoluzione.\nLe origini dei tillodonti non sono note, ma si pensa che possano essersi originati da mammiferi estremamente primitivi apparsi nel Paleocene; \"Deltatherium\", in particolare, sembra essere un buon candidato, ma \u00e8 gi\u00e0 troppo specializzato per essere un antenato diretto. In ogni caso, le prime forme di tillodonti, come il cinese \"Lofochaius\" del Paleocene, sembrerebbero possedere le caratteristiche proprie alle forme pi\u00f9 avanzate del gruppo. Altri generi primitivi sono noti nell'Eocene in Europa (\"Franchaius\") e in Nordamerica (\"Esthonyx\"). Le forme pi\u00f9 evolute, come \"Trogosus\" e \"Tillodon\", sono note principalmente in Nordamerica. Verso l'Eocene superiore i tillodonti si estinsero senza lasciare discendenti, forse a causa della competizione venuta a crearsi con la comparsa di animali pi\u00f9 evoluti dalle abitudini simili, come le prime forme di artiodattili.\nOrdine (o sottordine) Tillodontia"}
{"id": "1386275", "revid": "22356", "url": "https://it.wikipedia.org/wiki?curid=1386275", "title": "Tillodonti", "text": ""}
{"id": "1386277", "revid": "1632387", "url": "https://it.wikipedia.org/wiki?curid=1386277", "title": "Shy (gruppo musicale)", "text": "Gli Shy (chiamati talvolta Shy England) sono un gruppo pop metal britannico formato nel 1983 a Birmingham.\nLa melodic metal band di Birmingham venne ben accolta grazie al loro debutto discografico. L'esordio avvenne nel 1983 quando parteciparono alla compilation \"Metal Warriors\" con il brano \"\"'Tonight\". Dopo aver continuato tour e cambiato etichette discografiche, gli Shy trovarono il maggior successo commerciale con il loro \"Excess All Areas\" del 1987 che venne lanciato dalla hit \"Break Down The Walls\".\nStoria.\nOriginariamente la band si form\u00f2 sotto il nome di Trojan, orientandosi maggiormente sulle scie dell'heavy metal tradizionale. La band era composta dal cantante Tony Mills, Steve Harris alla chitarra, il bassista originale Mark Badrick, il tastierista Paddy McKenna ed il batterista Alan Kelly. Tony Mills e compagni decisero in seguito di adottare il nome di Shy orientandosi su un heavy metal pi\u00f9 morbido e AOR. Il loro debutto commerciale avvenne nel 1983 quando parteciparono alla compilation \"Metal Warriors\" edita dalla Ebony con la traccia \"Tonight\".\nNello stesso anno il quintetto esord\u00ec con il primo album, \"Once Bitten...Twice...\", realizzato anche per la Ebony, venne prodotto da Darryl Johnston.\nCominciarono ad emergere delle critiche nei confronti di Mills, infatti egli venne paragonato al frontman dei Marillion per il suo dipingersi il volto. I 5 cominciarono ad ottenere un certo successo con il debut album, ma in questo periodo il bassista Mark Badrick venne sostituito dall'ex Trouble Roy Davis.\nAbbandonarono presto la Ebony Records per un pi\u00f9 vantaggioso contratto con la major label RCA. Ci\u00f2 permise alla band di partire per un tour britannico di supporto ai Magnum e Twelfth Night per la promozione del loro secondo album dal titolo di \"Brave the Storm\". Prodotto da Tony Platt (Foreigner, Uriah Heep, AC/DC), il disco vantava la partecipazione straordinaria dei membri degli Uriah Heep John Sinclair e Pete Goalby ai backing vocals. Altre importanti band supportate dagli Shy furono gli UFO ed i Twisted Sister.\nVa sottolineato che l'etichetta imped\u00ec che il singolo \"Hold On (To Your Love)\" venisse lanciato nelle classifiche.\nIl successivo \"Excess All Areas\", pubblicato nell'estate 1987, venne registrato in Olanda con il produttore Neil Kernon (Dokken, Queensr\u00ffche, Britny Fox). La traccia d'apertura \"Emergency\" venne composta da Duane Hitchings e Michael Bolton, ma era presente anche la reinterpretazione di Cliff Richard \"Devil Woman\". Il disco, considerato il pi\u00f9 apprezzato dalla critica, port\u00f2 la band a suonare al fianco di Meat Loaf, Gary Moore e i Bon Jovi. La hit estratta dal disco fu \"Break Down The Walls\" scritta in collaborazione con Don Dokken (noto frontman dei Dokken) che garant\u00ec al singolo una forte sponsorizzazione da parte delle radio.\nIl declino.\nDopo la loro apparizione al Reading Festival del 1987, la band venne scaricata dalla RCA in ottobre, per poi essere accolta dalla FM Revolver Records pubblicando l'EP \"Just Love Me\". Poco dopo suonarono al noto locale Edwards No. 8 di Birmingham e firmarono successivamente per la MCA Records. Con questa pubblicarono il disco \"Misspent Youth\" nel 1989, disco che venne registrato a Los Angeles con la produzione di Roy Thomas Baker (Queen, Ozzy Osbourne, Alice Cooper). Partirono subito per un tour di supporto accompagnati dagli Enuff Z'nuff, Badlands e Sleeze Beez. Tornati in Europa supportarono gli Hunter/Ronson. Sfortunatamente, dopo gli esiti disastrosi di \"Misspent Youth\" Mills nel 1990 decise di abbandonare la band per dedicarsi alla carriera solista con la stessa MCA, etichetta che sciolse il contratto con gli Shy. Tuttavia il debutto discografico di Mills rimase irrealizzato a causa del abbandono da parte della stessa MCA.\nDopo la dipartita dagli Shy, Mills form\u00f2 la heavy metal band Siam nel 1992 assieme a membri di altre band britanniche, tra cui il chitarrista dei Marshall Law Darren Horton.\nMills venne sostituito dall'ex cantante della AOR band After Hours John Francis.\nCon il nuovo frontman la band realizz\u00f2 il brano \"What Love Can Make You Do\". Sfortunatamente egli ebbe breve durata nella band, cos\u00ec gli Shy con Francis non realizzeranno alcuna registrazione ufficiale.\nAd immediata sostituzione subentr\u00f2 John Ward, cantante con alle spalle diverse partecipazioni in altre hair metal band d'oltre oceano; infatti fu voce dei London, Hurricane e Madam X, prima di raggiungere i britannici con cui incider\u00e0 il quinto album autofinanziato dal titolo di \"Welcome to the Madhouse\" nel 1994.\nQuesto non riusc\u00ec a riscuotere il meritato successo a causa dell'invasione dell'ondata grunge. L'heavy metal, l'hair metal, l'AOR furono considerati ormai generi sorpassati ed il disco, pubblicato nuovamente da Neil Kernon con Simon Hanhart, venne pubblicato esclusivamente per il mercato giapponese dalla Phonogram Records.Seguirono alcune tappe nei locali inglesi, ma dopo aver tentato di risollevare la popolarit\u00e0, il gruppo non riusc\u00ec nell'intento. Ward quindi opt\u00f2 per una nuova band dal nome di Psycho Ward, band che comprendeva alcuni membri della NWOBHM band Handsome Beasts.\nLa ripresa.\nNel frattempo Tony Mills, che con i Siam pubblic\u00f2 due dischi, abbandon\u00f2 la band dopo lo scioglimento nel 1996. Nello stesso anno la BMG/Victor ristampa il disco \"Brave the Storm\" in formato CD solo per il mercato giapponese con l'aggiunta di sei tracce bonus tra remix, versioni alternative ed i due brani in versione live \"Two Hearts\" e \"Behind Closed Doors\".\nMentre nel 1998 il debut album venne ristampato per la Neat Metal Records, la carriera degli Shy sembr\u00f2 risollevarsi. Raggiunti nuovamente da Mills, il quintetto torn\u00f2 in studio pubblicando \"Let The Hammer Fall\". Ma oltre al nuovo disco in studio venne realizzata anche la raccolta \"Regeneration\" contenente vecchie demo ed il live album \"Live In Europe\", con all'interno la performance del 1987 nel tour europeo con Gary Moore.\nWard dopo aver accantonato il progetto Handsome Beasts collabor\u00f2 con l'ex-chitarrista dei Guns N'Roses Slash per poi entrare negli Oliver/Dawson Saxon nel 2000.\nGli Shy annunciarono lo scioglimento del contratto con la Neat Metal Records per spostarsi sulla Z Records per un nuovo disco, preceduto dall'EP \"Breakaway\" (2001). Questo vedeva l'inclusione di due nuove tracce accompagnate da versioni acustiche di vecchi brani.\nLa band, dopo aver arruolato il novo membro, l'ex batterista degli Asia Bob Richards, si mise al lavoro per la composizione del nuovo disco. Il full-length, il quale titolo avrebbe dovuto essere \"Skydiving\", venne pubblicato nel 2002 col nome di \"Unfinished Business\".\nLa versione giapponese, pubblicata per l'etichetta Avalon Marquee, due tracce bonus, le versioni demo dei brani \"Skydiving\" e \"Breakaway\"\".\nNello stesso anno Mills vedr\u00e0 pubblicato il suo debutto solista \"Cruiser\", disco che rimase accantonato gi\u00e0 nel periodo della sua dipartita dal gruppo. Gli Shy tornarono finalmente ad esibirsi dal vivo dopo i primi anni di incertezza della riunione. La nuova formazione vedeva l'abbandono del tastierista ma l'inclusione del nuovo secondo chitarrista Ian Richardson. Nel luglio 2003 Roy Davies raggiunse la nuova band Jt's Bugie mentre l'ex-cantante John \"Wardi\" Ward, dopo aver abbandonato il progetto Oliver/Dawson Saxon fond\u00f2 gli Iron Horse.\nL'ultimo disco degli Shy fu \"Sunset and Vine\" (2005), dove le sonorit\u00e0 rimasero su un AOR pi\u00f9 \"Journey oriented\". Questo venne prodotto dall'ex Siam (ex band di Mills) Andy Faulkner e vedeva la partecipazione esterna dell'ex chitarrista dei Siam Ian Richardson. L'album ricevette degli elogi dal mondo del AOR, e dimostr\u00f2 che gli Shy erano ancora in ottima forma. Inoltre gli Shy parteciparono al Firefest II festival del 2005 nel Regno Unito assieme ad altri giganti dell'AOR e dell'hair metal come House of Lords, Harem Scarem, Danger Danger e Blue Tears.\nTempi recenti.\nParallelamente Mills intraprese altri progetti. Nel gennaio 2006 egli raggiunse la storica glam rock band dei Sweet nel ruolo di cantante e bassista. Tuttavia egli abbandon\u00f2 la band dopo qualche concerto. Nel giugno fond\u00f2 un nuovo progetto assieme al chitarrista svedese Linkan Andersson. Con questa band, dal nome di The Andersson Mills Project, Mills pubblicher\u00e0 il disco \"Crank It Up\".\nNel 2006 Mills fronteggi\u00f2 la progressive rock band di Los Angeles China Blue. Pochi mesi dopo, nell'estate 2006, cominciarono a circolare le voci sul fatto che Mills sarebbe potuto essere il sostituto di Tony Harnell nella band TNT. Casualmente, gli Shy avevano suonato di supporto all'ultimo concerto dei TNT con Tony Harnell al \"Polar Festival\" di Storsteinnes, Norvegia il 30 giugno. Mills annunci\u00f2 la sua dipartita dagli Shy verso met\u00e0 luglio per raggiungere i TNT. Gli Shy contattarono l'ex Sweet e Praying Mantis Tony O'Hora come sostituzione, ma questa unione ebbe breve durata. Infine nel 2007 gli Shy annunciarono finalmente il nuovo cantante, Lee Small, ex singer dei Survellance.\nDopo la pubblicazione di un nuovo disco, il primo con Lee Small alla voce, a titolo omonimo \"Shy\" (2011), il 29 ottobre 2011 muore il chitarrista Steve Harris, ucciso da un cancro al cervello contro cui combatteva dal 2009."}
{"id": "1386278", "revid": "124123", "url": "https://it.wikipedia.org/wiki?curid=1386278", "title": "Giuseppe Ermentini", "text": "Lavor\u00f2 agli scavi condotti presso la Pieve di Palazzo Pignano; membro del Rotary Club Crema, ide\u00f2 in tale veste l'allestimento della \"casa cremasca\" (inaugurata nel 1969) presso il Museo Civico di Crema, un insieme di locali che riproducono la tipica casa contadina.\nEra anche valente collezionista di cartoline d'epoca ed esperto filatelico e contribu\u00ec alla pubblicazione di alcuni cataloghi."}
{"id": "1386279", "revid": "188323", "url": "https://it.wikipedia.org/wiki?curid=1386279", "title": "Yamaha YBR 250", "text": ""}
{"id": "1386281", "revid": "188323", "url": "https://it.wikipedia.org/wiki?curid=1386281", "title": "Yamaha YBR 125", "text": ""}
{"id": "1386293", "revid": "86599", "url": "https://it.wikipedia.org/wiki?curid=1386293", "title": "Home run", "text": ""}
{"id": "1386294", "revid": "765341", "url": "https://it.wikipedia.org/wiki?curid=1386294", "title": "Potamogetonales", "text": "Potamogetonales \u00e8 un ordine di angiosperme monocotiledoni.\nTassonomia.\nSecondo la classificazione Thorne, l'ordine comprende 9 famiglie, suddivise in due sottordini:\nLa classificazione Cronquist esclude l'esistenza del taxon ed inserisce le famiglie nell'ordine Najadales, mentre la classificazione APG considera i due ordini sopra citati sinonimi di Alismatales."}
{"id": "1386298", "revid": "131011", "url": "https://it.wikipedia.org/wiki?curid=1386298", "title": "Vento in faccia (DVD)", "text": ""}
{"id": "1386299", "revid": "1817847", "url": "https://it.wikipedia.org/wiki?curid=1386299", "title": "Torre di Calamosca", "text": "La torre di Calamosca \u00e8 un edificio storico di Cagliari, situato sul colle Sant'Elia, in zona San Bartolomeo. La mole della torre, con l'adiacente faro, domina la spiaggetta di Calamosca, da cui prende il nome. Attualmente il complesso \u00e8 di propriet\u00e0 della Marina militare.\nL'impianto originario della torre, di forma cilindrica, risale al 1638, come riportato nella lapide murata all'esterno e recante lo stemma del re di Spagna. La sua costruzione rientrava nel progetto difensivo degli spagnoli in Sardegna, in seguito al quale si ebbe nell'Isola la costruzione di diverse torri costiere. La torre di Calamosca era detta \"torre de armas\", per i potenti cannoni che ospitava, o anche \"torre dei segnali\", per via delle segnalazioni che da essa si inviavano allo scopo di comunicare al Castello di Cagliari eventuali passaggi di navi. Ebbe un ruolo rilevante nel respingere l'attacco della flotta francese nel 1793. Alla met\u00e0 del XIX secolo la torre originaria venne innalzata con l'aggiunta del corpo cilindrico superiore e venne eretto il vicino faro."}
{"id": "1386300", "revid": "2068842", "url": "https://it.wikipedia.org/wiki?curid=1386300", "title": "Algoritmo di Bellman-Ford", "text": "L'algoritmo di Bellman-Ford calcola i cammini minimi di un'unica sorgente su un grafo diretto pesato (dove alcuni pesi degli archi possono essere negativi). L'algoritmo di Dijkstra risolve lo stesso problema in un tempo computazionalmente inferiore, ma richiede che i pesi degli archi siano non-negativi. Per questo, Bellman-Ford \u00e8 usato di solito quando sul grafo sono presenti pesi degli archi negativi.\nSecondo Robert Sedgewick \u00abi pesi negativi non sono solamente una curiosit\u00e0 matematica; [\u2026] si presentano in modo naturale quando riduciamo altri problemi a quelli di cammini minimi\u00bb e forniscono un esempio specifico di una riduzione dal problema NP-completo del cammino hamiltoniano. Se un grafo contiene un ciclo di peso totale negativo allora sono ottenibili pesi arbitrariamente piccoli e quindi non c'\u00e8 soluzione; Bellman-Ford individua questo caso.\nDescrizione.\nL'algoritmo di Bellman-Ford \u00e8 nella sua struttura base molto simile a quello di Dijkstra, ma invece di selezionare il nodo di peso minimo, tra quelli non ancora processati, con tecnica \"greedy\", semplicemente processa tutti gli archi e lo fa formula_1 volte, dove formula_2 \u00e8 il numero di vertici nel grafo. Le ripetizioni permettono alle distanze minime di propagarsi accuratamente attraverso il grafo, poich\u00e9, in assenza di cicli negativi il cammino minimo pu\u00f2 solo visitare ciascun nodo al pi\u00f9 una volta. Diversamente da quello con tecnica \"greedy\", il quale dipende da certe assunzioni strutturali derivate dai pesi positivi, questo semplice approccio si applica al caso pi\u00f9 generale.\nL'algoritmo di Bellman-Ford ha una complessit\u00e0 temporale formula_3, dove formula_2 ed formula_5 sono rispettivamente il numero di vertici e di archi del grafo.\n procedure BellmanFord(list vertici, list archi, vertice source)\n // Questa implementazione prende in ingresso un grafo, rappresentato come\n // liste di vertici ed archi, e modifica i vertici in modo tale che i loro\n // attributi distanza e predecessore memorizzino i cammini minimi.\n // Passo 1: Inizializza il grafo\n for each vertice v in vertici:\n if v is source then v.distance := 0 //la funzione distance ritorna la distanza dal nodo iniziale s\n else v.distance := infinity\n v.predecessor := null\n // Passo 2: Processa gli archi ripetutamente\n for i from 1 to size(vertici)-1: \n for each arco uv in archi:\n u := uv.source\n v := uv.destination // uv \u00e8 l'arco da u a v\n if v.distance &gt; u.distance + uv.weight:\n v.distance := u.distance + uv.weight\n v.predecessor := u\n // Passo 3: controlla la presenza di cicli negativi\n for each arco uv in archi:\n u := uv.source\n v := uv.destination\n if v.distance &gt; u.distance + uv.weight:\n error \"Il grafo contiene un ciclo di peso negativo\"\nApplicazione negli algoritmi di instradamento.\nUna variante dell'algoritmo di Bellman-Ford \u00e8 usata nei protocolli di routing distance vector, ad esempio il RIP (Routing Information Protocol), un algoritmo distribuito che coinvolge un numero di nodi (routers) all'interno di un sistema autonomo (AS).\nFunzionamento.\nSi parte dal dare al nodo sorgente valore 0 e valore infinito a tutti gli altri.\nL'idea \u00e8 quella di partire dal nodo sorgente e cominciare a guardare i nodi adiacenti, cio\u00e8 che distano un passo solo. Si assegna loro il valore del costo per raggiungerli (determinato dal costo dell'arco + il valore del nodo da cui si \u00e8 partiti, che in questo caso \u00e8 0 visto che stiamo partendo dalla sorgente). A questo punto per ciascuno dei nodi raggiunti si procede allo stesso modo: si vedono i nodi che gli distano uno e si assegna loro il valore dell'arco percorso per raggiungerli pi\u00f9 quello gi\u00e0 assegnato al nodo da cui si \u00e8 partiti (assegno loro il nuovo valore solo se \u00e8 pi\u00f9 piccolo di quello che gi\u00e0 avevano: la prima volta che li raggiungi \u00e8 certamente pi\u00f9 piccolo in quanto abbiamo detto che inizialmente diamo a tutti i nodi valore infinito). Ad ogni passaggio i nodi raggiunti lo step precedente (considera nodi raggiunti solo quelli a cui hai aggiornato il valore) diventano punto di partenza per raggiungere i nodi adiacenti, il cui valore diventa (se \u00e8 minore di quello che gi\u00e0 possiedono) quello dell'arco percorso per raggiungerli + il valore del nodo da cui li si \u00e8 raggiunti (e in tal caso diventano a loro volta nuovi punti di partenza). Se il grafo ha N nodi \u00e8 certo che dopo N-1 giri tutti i nodi hanno a loro assegnato il costo minimo per essere raggiunti dal nodo sorgente. Ovviamente ad ogni giro quando aggiorni il valore di un nodo devi salvarti il percorso associato per raggiungerlo dalla sorgente, cos\u00ec quando avrai finito le iterazioni oltre ad avere tutti i costi minimi avrai anche i percorsi associati cio\u00e8 i percorsi a costo minimo per raggiungere ogni nodo del grafo dal nodo sorgente."}
{"id": "1386308", "revid": "731511", "url": "https://it.wikipedia.org/wiki?curid=1386308", "title": "Guanto d'oro", "text": "Il Guanto d'oro (in inglese Gold Glove Award) \u00e8 un premio assegnato ai migliori giocatori di baseball distinti per la loro capacit\u00e0 difensiva. Ogni anno, sono distribuiti 18 guanti d'oro, uno per ogni ruolo (nove in tutto) sia per la National League che per l'American League.\nRuoli.\nPer ognuno dei seguenti ruoli \u00e8 offerto un guanto d'oro ogni anno."}
{"id": "1386309", "revid": "767487", "url": "https://it.wikipedia.org/wiki?curid=1386309", "title": "Un'altra vita un altro amore", "text": "Un'altra vita un altro amore \u00e8 un album di Christian pubblicato dalla PolyGram nel 1982.\nIl produttore \u00e8 Aldo Tirone, mentre il tecnico del suono \u00e8 Gianni Prudente."}
{"id": "1386310", "revid": "1632387", "url": "https://it.wikipedia.org/wiki?curid=1386310", "title": "Land of the Free (album)", "text": "Land of the Free \u00e8 il quarto album registrato in studio della band tedesca dei Gamma Ray, e vede il ritorno alla voce principale di Kai Hansen; fino a quel momento infatti il leader fondatore si era limitato alla chitarra solista ed ai cori, per dei problemi alle corde vocali che negli anni lo avevano tormentato.\nLa formazione del gruppo cambia ancora una volta rispetto a quella del disco precedente: il cantante Ralf Sheepers fu appunto sostituito da Hansen; inoltre il bassista Jan Rubach e il batterista Thomas Nack abbandonarono il gruppo durante la parte finale del tour di supporto all'album."}
{"id": "1386311", "revid": "1086846", "url": "https://it.wikipedia.org/wiki?curid=1386311", "title": "Atalanta Bergamasca Calcio 1971-1972", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1971-1972.\nStagione.\nIl campionato si svolge nel migliore dei modi per i neroazzurri che, spinti dall'entusiasmo dei giovani e dei tifosi, riescono a centrare la salvezza con ben tre giornate d'anticipo. \nIn Coppa Italia il cammino dell'Atalanta si interrompe al primo turno a gironi, nel gruppo 6 vinto dalla . \nMiglior marcatore stagionale atalantino \u00e8 stato Sergio Magistrelli autore di 13 reti, di cui 7 in campionato, 1 in Coppa Italia e 5 nel torneo Anglo-Italiano. \nNella Coppa Anglo-Italiana, ai neroazzurri non sono sufficienti due vittorie e un pareggio. La sconfitta patita contro il Leicester le impedisce di essere la migliore squadra italiana. Grazie ad una sola rete fatta in pi\u00f9 la accede alla finale.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1386318", "revid": "1776051", "url": "https://it.wikipedia.org/wiki?curid=1386318", "title": "Bl\u00e2nde\u0219ti", "text": "Bl\u00e2nde\u0219ti \u00e8 un comune della Romania di 2.412 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 3 villaggi: Bl\u00e2nde\u0219ti, Cerchejeni, \u0218old\u0103ne\u0219ti.\nBl\u00e2nde\u0219ti \u00e8 divenuto comune autonomo nel 2004, staccandosi dal comune di Suli\u021ba."}
{"id": "1386319", "revid": "287204", "url": "https://it.wikipedia.org/wiki?curid=1386319", "title": "Blandesti", "text": ""}
{"id": "1386320", "revid": "697352", "url": "https://it.wikipedia.org/wiki?curid=1386320", "title": "Alex", "text": ""}
{"id": "1386323", "revid": "1632387", "url": "https://it.wikipedia.org/wiki?curid=1386323", "title": "Chapter VI", "text": "Chapter VI \u00e8 il quinto album della band svedese doom metal Candlemass, pubblicato il 25 maggio 1992 dalla Music For Nations."}
{"id": "1386333", "revid": "125719351", "url": "https://it.wikipedia.org/wiki?curid=1386333", "title": "Monte Mars", "text": "Il mont Mars \u00e8 la vetta pi\u00f9 alta delle Alpi Biellesi (2.600\u00a0m s.l.m.). Il versante valdostano dal 1993 \u00e8 incluso nella Riserva naturale Mont Mars (comune di Fontainemore).\nDescrizione.\nSi trova lungo lo spartiacque tra la Valle del Lys (AO) e la Valle dell'Elvo (BI). Il versante biellese appartiene a una isola amministrativa montana del comune di Pollone, quello valdostano ricade invece in comune di Fontainemore.\nAccesso alla vetta.\n\u00c8 possibile salire sulla vetta per il versante sud partendo dal Santuario di Oropa; la difficolt\u00e0 del percorso \u00e8 stimata come \"EE\"; in alternativa si pu\u00f2 salire per il versante nord partendo dalla Valle del Lys.\nUna classicissima via di arrampicata percorre la cresta Sud-Sud-Ovest della montagna, nota come \"Cr\u00eate de Carisey\". Le difficolt\u00e0 di questa via sono di II e III grado con un singolo passaggio stimato di grado III+/IV-.\nDalla vetta si gode un ottimo panorama sulla pianura padana e sul massiccio del Monte Rosa."}
{"id": "1386338", "revid": "133248", "url": "https://it.wikipedia.org/wiki?curid=1386338", "title": "Br\u0103e\u0219ti", "text": ""}
{"id": "1386339", "revid": "287204", "url": "https://it.wikipedia.org/wiki?curid=1386339", "title": "Braesti", "text": ""}
{"id": "1386340", "revid": "1632387", "url": "https://it.wikipedia.org/wiki?curid=1386340", "title": "Dactylis Glomerata (album)", "text": "Dactylis glomerata \u00e8 il sesto album della band doom metal Candlemass, pubblicato il 17 febbraio 1998. L'album \u00e8 stato rimasterizzato e riedito nel 2008 con l'aggiunta di un bonus disk contenente l'album \"Abstrakt Algebra II\"; realizzato dagli Abstrakt Algebra e fino ad allora inedito.. L'album realizzato dal \"side project\" di Leif Edling \u00e8 rimasto inedito per pi\u00f9 di un decennio a causa delle sonorit\u00e0 profondamente peculiari, che, a dire dei discografici, lo rendevano impubblicabile.\nTracce.\nIn 2 canzoni \u00e8 presente Ian Haugland, allora ex batterista degli Europe.\nAbstrakt Algebra II.\n\"Bonus disk\" presente solo nella versione rimasterizzata del 2008"}
{"id": "1386341", "revid": "399", "url": "https://it.wikipedia.org/wiki?curid=1386341", "title": "Forti", "text": ""}
{"id": "1386345", "revid": "436907", "url": "https://it.wikipedia.org/wiki?curid=1386345", "title": "Discografia dei Diamond Head", "text": "La discografia dei Diamond Head, gruppo musicale heavy metal britannico \u00e8 costituita da sette album in studio, quattro dal vivo, tre EP e nove singoli, pubblicati tra il 1980 e il 2016."}
{"id": "1386348", "revid": "47767", "url": "https://it.wikipedia.org/wiki?curid=1386348", "title": "Julia Dobrovolskaja", "text": ""}
{"id": "1386350", "revid": "2042012", "url": "https://it.wikipedia.org/wiki?curid=1386350", "title": "Br\u0103e\u0219ti (Boto\u0219ani)", "text": "Br\u0103e\u0219ti \u00e8 un comune della Romania di 2.144 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 4 villaggi: Br\u0103e\u0219ti, Poiana, Popeni, V\u00e2lcelele."}
{"id": "1386355", "revid": "135224", "url": "https://it.wikipedia.org/wiki?curid=1386355", "title": "Legami idrogeno", "text": ""}
{"id": "1386358", "revid": "1632387", "url": "https://it.wikipedia.org/wiki?curid=1386358", "title": "The Supreme Force of Eternity", "text": "The Supreme Force of Eternity \u00e8 l'album di debutto dei Runemagick, pubblicato nel 1998."}
{"id": "1386365", "revid": "2042012", "url": "https://it.wikipedia.org/wiki?curid=1386365", "title": "Brosc\u0103u\u021bi", "text": "Brosc\u0103u\u021bi \u00e8 un comune della Romania di 3.476 abitanti, ubicato nel distretto di Boto\u0219ani, nella regione storica della Moldavia.\nIl comune \u00e8 formato dall'unione di 2 villaggi: Brosc\u0103u\u021bi e Slobozia."}
{"id": "1386366", "revid": "300067", "url": "https://it.wikipedia.org/wiki?curid=1386366", "title": "Vincitori del guanto d'oro della National League", "text": "Ogni anno sono distribuiti 9 guanti d'oro per la National League e 9 per l'American League"}
{"id": "1386376", "revid": "1632387", "url": "https://it.wikipedia.org/wiki?curid=1386376", "title": "Enter the Realm of Death", "text": "Enter the Realm of Death \u00e8 il secondo album dei Runemagick, pubblicato nel 1998 per conto della Century Media."}
{"id": "1386377", "revid": "6340", "url": "https://it.wikipedia.org/wiki?curid=1386377", "title": "Lupanari", "text": ""}
{"id": "1386378", "revid": "287204", "url": "https://it.wikipedia.org/wiki?curid=1386378", "title": "Russians and Americans", "text": "Russians and Americans \u00e8 un disco di Al Stewart pubblicato nel 1984\nDisco.\n\u00c8 il disco pi\u00f9 politico di Al Stewart. Canzoni come \"Russians and Americans\", \"Rumors of War\" e \"The Candidate\" sono di evidente argomento socio-politico.\nNel retro di copertina una significativa foto in bianco e nero ritrae Al Stewart insieme a oggetti che, evidentemente, per l'artista scozzese hanno un particolare valore simbolico: un quaderno dove sta scrivendo testi, una bottiglia di vino \"Montrachet\" (Stewart \u00e8 un collezionista di vini), libri di storia, l'edizione americana del suo LP \"Past, Present and Future\" e un maxi hamburger (uno dei simboli degli USA). Dietro di lui i musicisti che lo accompagnano nel disco.\nEsistono varie edizioni CD con \"bonus tracks\".\nTracce.\nTutte le canzoni scritte da Al Stewart salvo dove diversamente indicato.\nNOTA: la lista riportata \u00e8 relativa all'edizione inglese. Nell'edizione americana le tracce \"1\" e \"3\" sono state sostituite con \"The One That Got Away\" (Al Stewart &amp; Peter White) e \"Night Meeting\" (Al Stewart)"}
{"id": "1386379", "revid": "122960017", "url": "https://it.wikipedia.org/wiki?curid=1386379", "title": "Pelagia noctiluca", "text": "La medusa luminosa (Pelagia noctiluca), \u00e8 una medusa della famiglia Pelagiidae.\nDistribuzione e habitat.\n\u00c8 comune nel Mar Mediterraneo e nell'Oceano Atlantico orientale fino al Mare del Nord; \u00e8 stata citata nelle cronache (nel 1992, 2003 e 2005) per la sua abbondanza nei nostri mari in alcuni periodi e per le dolorose irritazioni che provoca se sfiorata.\n\u00c8 una specie pelagica, ma nel periodo autunnale e primaverile si avvicina alla costa.\nDescrizione.\nOmbrello marrone-rosato o rosa-violetta di circa 10 centimetri di diametro, traslucido, composto da 16 lobi da cui partono 8 lunghi tentacoli retrattili, molto urticanti e semi-trasparenti, che partono dai bordi e si possono estendere fino a 2 metri. Le braccia orali, dello stesso colore dell'ombrello, sono lunghe fino a circa 30 centimetri.\nL'epiteto specifico \"noctiluca\" deriva dall'iridescenza, di colore verde, di cui \u00e8 dotata.\nBiologia.\nAlimentazione.\nSi nutre di plancton e di piccoli pesci che cattura tramite i tentacoli dotati di urticanti nematocisti.\nRiproduzione.\nLa \"P. noctiluca\" \u00e8 una delle meduse che non attraversano lo stadio polipoide durante la maturazione. Gli adulti sono a sessi separati: la femmina depone le uova nel mare, che vengono fecondate dagli spermatozoi dei maschi. Dallo zigote nasce la \"planula\", una larva dotata di ciglia per il movimento e che si disperde a livello planctonico. Non attraversa per\u00f2 lo stadio di \"scifistoma\", ancorandosi al terreno, ma si divide direttamente in \"efira\", una giovane medusa che poi crescer\u00e0 a formare la medusa adulta."}
{"id": "1386383", "revid": "80339", "url": "https://it.wikipedia.org/wiki?curid=1386383", "title": "Clima della Russia", "text": "Il territorio russo vede una gran variet\u00e0 climatica. Complessivamente, vista la prevalente posizione settentrionale del suo territorio, predominano i climi freddi e temperato-freddi; quasi ovunque il clima \u00e8 soggetto a forte continentalit\u00e0, con differenza stagionali molto marcate, che diventano addirittura esasperate nella Siberia orientale.\nIn linea generale, insediamenti umani regolari sono strettamente associati alla possibilit\u00e0 di un altrettanto regolare sfruttamento agricolo del territorio; ci\u00f2 considerato, si capisce perch\u00e9 il fattore clima, in Russia, divenga spesso un fattore limitante all'insediamento umano. Famosa \u00e8 anche l'espressione \"inverno russo\" in ambito militare.\nSu buona parte del territorio, i periodi di gelo sono cos\u00ec intensi e prolungati da limitare la \"stagione di crescita\", cio\u00e8 il periodo libero dal rischio di gelate, ai soli tre mesi estivi; poca importanza, in queste situazioni, assumono i valori di temperatura media di luglio, che possono anche essere discretamente elevati. Situazioni del genere si osservano (escludendo ovviamente le regioni di montagna, peraltro marginali nel panorama russo) su tutta la parte europea a nord del 60\u00ba parallelo e a latitudini variabili fra i 53\u00b0 e i 57\u00b0N nella parte siberiana che, non casualmente, segnano delle linee di confine fra terre pi\u00f9 densamente popolate e terre \"selvagge\".\nLineamenti climatici generali.\nIl clima russo \u00e8 ovunque contraddistinto da forti alternanze stagionali.\nD'inverno, all'incirca a partire da ottobre in Siberia e un mese pi\u00f9 tardi in Russia europea, comincia a \"montare\" l'anticiclone russo-siberiano, un'area di alta pressione termica che si estende su tutta la parte interna del continente asiatico, influenzando per\u00f2 anche il tempo e il clima dell'Europa e del litorale pacifico asiatico (entra anche nel meccanismo monsonico invernale che regola il clima nel subcontinente indiano); questo anticiclone raggiunge il suo massimo nei mesi di dicembre, gennaio e febbraio, quando pressoch\u00e9 tutta la Russia \u00e8 nel gelo. Proprio in Siberia, nella cittadina di \"Agata\", il 31 dicembre 1968, fu raggiunto il valore, ridotto al livello del mare, di 1.083,8 mbar; questo valore ha costituito a lungo il record mondiale pressorio, quando, il 18 dicembre 2001, uno sconosciuto villaggio mongolo di nome \"Tosontsengel\" \u00e8 salito a 1.085,6.\nVerso il mese di marzo, quando l'aria comincia a scaldarsi sotto i raggi di un Sole ogni giorno pi\u00f9 alto nel cielo, tutta questa \"cupola\" altopressoria incomincia a disgregarsi, lasciando spazio ad aree di bassa pressione relativa che causano la maggiore piovosit\u00e0 estiva, caratteristica questa che si pu\u00f2 estendere a tutta la Russia. A partire da aprile (marzo nelle zone pi\u00f9 meridionali europee, maggio nelle zone pi\u00f9 fredde del nord e dell'est e giugno nell'artico) comincia il disgelo, che trasforma la Russia e la Siberia in un pantano.\nLa continentalit\u00e0 del clima fa anche s\u00ec che, generalmente, le precipitazioni non siano abbondanti e presentino dei massimi relativi in estate; fanno eccezione solo le facciate costiere pacifiche, dove si possono avere quantitativi anche abbondanti.\nAi fini climatici l'immenso territorio russo pu\u00f2 dividersi in diverse regioni:\nL'Artico russo.\nNonostante la fascia costiera artica russa si estenda per 170\u00b0 di longitudine, il clima predominante \u00e8 grosso modo simile: inverni lunghissimi e gelidi lasciano il passo, nei mesi di luglio e agosto, a brevi estati fredde durante le quali il ghiaccio si scioglie, insieme con il primo metro di terreno, provocando inondazioni generalizzate che trasformano la sterminata tundra in un immenso pantano. I mari che bagnano le coste artiche russe sono spesso interessati dal ghiaccio anche in estate, almeno nelle zone che giungono pi\u00f9 a nord. Le precipitazioni sono ovunque scarse.\nL'estremit\u00e0 occidentale (la penisola di Kola) non \u00e8 solitamente ricompresa nella zona artica, dato che \u00e8 interessata dalle ultime propaggini della Corrente del Golfo che le regalano estati pi\u00f9 tiepide che consentono la crescita della foresta di conifere (si ricorda che uno dei criteri per identificare l'inizio delle zone artiche fa riferimento alla \"linea degli alberi\").\nUn fenomeno comune a tutta la zona artica russa \u00e8 che la presenza del mare impedisce alle temperature invernali di scendere oltre un certo limite, cos\u00ec che gli inverni hanno temperature medie identiche di quelle registrate nelle zone continentali situate anche 2.000\u00a0km pi\u00f9 a meridione.\nAnalogamente a quanto succede pi\u00f9 a sud, man mano che si procede verso est aumenta la continentalit\u00e0 e diminuiscono le precipitazioni; la zona artica occidentale ha quindi inverni meno freddi della sua controparte orientale. Il capo \"Kanin Nos\" (68,7\u00b0N, 43,3\u00b0E) registra medie di -10\u00a0\u00b0C in febbraio che salgono a 8-9\u00a0\u00b0C in luglio e agosto; le precipitazioni annue raggiungono anche i 350-400 mm, avvicinandosi cos\u00ec ai valori tipici delle zone temperato-fredde; spostandosi pi\u00f9 verso oriente, il villaggio minerario di \"Malye Karmakuly\", nell'isola di Novaja Zemlja (72,4\u00b0N, 52,4\u00b0E), fa segnare -14\u00a0\u00b0C in febbraio, 7\u00a0\u00b0C in luglio con precipitazioni intorno ai 270\u00a0mm annui.\nIn corrispondenza della Siberia centrale (quindi tra gli 80\u00b0E e i 110\u00b0E) la costa si alza di latitudine: Dikson, alla foce dello Enisej (73,5\u00b0N, 80,4\u00b0E), ha medie invernali di -25\u00a0\u00b0C ed estive (agosto) di 5\u00a0\u00b0C. Il gruppo di isole della Severnaja Zemlja raggiunge e supera gli 80\u00b0N, latitudine alla quale mediamente anche i mesi pi\u00f9 caldi restano sotto lo zero.\nLa costa del Mare della Siberia Orientale \u00e8 la pi\u00f9 fredda della pur fredda zona artica: l'isola Kotel'nyj, a 75\u00b0N 140\u00b0E, segna -30\u00a0\u00b0C in gennaio e febbraio e 2\u00a0\u00b0C in luglio, con 130\u2013150\u00a0mm annui di pioggia e neve; Tiksi, alle foci della Lena (72\u00b0N), oscilla da -31\u00a0\u00b0C a 7\u00a0\u00b0C, precipitazioni annue 240\u00a0mm.\nLa fascia artica dell'estremo oriente russo vede un certo mitigamento delle condizioni climatiche, risentendo della maggiore \"oceanicit\u00e0\" data dalla presenza, a sud, dell'oceano Pacifico: U\u0117len, poco sotto il Circolo Polare Artico alla latitudine di 170\u00b0W, va da -22\u00a0\u00b0C in febbraio a 6\u00a0\u00b0C in luglio, venendo innaffiata ogni anno da 300\u2013350\u00a0mm di pioggia e neve all'anno.\nLa Russia europea settentrionale.\nQuesta zona climatica coincide grosso modo con l'estensione, nella parte europea, della zona della foresta di conifere: quindi, all'incirca a nord del parallelo 55\u00b0N. In generale il clima \u00e8 pi\u00f9 continentale che in Europa, anche se non si raggiungono gli estremi rilevati pi\u00f9 a oriente: la continentalit\u00e0, quindi le escursioni termiche annue, aumenta regolarmente da ovest a est.\nL'influenza dell'oceano Atlantico si pu\u00f2 ancora avvertire nelle zone pi\u00f9 occidentali, dove gli inverni non sono freddissimi e le precipitazioni sono un po' pi\u00f9 abbondanti che nel resto della Russia; Pskov, sui 58\u00b0N sulle rive del Lago dei Ciudi, registra -7\u00a0\u00b0C in gennaio e 17\u00a0\u00b0C in luglio, con 600\u00a0mm annui di precipitazione con massimo estivo. Seguendo una regola pressoch\u00e9 generale del territorio russo, procedendo verso oriente aumentano le differenze stagionali: Mosca, sul parallelo 56\u00b0N oscilla, tra gli stessi mesi, da -9\u00a0\u00b0C a 18\u00a0\u00b0C; Kazan', a 56\u00b0N, 49\u00b0E vede le temperature medie di gennaio scendere a -13\u00a0\u00b0C e quelle di luglio salire a 20\u00a0\u00b0C; le piogge restano sui 500\u2013600\u00a0mm annui.\nLe zone pi\u00f9 settentrionali del territorio europeo russo, escludendo l'artico, sono ovviamente pi\u00f9 fredde: Murmansk, nella penisola di Kola in una zona geograficamente artica (lat. 69\u00b0N) va da -11\u00a0\u00b0C in gennaio e febbraio fino ai 13\u00a0\u00b0C di luglio, con 400\u00a0mm di precipitazioni annue con massimo estivo; \"Ust' Cilma\", a breve distanza dal Circolo Polare, va da -17\u00a0\u00b0C a 14\u00a0\u00b0C, con sette mesi l'anno con medie sotto lo zero.\nLa Russia europea meridionale.\nI lineamenti climatici globali sono all'incirca gli stessi della Russia europea settentrionale, con temperature che aumentano a causa della minore latitudine; il clima \u00e8 sempre piuttosto continentale e le piogge abbastanza scarse.\nSopra i 50\u00b0N le estati sono solo moderatamente calde, con occasionali ondate di calore estive che hanno per\u00f2 generalmente breve durata e vengono spezzate di frequente da passaggi di aria pi\u00f9 fresca settentrionale: Kursk, a 52\u00b0N nel Rialto Centrale Russo, va da -8\u00a0\u00b0C a 19\u00a0\u00b0C; Saratov, sul Volga, va da -11\u00a0\u00b0C a 22\u00a0\u00b0C (posizione pi\u00f9 orientale, pi\u00f9 continentale); Orenburg, sull'Ural, va da -15\u00a0\u00b0C a 22\u00a0\u00b0C. Le precipitazioni in queste tre ultime citt\u00e0 sono rispettivamente di 615, 420, 360\u00a0mm in un anno medio.\nLa pianura ciscaucasica ha condizioni di clima pi\u00f9 temperato, con condizioni che la avvicinano all'Europa orientale: il clima resta piuttosto secco, ma le medie termiche si alzano: Krasnodar, sui 45\u00b0N, va da -1\u00a0\u00b0C in gennaio a 23\u00a0\u00b0C in luglio e agosto, con solo due mesi con media sotto zero; Makha\u010dkala, nel Dagestan, sul Mar Caspio, va da 0\u00a0\u00b0C a 25\u00a0\u00b0C, con clima subarido che preannuncia il deserto che copre l'altra sponda (prec. annue 400\u00a0mm). La costa del mar Nero gode di temperature di assoluta rilevanza, nel panorama russo: So\u010di, come gi\u00e0 esposto poco sopra, grazie al riparo offerto a nord dalle montagne registra medie di 6\u00a0\u00b0C in gennaio-febbraio e 23\u00a0\u00b0C in luglio-agosto, con pi\u00f9 di 1.600\u00a0mm di pioggia ben distribuiti nel corso dell'anno. Questa mancanza di stagione secca estiva, caratteristica di tutta la regione pontica, deriva dai frequenti disturbi, in estate, di aria fresca scesa dalle pianure pi\u00f9 settentrionali.\nLa Siberia occidentale.\nQuesta regione climatica corrisponde all'incirca al grande \"Bassopiano Siberiano Occidentale\", delimitato a sud dai monti dell'Altaj e dalle alture del Kazakistan; qui iniziano i veri rigori invernali \"siberiani\", quelli dominati dal \"cuore\" dell'anticiclone siberiano, seguiti da brevi estati tiepide o moderatamente calde che fanno segnare scarti termici medi anche di 40\u00a0\u00b0C fra le stagioni estreme. Nel sud di questa regione climatica le estati possono essere anche abbastanza calde, tanto da generare condizioni di subaridit\u00e0 (derivante da evapotraspirazione elevata) che impediscono la crescita della \"taiga\" a favore della steppa.\nOmsk, sul fiume Irty\u0161 sul 55\u00ba parallelo N (all'estremit\u00e0 meridionale del bassopiano), va da -19\u00a0\u00b0C in gennaio a 19\u00a0\u00b0C in luglio, con media annua pochissimo sopra gli 0\u00a0\u00b0C e precipitazioni annue di 330\u00a0mm medi; la citt\u00e0 petrolifera di Surgut, sul parallelo 61\u00b0, oscilla invece da -22\u00a0\u00b0C a 17\u00a0\u00b0C, prec. annue 480\u00a0mm e temperature medie annue sotto zero (-3\u00a0\u00b0C). L'estrema continentalit\u00e0 fa s\u00ec che le temperature estive salgano discretamente anche nelle zone oltre il Circolo Polare: la cittadina di Dudinka, nel basso Enisej, dominata dall'inverno per otto mesi l'anno vede tuttavia le temperature di luglio salire fino a 13\u00a0\u00b0C, in maniera tale da consentire lo sviluppo di una rachitica foresta di conifere.\nLa Siberia centrale e orientale.\nPi\u00f9 a oriente, nell'altopiano della Siberia Centrale, le maggiori escursioni termiche annue annunciano la Siberia orientale; qui si sente anche l'effetto della maggior altitudine, esemplificata dall'andamento termico che si registra nel villaggio di \"Tura\", sulla Tunguska Inferiore a 64\u00b0N: gennaio -36\u00a0\u00b0C, luglio 16\u00a0\u00b0C (media annua -9\u00a0\u00b0C), precipitazioni annue 300\u2013350\u00a0mm, con massimo sempre in estate. La maggiore continentalit\u00e0 si avverte anche pi\u00f9 a sud, almeno nelle zone lontane dal lago Bajkal e dal suo possente effetto mitigatore: \u010cita, a 600 m circa di quota nei monti Jablonovyj va da -26\u00a0\u00b0C a 18\u00a0\u00b0C; le aree circostanti il lago vedono inverni meno freddi (anche 5-6\u00a0\u00b0C in pi\u00f9) ma estati fredde (12-14\u00a0\u00b0C in media) e burrascose.\nLa Jacuzia, nella valle della Lena nella Siberia di nordest, \u00e8 la Siberia alla massima espressione: l'anticiclone invernale domina incontrastato, le estati sono anche pi\u00f9 calde che nel resto del mondo a parit\u00e0 di latitudine. Jakutsk, capitale jacuta, alla latitudine di 62,5\u00b0N, registra -43\u00a0\u00b0C in gennaio che salgono a 19\u00a0\u00b0C in luglio, con poco pi\u00f9 di 200\u00a0mm annui precipitati; pi\u00f9 a nord si entra nel polo del freddo dell'emisfero nord del mondo, con gli ormai famosi (almeno fra climatologi e meteorofili) centri di Verkhojansk (lat. 68\u00b0N) e Ojmjakon (lat. 63\u00b0N, sul fiume Indigirka, con temperature medie che oscillano tra gennaio e luglio da -48\u00a0\u00b0C a 14\u00a0\u00b0C); i due villaggi dividono il record di temperatura minima assoluta per una localit\u00e0 abitata, fonte di molte contestazioni dato che i valori differiscono solo di 0,1\u00a0\u00b0C (-67,7\u00a0\u00b0C contro -67,6\u00a0\u00b0C).\nLa fascia costiera pacifica.\nL'estremo oriente russo ha caratteristiche climatiche che lo differenziano leggermente dal resto della Russia: le correnti marine fredde in discesa da nord sfiorano la grande penisola della Kam\u010datka, raffreddandone il clima tanto da far scendere la fascia della tundra fino a sotto il 60\u00ba parallelo; anche le coste del mare di Okhotsk sono fredde: l'inverno dura in pratica fino a maggio, in giugno compare una breve primavera che lascia il posto, a luglio, all'estate, che prosegue anche per agosto (che, similmente al resto della costiera pacifica settentrionale asiatica, \u00e8 il mese pi\u00f9 caldo) e parte di settembre. Un brevissimo autunno, ad ottobre, introduce un nuovo inverno che inizia con novembre.\nPetropavlovsk-Kam\u010datskij, sulla costa orientale della Kam\u010datka, ha lunghi inverni freddi (anche se molto pi\u00f9 temperati rispetto alla Siberia orientale), con medie di -9\u00a0\u00b0C in gennaio ed estati fredde e umide, con 12\u00a0\u00b0C ad agosto; le precipitazioni sono discretamente abbondanti, arrivando a medie annue di 800\u00a0mm. Pi\u00f9 a nordovest, sul mare di Ochotsk, il porto peschereccio stagionale di Magadan \u00e8 ancora pi\u00f9 freddo, con medie oscillanti da -17\u00a0\u00b0C a 12\u00a0\u00b0C (gennaio - agosto); Ochotsk, la cittadina che d\u00e0 il nome al mare, pi\u00f9 esposta agli influssi continentali occidentali, va da -22\u00a0\u00b0C a 13\u00a0\u00b0C con 400\u00a0mm di precipitazioni annue.\nMolto pi\u00f9 a sud, alla latitudine di 43\u00b0N (la stessa di Firenze), Vladivostok registra estati ovviamente pi\u00f9 calde che annunciano il clima della Cina settentrionale e della Corea: gennaio -14\u00a0\u00b0C, agosto 20\u00a0\u00b0C, prec. annue 720\u00a0mm."}
{"id": "1386385", "revid": "300912", "url": "https://it.wikipedia.org/wiki?curid=1386385", "title": "Vespa di mare", "text": ""}
{"id": "1386386", "revid": "29244", "url": "https://it.wikipedia.org/wiki?curid=1386386", "title": "Medusa luminosa", "text": ""}
{"id": "1386388", "revid": "366546", "url": "https://it.wikipedia.org/wiki?curid=1386388", "title": "Resurrection in Blood", "text": "Resurrection in Blood \u00e8 il terzo album dei Runemagick, pubblicato nel 2000."}
{"id": "1386390", "revid": "72396", "url": "https://it.wikipedia.org/wiki?curid=1386390", "title": "Dark room", "text": "La dark room \u00e8 una stanza o una serie di stanze in un sex club o in un locale pubblico, nelle quali le persone si ritrovano a scopo prettamente sessuale in maniera anonima. Il termine deriva dall'inglese \"dark\" (\"scura\") e \"room\" (\"stanza\"). \nQueste stanze sono quindi delle stanze buie dove vengono proiettati film o cortometraggi pornografici. Solitamente non \u00e8 ammesso parlare, solo mugolare. Sono inoltre disponibili gratuitamente preservativi, lubrificanti e altri oggetti utili al rapporto."}
{"id": "1386397", "revid": "1632387", "url": "https://it.wikipedia.org/wiki?curid=1386397", "title": "Requiem of the Apocalypse", "text": "Requiem of the Apocalypse \u00e8 il quarto album dei Runemagick, pubblicato nel 2002 per conto della Aftermath Records."}
{"id": "1386398", "revid": "120670631", "url": "https://it.wikipedia.org/wiki?curid=1386398", "title": "Stephanie Seymour", "text": "Carriera.\nSeconda di tre figli di una parrucchiera e di un immobiliarista californiano, Stephanie Seymour inizia all'et\u00e0 di quattordici anni la propria carriera nel campo della moda lavorando per alcune pubblicazioni locali. Nel 1983 partecipa al concorso \"Elite Model Look\" organizzato dall'agenzia Elite Model Management pur non vincendolo. A cavallo fra gli anni ottanta e i novanta, la Seymour compare in numerose edizioni di \"Sports Illustrated\" swimsuit issue, e sulla copertina di \"Vogue\".\nDal 1995 inizia a sfilare per Victoria's Secret, e nel 1997 diventa un angelo di Victoria fino al 2000. Durante lo stesso periodo, la modella diventa una delle principali indossatrici di biancheria intima per i cataloghi di Victoria's Secret. Nel 1991 e poi nel 1994, la Seymour posa per \"Playboy\". Nel 1998, la modella scrive \"Stephanie Seymour's Beauty Secrets for Dummies\". Nel 2000 viene classificata alla posizione numero 91 della classifica delle 100 donne pi\u00f9 sexy del 2000, stilata da \"FHM\".\nNel 2006 viene scelta come protagonista della campagna pubblicitaria di Gap, insieme ai suoi figli. Per la campagna pubblicitaria di Salvatore Ferragamo 2007-2008 la Seymour, insieme a Claudia Schiffer, viene fotografata in alcune location in Italia da Mario Testino. La Seymour ha anche occasionalmente lavorato come attrice. Ha infatti recitato nel film \"Pollock\" (2000) e in un episodio della serie televisiva \"\" (2002).\nVita privata.\nDal 1989 al 1990 \u00e8 stata sposata con il chitarrista Tommy Andrews, dal quale nel 1990 ha avuto un figlio, Dylan Thomas Andrews. In seguito ha avuto una relazione con Axl Rose, cantante dei Guns N' Roses. La modella \u00e8 infatti comparsa in due videoclip del gruppo: \"Don't Cry\" e \"November Rain\". Ed \u00e8 proprio in onore dei Guns N' Roses e dello stesso Axl Rose che la top model s'\u00e8 fatta tatuare un mazzo di rose sulla caviglia destra. La coppia si \u00e8 separata nel 1993, dopo che Axl Rose l'ha accusata di infedelt\u00e0. Nel 1995 ha sposato Peter Brant, dal quale ha avuto tre figli: Peter Jr. (1994), Harry (1997-2021) e Lilly Margaret (2004)."}
{"id": "1386400", "revid": "13833", "url": "https://it.wikipedia.org/wiki?curid=1386400", "title": "Arcipelago delle Bismarck", "text": ""}
{"id": "1386401", "revid": "599013", "url": "https://it.wikipedia.org/wiki?curid=1386401", "title": "Lorenzo Perazzolo", "text": "Carriera.\nAlto 198\u00a0cm, gioca da opposto a Padova dalla stagione 2007/2008, con la quale si \u00e8 distinto per le ottime capacit\u00e0 a schiacciare in diagonale, ma anche in battuta, collezionando 16 ace nelle prime 5 giornate del campionato 2007/2008.\nInizia la sua carriera nelle giovanili di Mantova nel 1993, a soli 9 anni, e ottiene la prima soddisfazione nel 2000 quando passa in prima squadra in serie A2, che per\u00f2 retrocede in B1. Perazzolo decide comunque di rimanere ancora a Mantova. Nella stagione successiva viene acquistato da Montichiari, in Serie A1, con cui rimane fino alla stagione 2006-2007, intervallata solo da una parentesi in A2 con Castelnuovo tra il 2004 e il 2005. La consacrazione giunge tra il 2005 e il 2007 con Montichiari, quando, pur non essendo titolare, viene chiamato da Gian Paolo Montali in Nazionale, debuttando il 13 gennaio 2005 a Verona in \"Volley4Asia\" tra Italia e All Star, partita vinta per 3-2."}
{"id": "1386403", "revid": "287204", "url": "https://it.wikipedia.org/wiki?curid=1386403", "title": "Long Walk Home", "text": "Long Walk Home \u00e8 la decima canzone dell'album \"Magic\", quindicesimo disco in studio di Bruce Springsteen.\nIl testo parla di un ritorno a casa e della disillusione nel domani, di come l'America \u00e8 cambiata negli ultimi anni, lontana ormai dai suoi ideali di libert\u00e0, civilt\u00e0 e benessere. L'alienazione dettata dal cambiamento \u00e8 l'elemento centrale del testo.\n\u00c8 stata pubblicata come singolo promozionale."}
{"id": "1386404", "revid": "110157", "url": "https://it.wikipedia.org/wiki?curid=1386404", "title": "Bach\u010disaraj", "text": "Bach\u010disaraj (; ; in tataro crimeano: \"Ba\u011f\u00e7asaray\"; in turco: \"Bah\u00e7esaray\") \u00e8 una citt\u00e0 della Crimea, capoluogo dell'omonimo distretto, ex capitale del Khanato di Crimea. L'attrazione principale \u00e8 il Palazzo di Bach\u010disaraj, l'unico palazzo esistente dei Khan di Crimea, attualmente aperto ai turisti come museo.\nStoria.\nLa citt\u00e0 \u00e8 in una stretta valle del fiume \u00c7\u00fcr\u00fck Suv, conosciuto come l'antico centro locale della civilt\u00e0 (i primi resti di presenza umana nella valle risalgono al Mesolitico).\nL'insediamento che esistette nella valle prima di Bach\u010disaraj \u2013 la fortezza di Q\u0131rq Yer (oggi \u00c7ufut Qale), Sala\u00e7\u0131q, e Eski Yurt \u2013 sono attualmente compresi nell'area urbana della moderna Bach\u010disaraj.\nBach\u010disaraj, citata per la prima volta nel 1502, fu stabilita come nuova residenza del khan dal Khan di Crimea Sahib I Giray nel 1532.\nDa allora, fu la capitale del Khanato di Crimea e centro della vita politica e culturale del popolo tataro di Crimea.\nNel maggio del 1736, all'inizio della Guerra russo-turca (1735-1739), fu devastata dalle truppe russe del generale Burkhard Christoph von M\u00fcnnich.\nDopo la guerra russo-turca (1787-1792) il Khanato di Crimea diventa parte dell'Impero russo nel 1783, la citt\u00e0 fu ridimensionata, e perse il suo status amministrativo.\nTuttavia, rimase il centro culturale della Crimea fino al \"S\u00fcrg\u00fcn\" (deportazione del 18 maggio 1944).\nNome.\nEsistono vari modi per pronunciare il nome della citt\u00e0:\nIl nome viene dalla lingua persiana \u0628\u0627\u063a\u0686\u0647\u200c\u0633\u0631\u0627\u06cc (b\u00e2qce sar\u00e2y) e significa \"il Palazzo del Giardino\".\nLa citt\u00e0 \u00e8 molto conosciuta tra i russi per la sua associazione romantica con il poema di Aleksandr Sergeevi\u010d Pu\u0161kin \"\"La fontana di Bach\u010disaraj\" (1822). Adam Mickiewicz dedic\u00f2 alcuni dei suoi pi\u00f9 bei poemi dei \"Sonetti Crimeani\"\" (1825) ai paesaggi di Bach\u010disaraj."}
{"id": "1386405", "revid": "85053", "url": "https://it.wikipedia.org/wiki?curid=1386405", "title": "Red Flag (esercitazione)", "text": "Per Red Flag si intende una simulazione di combattimento effettuata una volta all'anno nello stato del Nevada, presso la Nellis Air Force Base. Normalmente partecipano le forze aeree facenti parte della NATO, ma dal 1991 sono presenti anche velivoli di aeronautiche di altre nazioni esterne.\nStoria.\nLa prima edizione della Red Flag si svolse nel 1975 alla fine della guerra del Vietnam, dove la US-Air Force aveva subito numerose perdite a causa della scarsa esperienza in combattimento dei propri piloti. A quell'epoca infatti si era notato che il maggior numero di perdite avveniva durante le prime dieci missioni e non di rado queste erano causate da grossolani errori dei piloti, che manifestavano spesso difficolt\u00e0 nell'operare in squadriglie. Infatti contrariamente alla Guerra di Corea, dove il maggior numero dei piloti erano veterani della seconda guerra mondiale, in Vietnam quasi tutto il personale della Air Force, prima di allora, non era mai stato impiegato in combattimento per cui non vantava sufficiente esperienza. A tutto ci\u00f2 si aggiunse anche il fatto che i piloti all'epoca venivano addestrati a combattere velivoli nemici a grande distanze, senza mai portarsi a una distanza sufficiente che gli avrebbe consentito un contatto visivo con il nemico. Pertanto i velivoli McDonnell Douglas F-4 Phantom II non risultavano particolarmente agili e non disponevano di una mitragliatrice, mentre i pi\u00f9 leggeri MiG-21 potevano vantare, sia accelerazioni maggiori, che armamenti pi\u00f9 idonei al combattimento ravvicinato. Fu subito chiaro inoltre, che le strategie che fino ad allora avevano caratterizzato il combattimento della US-Air Force non potevano essere utilizzate in Vietnam, dove invece era necessario identificare i velivoli nemici portandosi sufficientemente vicini da permetterne il contatto visivo.\nTutti questi fattori sfavorevoli fecero s\u00ec che il rapporto tra velivoli abbattuti e velivoli persi in missione a favore dell'aeronautica statunitense scendesse da 20:1 durante le Guerre in Corea a 2:1 durante l'operazione Linebacker II del 1972 nei cieli del Nord Vietnam. Tutto ci\u00f2 spinse il Strategic Air Command a promuovere esercitazioni nelle quali si simulassero combattimenti aerei a corto raggio e a decidere di svolgere la prima edizione della Red Flag in Nevada, dove un ampio spazio aereo lontano da zone abitate poteva essere chiuso al traffico aereo civile, garantendo cos\u00ec i margini di sicurezza necessari che un'esercitazione di queste dimensioni richiede.\nNome.\nIl nome che fu dato a questa esercitazione deriva da alcuni aspetti collegati ad un'esercitazione aerea di questo tipo. Pertanto esistono varie versioni su come sia stato coniato il termine Red Flag. Tra le spiegazioni pi\u00f9 comuni vale la pena citarne due. Secondo alcuni il nome deriverebbe dal fatto che durante le esercitazioni le forze aeree vengono suddivise in due gruppi che si distinguono per il colore loro assegnato. Le Blue forces sono le forze alle quali spetta il compito di difendere lo spazio aereo, mentre le red forces sono gli aggressori. Dal momento che questo tipo di esercitazione fu ideato durante la Guerra Fredda, con le Red Forces si intendeva rappresentare, seppur in modo indiretto, le forze del patto di Varsavia. Si sarebbe quindi associato il colore rosso delle forze nemiche e quindi anche con tutta l'esercitazione. La seconda versione il nome deriverebbe dal fatto che in passato si segnalava ai piloti il momento di decollo dal ponte di volo di una portaerei abbassando bruscamente una bandierina di colore rosso, tenuta alzata da un flight director, per segnalare al pilota che il ponte di volo non era stato ancora sgomberato. Visto che per la maggior parte di tutti piloti che partecipano a questa esercitazione, questa \u00e8 la prima missione che svolgono in condizioni simili a quelle di un conflitto, la bandierina rossa rappresenta il via alla loro carriera di piloti militari veterani, esattamente come avveniva con i piloti di marina, che all'abbassare del fazzoletto rosso sapevano di dover decollare."}
{"id": "1386416", "revid": "2134513", "url": "https://it.wikipedia.org/wiki?curid=1386416", "title": "Game Pro", "text": "Game Pro \u00e8 una rivista italiana che si occupa di videogiochi e di tutto ci\u00f2 che concerne questo argomento per ogni piattaforma possibile ed \u00e8 stata pubblicata tra luglio 2007 e settembre 2009, sospesa ha poi ripreso le pubblicazioni nel 2021 in formato digitale. Dal numero 28 contiene al suo interno l'inserto retrogame magazine erede della rivista omonima pubblicata dallo stesso editore.\nStoria.\nLa rivista era l'edizione italiana del mensile inglese \"Edge\".\nGame Pro era pubblicata dalla Sprea Media Italy e nasceva dalle ceneri di un'analoga rivista chiamata \"Videogiochi\", con la proposizione di un misto di parti tradotte da \"Edge\" e parti scritte dalla redazione italiana.\nDopo un periodo di vendite non ottimali (gi\u00e0 nell'estate 2008 la rivista era arrivata a non essere pubblicata per un numero, e usc\u00ec un inedito bimestrale luglio/agosto 2008), la rivista pass\u00f2 in mano a Stefano Silvestri, noto al grande pubblico per essere lo storico capo di \"The Games Machine\", che era diventato parte integrante dello staff Sprea con l'acquisizione da parte di quest'ultima del polo editoriale della suddetta rivista, il numero 27, uscito nel settembre 2009, fu l'ultimo prima della sospensione. La rivista \u00e8 stata sospesa fino al 20 maggio 2021 quando ha ripreso la pubblicazione sotto la direzione di Marco Accordi Rickards.\nCaratteristiche.\nLa rivista presentava, oltre alle classiche rubriche quali anteprime e recensioni, delle pagine di riflessioni relative al mondo videoludico ad opera di esperti del settore e interviste e/o approfondimenti su aspetti maggiormente \"tecnici\" legati al videogioco come l'intelligenza artificiale o socio-culturali quali le correlazioni tra i videogiochi e gli altri media. Le recensioni erano espresse in decimi senza mezzi voti ed erano unici, non c'erano, cio\u00e8, voti dedicati a singole caratteristiche di gioco come ad esempio la grafica."}
{"id": "1386424", "revid": "116230674", "url": "https://it.wikipedia.org/wiki?curid=1386424", "title": "Karel Appel", "text": "Ha studiato al Rijksakademie van beeldende kunsten di Amsterdam dal 1940 al 1943.\nLa sua prima mostra \u00e8 del 1946 a Groninga. Nella pittura \u00e8 stato influenzato da Pablo Picasso, Henri Matisse e Jean Dubuffet.\nNel 1948 fond\u00f2 il movimento CoBrA con Pierre Alechinsky, Guillaume Corneille, Constant, Asger Jorn, Jan Nieuwenhuys e Christian Dotremont. \nNel 1950 si trasfer\u00ec a Parigi e da quel momento svilupp\u00f2 la sua notoriet\u00e0 in tutto il mondo compiendo frequenti viaggi negli Stati Uniti d'America, in Messico e in Brasile.\nSue opere si trovano nei seguenti musei:\nNel 1995 realizza la scenografia del \"Flauto magico\" per una realizzazione dell'Opera olandese con la direzione di Riccardo Muti."}
{"id": "1386427", "revid": "110157", "url": "https://it.wikipedia.org/wiki?curid=1386427", "title": "Streamtuner", "text": "Streamtuner \u00e8 un programma per l'indicizzazione e la ricerca di media su internet, in particolare web radio. Attraverso l'uso del linguaggio C e Python per la realizzazione di plugins, tale programma \u00e8 dotato di un'interfaccia grafica basata su GTK+ 2.0. Streamtuner permette l'ascolto delle radio selezionate tramite l'utilizzo di un player esterno, solitamente XMMS. Il suo compito principale \u00e8 quindi quello di scaricare elenchi di radio, e all'interno di tale elenco effettuare ricerche.\nStreamtuner \u00e8 un software libero distribuito sotto i termini della licenza BSD.\nNe esiste anche una versione per il Nokia 770."}
