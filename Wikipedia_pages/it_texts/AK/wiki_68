{"id": "1350653", "revid": "1573940", "url": "https://it.wikipedia.org/wiki?curid=1350653", "title": "Chiesa di San Francesco (San Marino)", "text": "La chiesa di San Francesco \u00e8 una chiesa di citt\u00e0 di San Marino.\nIl convento annesso e la chiesa inizialmente avevano sede a Murata, presso la citt\u00e0 di San Marino, ma poi papa Clemente VII concesse lo spostamento della chiesa e del convento nella citt\u00e0 di San Marino perch\u00e9 a Murata c'era pericolo di incursioni dei Malatesta.\nLa costruzione venne cominciata nel 1351 e terminata verso il 1400, per la costruzione furono usati i materiali della chiesa e del convento soppresso. Il rosone fu coperto nel seicento ma \u00e8 stato riportato alla luce nell'ultima ristrutturazione eseguita da Gino Zani che l'ha riportata in gran parte alle linee originarie.. Alla costruzione parteciparono sia maestranze sammarinesi che comacine, infatti vi figurano i nomi di Mastro Battista da Como e Mastro Manetto Sammarinese. Nel chiostro si trova la tomba del vescovo Marino Madroni, vissuto nel quattrocento che apparteneva ai frati minori conventuali. Nell'attiguo Museo San Francesco sono conservate tele del Guercino."}
{"id": "1350654", "revid": "767487", "url": "https://it.wikipedia.org/wiki?curid=1350654", "title": "Piedone d'Egitto", "text": "Piedone d'Egitto \u00e8 un film del 1980 diretto da Steno. \u00c8 il quarto e ultimo film della quadrilogia di Piedone.\nTrama.\nIl professor Cerullo, uno stravagante scienziato, ha denominato \"tropelio\" una specie di coleottero che lui stesso ha scoperto nel petrolio (il nome dell'insetto, infatti, \u00e8 anagramma della parola petrolio). Naturalmente il mondo intero ha sete dell'oro nero e il professor Cerullo viene rapito dagli uomini di un ricco egiziano, Zakar, che vuole tenersi per s\u00e9 i benefici di questa scoperta. Da Napoli, dove \u00e8 avvenuta la scomparsa, partono per l'Egitto il commissario Rizzo, detto \"Piedone\" e il suo collaboratore, il brigadiere Caputo; i due, tuttavia, vengono seguiti anche dal piccolo Bodo, il bambino di colore adottato da Piedone.\nAppena giunti a Il Cairo, i poliziotti napoletani devono prendere atto della diffidenza di Hassan, capo di una trib\u00f9 che vive nel deserto, e dell'aggressiva gelosia di altri europei, come Jack Connor, detto \"Lo svedese\". Dalla loro parte, invece, si schiera l'industriale Edward Burns la cui nipote, Connie, viene anch'essa rapita. Il commissario Rizzo riesce tuttavia a stringere un'amicizia con Hassan, il quale ha come unico obiettivo quello di vendicare la morte di suo fratello Omar, avvenuta per mano dello svedese.\nAl momento della battaglia decisiva, il commissario Rizzo si finge prigioniero di Hassan e viene condotto da Zakar, ritrovando il piccolo Bodo con Caputo, il professor Cerullo, Connie e suo zio. Cos\u00ec Rizzo pu\u00f2 sgominare i malfattori aiutato anche dal tenente Kebir, fidanzato di Connie e comandante di un reparto di guardie egiziane alle quali vengono affidati i briganti."}
{"id": "1350655", "revid": "1987129", "url": "https://it.wikipedia.org/wiki?curid=1350655", "title": "Lago di Trebecco", "text": "Il lago di Trebecco \u00e8 un lago artificiale situato lungo il corso del torrente Tidone e originato dalla costruzione a fini irrigui e idroelettrici di una diga, conosciuta come diga del Molato.\nIl lago \u00e8 posto sul confine tra le province di Pavia e Piacenza, tra i comuni di Zavattarello e Alta Val Tidone.\nOrigini del nome.\nIl nome del lago deriva dal centro abitato di Trebecco, posto sul versante opposto del monte Bissolo rispetto al lago, nel cui territorio comunale, all'epoca della costruzione della diga che ha originato il lago, era ricompresa buona parte del bacino. Al nome ufficiale \u00e8 stato affiancato negli anni il nome di lago del Molato, derivante dal nome della diga, a sua volta originatosi dal rio Molato, affluente di sinistra del Tidone nei pressi della cui foce \u00e8 stata costruita la diga, anche a causa della soppressione del comune di Trebecco, avvenuta nel 1928.\nGeografia.\nIl lago artificiale si trova ai piedi del monte Bissolo, un rilievo collinare posto sulla sponda destra del torrente Tidone, che si eleva dalla sponda orientale del bacino con pareti estremamente ripide composte in buona parte da boschi di latifoglie misti nei quali prevale la roverella. Ai boschi si alternano, in misura minore, prati dediti a pascolo e pascoli alberati.\nIl lago presenta un bacino imbrifero di , si trova ad un'altezza di 359 raggiunge una profondit\u00e0 massima di e ha una capacit\u00e0 massima di poco meno di di acqua.\nIl lago viene costeggiato sul lato occidentale dalla ex strada statale 412 della Val Tidone, mentre sulla sponda opposta \u00e8 presente un sentiero, inserito nel percorso del sentiero del Tidone, itinerario che collega la sorgente del Tidone con la sua foce nel Po.\nStoria.\nDopo che nei primi anni del XX secolo si erano manifestate diverse idee riguardo alla regimazione delle acque della val Tidone, il progetto esecutivo della costruzione della diga del Molato venne redatto nel 1920 ad opera dell'ingegner Augusto Ballerio, il quale avrebbe, poi, ricoperto la carica di direttore generale durante i lavori di costruzione dell'invaso, con il supporto, in qualit\u00e0 di consulenti, del professor Arturo Danusso, il quale si occup\u00f2 della parte statica e dell'ingegner Claudio Segr\u00e8, il quale si occup\u00f2 della parte geologica. \nI lavori di costruzione, operati dall'impresa Bonomi, Marinoni e Cavallazzi, iniziarono nel 1921; nel 1923 l'impresa fu sostituita dall'azienda Riccardo Filippa, con sede a Torino, la quale ne port\u00f2 a compimento l'edificazione nel 1928. Durante i lavori, il materiale impiegato per la realizzazione della diga, venne trasportato dal limitrofo centro di Caminata fino al luogo della costruzione mediante l'utilizzo di carretti.\nUna volta completati i lavori la diga venne inaugurata, nel 1928, con una cerimonia alla quale partecip\u00f2 l'allora capo del governo italiano Benito Mussolini. Al momento dell'inaugurazione l'invaso era capace di contenere di acqua.\nLa diga, realizzata in calcestruzzo, risult\u00f2 pesantemente influenzata dagli stilemi fascisti in voga durante l'epoca di costruzione; in particolare, il fronte, caratterizzato da pi\u00f9 livelli di archi multipli dotati di speroni, pu\u00f2 essere ascritto ai canoni del monumentalismo. Le pareti laterali vennero realizzate a gravita massiccia, l'altezza massima era di , mentre la lunghezza era di alla base e sulla sommit\u00e0.\nTra il 1990 e il 2006 la diga venne sottoposta ad alcuni interventi finalizzati all'adeguamento della struttura, tra cui il ripristino delle parti in calcestruzzo, la riabilitazione degli scarichi esistenti e la realizzazione \"ex novo\" di alcuni scarichi di superficie.\nTra il 2016 e il 2019 il consorzio di bonifica Piacenza, ente proprietario della diga, condusse una serie di lavori di restauro del manufatto, per un importo totale di 4 milioni di \u20ac, finalizzati al consolidamento spondale dl torrente Tidone nei pressi dell'invaso, ad una miglior gestione dei flussi di acqua in uscita e al rafforzamento delle capacit\u00e0 di contenimento: i lavori permisero di aumentare la capienza dell'invaso da a ."}
{"id": "1350668", "revid": "1983214", "url": "https://it.wikipedia.org/wiki?curid=1350668", "title": "Manda", "text": ""}
{"id": "1350676", "revid": "1372005", "url": "https://it.wikipedia.org/wiki?curid=1350676", "title": "Margarito di Brindisi", "text": "Biografia.\nMargarito, che successe agli ammiragli Giorgio di Antiochia e Maione di Bari, guid\u00f2 la flotta normanna sotto il regno di Guglielmo II (1166-1189) e Tancredi (1189-1194). Probabilmente inizi\u00f2 la sua carriera come pirata greco, se \u00e8 vero che il suo nome \"Margarita\" (che nei documenti e nelle cronache \u00e8 pi\u00f9 diffusa della forma poi adottata \"Margarito\") \u00e8 una modifica latina del termine greco bizantino (\"Megareites\" = di Megara). \nBrindisi, con il suo porto, eccezionale per dimensioni, sicurezza e collocazione geografica, fu la sua citt\u00e0 di elezione: vi tenne buona parte della flotta e vi abit\u00f2. I contemporanei apprezzavano enormemente le qualit\u00e0 di Margarito, al punto da definirlo \"Rex maris\" o \"Novus Neptunus\", temutissimo dai nemici che lo consideravano niente pi\u00f9 che un arcipirata.\nMargarito compare inizialmente al fianco di Tancredi, allora conte di Lecce, a capo della flotta in azioni di disturbo antibizantine per conto di Guglielmo II: attorno al 1185 occup\u00f2 le isole ionie e successivamente assalt\u00f2 l'isola di Patmos. Nella primavera 1186 guid\u00f2 la flotta normanna a Cipro (dove il governatore Isacco Comneno di Cipro si era ribellato a Bisanzio), con azione spregiudicata cattur\u00f2 70 triremi dell'imperatore bizantino Isacco II Angelo procurando la maggiore perdita navale dell'impero d'Oriente con la deportazione in Sicilia dei generali bizantini: in seguito a ci\u00f2 fu nominato conte di Zante, Cefalonia e Itaca. \nNell'autunno 1187, re Guglielmo II lo invi\u00f2 in Terrasanta dopo che Saladino aveva riconquistato Gerusalemme: Margarito, con 60 navi e 200 cavalieri, pattugli\u00f2 la costa della Palestina impedendo costantemente a Saladino di occupare altri porti crociati; infine, nel luglio 1188 sbarc\u00f2 a Tripoli, costringendo Saladino alla ritirata, e allontan\u00f2 i saraceni anche da Marqab, Latakia e Tiro. \nAlla morte di Guglielmo (novembre 1189) Margarito torn\u00f2 in Sicilia e fu uno strenuo sostenitore della contrastata ascesa al trono di Tancredi. Tuttavia, l'anno successivo fu costretto a lasciare il porto di Messina sotto l'attacco di Riccardo Cuor di Leone che saccheggi\u00f2 la citt\u00e0 (4 ottobre 1190). Margarito difese le ragioni di Tancredi soprattutto nei confronti del re di Germania Enrico VI, che avendo sposato la zia di Tancredi, Costanza d'Altavilla, avanzava pretese sul Regno di Sicilia. \nQuando Enrico VI assedi\u00f2 Napoli nell'estate del 1191, Margarito accorse in difesa della citt\u00e0, assalt\u00f2 le navi pisane e liber\u00f2 il porto; nel frattempo a Salerno Costanza veniva fatta prigioniera e condotta a Messina. Forse in occasione di questo inatteso successo Tancredi nomin\u00f2 Margarito primo conte di Malta (1192): la titolarit\u00e0 della contea di Malta forniva ingenti risorse e svolgeva, al pari dei porti di Brindisi e di Messina, un ruolo importante come infrastruttura per l'allestimento delle navi regie, l'ancoraggio e il reclutamento.\nMa alla morte di Tancredi (20 febbraio 1194), per Enrico VI fu pi\u00f9 facile attuare la conquista del regno: Marcovaldo di Annweiler, al comando della flotta di navi pisane, genovesi e inglesi, costrinse alla resa prima Napoli e Messina e poi pose l'assedio a Palermo, che Margarito difese strenuamente fino al 20 novembre. \nNei patti della resa, Margarito ottenne che Palermo non venisse saccheggiata dai conquistatori e che fossero rispettate le vite di Sibilla di Acerra, vedova di Tancredi, e dei suoi figli. \nTuttavia quattro giorni dopo l'incoronazione di Enrico VI (Natale 1194), Sibilla e i suoi figli con altri notabili della corte normanna (tra i quali Margarito), artatamente accusati di un complotto ai danni di Enrico, vennero imprigioni e inviati in Germania. \nNella primavera 1197 fu scoperta una seconda congiura a Palermo contro l\u2019imperatore, e Margarito, nonostante la sua sicura estraneit\u00e0 a tale congiura, fu accecato ed evirato. Dopo il 1197 si perdono le sue tracce, ma certo Margarito non pu\u00f2 essere sopravvissuto a lungo alle conseguenze della punizione inflittagli da Enrico VI.\n\u00c9 da ritenersi priva di ogni fondamento la notizia riportata nella \"Cronaca\" di Ruggero di Hoveden, secondo il quale nell'anno 1200, Margarito, ormai cieco, si mise al servizio del re di Francia Filippo il Conquistatore e sarebbe stato ucciso a Roma da un suo domestico, mentre si recava a Brindisi dove aveva radunato una flotta.\nLa famiglia.\nSpos\u00f2 Matina, figlia illegittima di Guglielmo I di Sicilia. Da lei ebbe due o tre figli, tra i quali: \nLa tradizione che vuole che anche Guglielmo Grasso, il suo successore nella carica di Ammiraglio e conte di Malta, fosse suo figlio \u00e8 invece priva di qualunque fondamento, in quanto \u00e8 ormai dimostrato che il Grasso era un pirata e comandante di mare genovese che venne elevato alla carica proprio da Enrico VI.\nLe propriet\u00e0 e i lasciti.\nSi \u00e8 a conoscenza di una sua residenza a Messina che venne bruciata durante il saccheggio attuato da re Riccardo Cuor di Leone nel 1190.\nDi un'altra lussuosa abitazione sul porto di Brindisi (denominata \"Domus Margariti\", dotata di molte stanze e di un \"balneum\", cio\u00e8 terme private) siamo ampiamente documentati per i passaggi di propriet\u00e0 e di funzioni che ebbe nel corso del XIII secolo: inizialmente donata da Federico II ai Cavalieri Teutonici (1215), fu poi dall'imperatore riscattata (1229) e adibita a sede della Zecca imperiale; dopo che la Zecca fu trasferita da Brindisi a Napoli, Carlo d'Angi\u00f2 don\u00f2 la \"Domus Margariti\" ai francescani di Brindisi perch\u00e9 vi costruissero il loro convento (1284).\nDi Margarito ci sono pervenute importanti donazioni: due alla chiesa di San Nicola di Peratico a (Colobraro) (1192 e 1194), una al monastero di San Salvatore di Messina (1193) e altre alla chiesa premostratense di Santa Maria de Parvo Ponte a Brindisi."}
{"id": "1350683", "revid": "1983214", "url": "https://it.wikipedia.org/wiki?curid=1350683", "title": "Alma\u0219u Mare", "text": "Alma\u0219u Mare (in ungherese \"Nagyalm\u00e1s\", in tedesco \"Gro\u00df-Obstdorf\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 7 villaggi: Alma\u0219u Mare, Alma\u0219u de Mijloc, Br\u0103det, Cib, Cheile Cibului, Glod, N\u0103d\u0103\u0219tia.\nCentro minerario gi\u00e0 in epoca romana, la localit\u00e0 viene citata per la prima volta, con il nome \"Almas\", in un documento del 1407"}
{"id": "1350685", "revid": "287204", "url": "https://it.wikipedia.org/wiki?curid=1350685", "title": "Almasu Mare", "text": ""}
{"id": "1350690", "revid": "140586", "url": "https://it.wikipedia.org/wiki?curid=1350690", "title": "Libero pensiero", "text": ""}
{"id": "1350691", "revid": "6923", "url": "https://it.wikipedia.org/wiki?curid=1350691", "title": "Celtic Warriors", "text": "I Celtic Warriors erano una squadra regionale gallese di rugby a 15 che ha partecipato alla Celtic League, alla Heineken Cup e all'European Challenge Cup.\nStoria.\nI Warriors erano uno dei cinque team regionali del Galles. La squadra \u00e8 stata fondata nell'estate del 2003 quando la federazione gallese di rugby (WRU) decise di ridurre i maggiori nove club del paese in cinque regioni, seguendo l'esempio dell'Irlanda e di paesi dell'emisfero sud, come Sudafrica, Australia e Nuova Zelanda.\nBench\u00e9 rappresentassero ufficialmente l'area delle valli di Mid Glamorgan, che includono Merthyr Tydfil, Aberdare, Pontypridd, Caerphilly, Maesteg and Bridgend e south Powys, i Celtic Warriors erano in pratica una combinazione di Pontypridd RFC e Bridgend RFC, club della Welsh Premier Division. Poich\u00e9 Bridgend aveva vinto il campionato gallese nel 2002/03 e Pontypridd si era dimostrata molto forte, i Warriors furono considerati una delle pi\u00f9 forti regioni gallesi.\nComunque i problemi perseguitarono la squadra fin dall'inizio, come pure accadde ai team regionali Neath-Swansea Ospreys e Newport Gwent Dragons. Ci furono abbondanti discussioni riguardo al nome della squadra, i colori sociali e lo stadio da utilizzare per gran parte dell'estate del 2003. Il nome iniziale di \"Valley Ravens\" fu una scelta controversa, ma era vista da molti come un buon compromesso (il soprannome dei Bridgend era \"Ravens\", mentre i tifosi del Pontypridd erano contenti del riferimento alla valle, \"Valley\" appunto), ma ad una parte della WRU non piaceva per problemi di marketing. I nomi \"The Crusaders\" e \"Celtic Crusaders\" incontrarono ampia disapprovazione tra i fan delle due squadre, in quanto non avevano niente a che vedere con l'identit\u00e0 dei team. Fu infine scelto \"Celtic Warriors\" non attraverso un vero accordo, ma perch\u00e9 c'era bisogno di un nome.\nContemporaneamente alle discussioni sul nome ci furono quelle sui colori sociali e sullo stadio. Si decise infine di usare casacche blu, nere e bianche e di giocare un ugual numero di partite al Brewery Field dei Bridgend e al Sardis Road dei Pontypridd.\nDurante la stagione 2003/04 la squadra gioc\u00f2 bene, pur essendo stata completamente costruita durante l'estate, sia nella Celtic League che nell'European Rugby Cup. Malgrado ci\u00f2, problemi finanziari portarono il Pontypridd RFC a vendere la propria quota dei Celtic Warriors al proprietario dei Bridgend, Leighton Samuel, che la regal\u00f2 al WRU, una mossa che avrebbe pi\u00f9 tardi condannato il club.\nUlteriori problemi ci furono quando Samuel decise di abbandonare lo stadio dei Pontypridd e di giocare tutte le partite a Bridgend. Questo provoc\u00f2 un conflitto con circa la met\u00e0 dei tifosi e il pubblico, che gi\u00e0 prima non era molto, diminu\u00ec ancora.\nDurante la primavere e l'estate del 2004 Leighton Samuel avanz\u00f2 e ritir\u00f2 ripetutamente minacce riguardo alla vendita del club. Samuel sembr\u00f2 infine accettare un'offerta della WRU, ma cambi\u00f2 idea ancora una volta. Sfortunatamente la transazione fu considerata legalmente completata, e cos\u00ec i Warriors diventarono di propriet\u00e0 totale della WRU, che decise, in modo controverso, di sciogliere il club.\nCi\u00f2 che segu\u00ec fu scandaloso anche per gli standard del rugby gallese, con i giocatori che si ritrovarono senza contratto e furono costretti a cercare posto nelle quattro squadre regionali rimanenti. Alcuni di loro decisero di lasciare il Galles e si diressero verso l'Inghilterra, la Francia, l'Irlanda e l'Italia.\nCome conseguenza della scomparsa dei Warriors fu formata una nuova squadra, i Celtic Crusaders, team di rugby a 13 che gioca al Brewery Field dei Bridgend. Il team \u00e8 stato fondato da Leighton Samuel, che ha dichiarato che i Crusaders sono la reincarnazione dei Warriors."}
{"id": "1350692", "revid": "124123", "url": "https://it.wikipedia.org/wiki?curid=1350692", "title": "Nati nel 1263", "text": ""}
{"id": "1350695", "revid": "486946", "url": "https://it.wikipedia.org/wiki?curid=1350695", "title": "Stockport (borough)", "text": ""}
{"id": "1350696", "revid": "17654", "url": "https://it.wikipedia.org/wiki?curid=1350696", "title": "Vita Carlo Fedeli", "text": ""}
{"id": "1350708", "revid": "1983214", "url": "https://it.wikipedia.org/wiki?curid=1350708", "title": "Arie\u0219eni", "text": "Arie\u0219eni (in ungherese \"Aranyosl\u00e1pos\", in tedesco \"Leppusch\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 18 villaggi: Arie\u0219eni, Avr\u0103me\u0219ti, Bube\u0219ti, Casa de Piatr\u0103, Coble\u0219, Dealu Bajului, Fa\u021ba Cristesei, Fa\u021ba L\u0103pu\u0219ului, Galbena, Hodobana, Izlaz, P\u0103nte\u0219ti, P\u0103tr\u0103h\u0103i\u021be\u0219ti, Poieni\u021ba, Ravice\u0219ti, \u0218tei-Arie\u0219eni, Sturu, Vanvuce\u0219ti.\nDi particolare interesse la chiesa lignea dedicata all'Assunzione (\"\u00cen\u0103l\u021barea Domnului\"), costruita nel 1791 e contenente decorazioni pittoriche eseguite da un maestro di Abrud chiamato Mihai nel 1829; la chiesa fa parte dell'elenco dei monumenti storici redatto dal Ministero della cujltura della Romania nel 2004.\nArie\u0219eni \u00e8 anche una stazione sciistica abbastanza nota in Romania."}
{"id": "1350709", "revid": "287204", "url": "https://it.wikipedia.org/wiki?curid=1350709", "title": "Arieseni", "text": ""}
{"id": "1350710", "revid": "767487", "url": "https://it.wikipedia.org/wiki?curid=1350710", "title": "Legge di Ha\u00fcy", "text": "La legge di Ha\u00fcy (o legge di razionalit\u00e0 degli indici o seconda legge della cristallografia) \u00e8 una legge fondamentale della cristallografia che regola la giacitura reciproca delle facce dei cristalli.\nVenne formulata per la prima volta, sulla base di misure sperimentali, dal mineralogista francese Ren\u00e9 Just Ha\u00fcy (1743-1822) che la espose nell'opera \"\"Essai d'une th\u00e9orie sur la structure des crystaux\" (\"Saggio di una teoria sulla struttura dei cristalli\", 1784). La legge di Ha\u00fcy \u00e8 una logica conseguenza della legge della costanza dell'angolo diedro enunciata nel 1783 da Rome de l'Isle (1736-1790) sempre su base sperimentale.\nIl suo enunciato pu\u00f2 essere espresso in questo modo:\nIn relazione alla figura, consideriamo i segmenti (AO, BO, CO) definiti dall'intersezione, con una terna di assi cartesiani di riferimento, di un qualunque piano del reticolo cristallino non parallelo a questi assi. Il triangolo ABC \u00e8 una porzione di tale piano che viene chiamata \"faccia fondamentale\" o \"faccia parametrica\"\" in quanto indicata tramite il rapporto parametrico:\ndove \"a\", \"b\" e \"c\" sono le lunghezze dei segmenti \"AO\", \"BO\" e \"CO\".\nHa\u00fcy, misurando sperimentalmente gli angoli diedri tra due facce qualsiasi di uno stesso cristallo, \u00abnot\u00f2 che i rapporti dei rapporti parametrici delle due facce sono numeri razionali, ossia rapporti tra numeri interi\u00bb formulando la seguente relazione che corrisponde parzialmente all'enunciato della legge omonima.\nSe ABC e A'B'C' sono due facce qualsiasi non parallele alla croce assiale, a, b e c rappresentano i parametri della faccia ABC e a', b' e c', quelli della faccia A'B'C'; h, k e l - che sono i rapporti tra i parametri delle due facce - sono tre numeri interi primi tra loro e vengono chiamati indici di Miller.\nScelta opportunamente la terna di assi di riferimento (\u00ab\"tre rette parallele a tre spigoli convergenti e non complanari\"\u00bb come espresso nell'enunciato), gli indici di Miller superano raramente il valore 6 giustificando l'asserzione \u00ab\"generalmente piccoli\"\u00bb dello stesso enunciato, ed \u00e8 proprio come conseguenza di questo ridotto valore numerico che questa legge \u00e8 stata verificata con sorprendente generalit\u00e0 entro i margini di errore delle misure sperimentali."}
{"id": "1350715", "revid": "110157", "url": "https://it.wikipedia.org/wiki?curid=1350715", "title": "Belojarskij", "text": "Belojarskij (anche traslitterata come \"Beloyarsky\") \u00e8 una cittadina della Russia siberiana occidentale, situata nel Circondario Autonomo degli Chanty-Mansi; sorge lungo il fiume \"Kazym\", affluente dell'Ob', 370 km a nordest di Chanty-Mansijsk.\nFondata nel 1969 come centro petrolifero, promossa a citt\u00e0 nel 1984.\nInfrastrutture e trasporti.\nAereo.\nBelojarskij \u00e8 servita da un aeroporto con i voli di linea principali per Ni\u017enevartovsk, Surgut, Tjumen', Mosca-Vnukovo, Mosca-Domodedovo\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1350718", "revid": "80339", "url": "https://it.wikipedia.org/wiki?curid=1350718", "title": "Beloyarsky", "text": ""}
{"id": "1350727", "revid": "1983214", "url": "https://it.wikipedia.org/wiki?curid=1350727", "title": "Avram Iancu (Alba)", "text": "Avram Iancu (in passato \"Vidra de Sus\", in ungherese \"Fels\u0151vidra\", in tedesco \"Ober-Wider\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 33 villaggi: Avram Iancu, Achime\u021be\u0219ti, Avr\u0103me\u0219ti, B\u0103d\u0103i, Bolde\u0219ti, C\u0103lug\u0103re\u0219ti, C\u00e2r\u0103\u0219ti, C\u00e2r\u021bule\u0219ti, C\u0103soaia, C\u00e2nde\u0219ti, Coce\u0219ti, Coco\u0219e\u0219ti, Coroie\u0219ti, Dealu Cri\u0219ului, Dole\u0219ti, Dum\u0103ce\u0219ti, Gojeie\u0219ti, Helere\u0219ti, Ince\u0219ti, Jojei, M\u0103rte\u0219ti, Orge\u0219ti, P\u0103tru\u021be\u0219ti, Plai, Pu\u0219ele\u0219ti, \u0218oice\u0219ti, \u0218terte\u0219ti, T\u00e2rsa, T\u00e2rsa-Plai, Valea Maciului, Valea U\u021bului, Verde\u0219ti, Vidri\u0219oara.\nLa localit\u00e0 prende il nome da Avram Iancu (1824-1872), avvocato che fu uno dei capi della rivolta della Transilvania nel 1848-49."}
{"id": "1350728", "revid": "1305772", "url": "https://it.wikipedia.org/wiki?curid=1350728", "title": "Franco Balestra", "text": "Nato nella provincia di Imperia, tradizionalmente patria di grandi pallonisti, in carriera disput\u00f2 oltre 4.000 partite. Dopo gli esordi allo sferisterio di Tavole e in piazza del Duomo a Porto Maurizio, lo sferisterio Stenca di Imperia fu il luogo ove inizio' a farsi rispettare nella pallapugno che contava. Rivale e poi erede di Augusto Manzo, fu campione italiano nel 1952, 1955, 1957, 1958, 1959 e 1960.\nIl titolo del 1952, dopo decenni, venne attribuito dalla Federazione alla Libertas Imperia capitanata da Franco Balestra riesaminando irregolarita' nello svolgimento delle partite di finale all'epoca giocate.\nNel 1953 il campione fu ingaggiato dalla Sapet Torino con un contratto annuale di 500.000 lire.\nUn problema fisico ostacolo', a soli 36 anni, la prosecuzione ai massimi livelli della sua carriera, impedendogli con ogni probabilit\u00e0 di vincere ulteriori titoli italiani.\n\u00c8 stato insignito del titolo di cavaliere della Repubblica per merito sportivo ed \u00e8 stato membro degli azzurri d'Italia, associazione che raggruppa tutti gli atleti che hanno indossato la maglia della squadra nazionale.\n\u00c8 scomparso nel 2011 all'et\u00e0 di 87 anni.\nVoci correlate.\nGiorgio Bracco, Il campione silenzioso, edizioni Fenoglio, 2014"}
{"id": "1350730", "revid": "33689", "url": "https://it.wikipedia.org/wiki?curid=1350730", "title": "Diggers", "text": "Diggers (in italiano: \"zappatori\" o \"scavatori\") \u00e8 il nome con cui sono conosciuti alcuni gruppi di cristiani protestanti e ruralisti che, ai tempi della rivoluzione inglese, si unirono per lavorare le terre comuni secondo principi comunitari. In Inghilterra nacquero diverse comunit\u00e0 di diggers, la pi\u00f9 nota delle quali \u00e8 quella del Surrey, nata a Saint George's Hill e poi trasferita a Little Heath (entrambe le localit\u00e0 si trovano nei pressi di Cobham), che ebbe come principale portavoce Gerrard Winstanley.\nIl termine \"Diggers\", che significa \"zappatori\", deriva da un passo della Bibbia contenuto negli \"Atti degli Apostoli\", in cui questi ultimi suggeriscono la pratica di un determinato stile di vita basato sulla fede in Cristo e sul comunitarismo. Cercarono inoltre di riformare l'ordine costituito con i loro principi egualitaristici e con la creazione di piccole e rurali comunit\u00e0 di fedeli. Insieme ai Livellatori, i Diggers furono tra i gruppi di dissenzienti inglesi durante la dittatura di Oliver Cromwell.\nLa comunit\u00e0 di Cobham.\nNel suo libro \"The New Law of Righteousness\" (\"La nuova legge di giustizia\", 1649), Gerrard Winstanley rifer\u00ec che non molto tempo prima, durante una \"trance\" mistica, aveva sentito la voce di Dio dirgli: \"Lavorate insieme. Mangiate il pane insieme\". Winstanley decise di annunciare il messaggio ricevuto sia a voce che affidandolo alla stampa e si propose anche di metterlo in pratica.\nIl 1\u00ba aprile 1649 alcuni uomini dei dintorni, insieme a Winstanley e ad un ex soldato di nome William Everard, si misero a coltivare in comune le terre a Saint George's Hill.\nAl Consiglio di Stato giunse presto una lettera che invitava a intervenire per scacciarli. Il generale Fairfax, cui fu dato l'incarico di far sloggiare gli occupanti, invi\u00f2 il capitano John Gladman a vedere cosa stava succedendo. Gladman rifer\u00ec che non vi era nulla di pericoloso, e che Everard, che agli inizi sembrava pi\u00f9 che Winstanley il leader della comunit\u00e0, era solo un matto e che, comunque, i portavoce dei Diggers si sarebbero recati dal generale per esporre le loro ragioni.\nIl 20 aprile, infatti, Everard e Winstanley si presentarono da Fairfax per sostenere la causa dei Diggers. In base al loro principio per cui tutti gli uomini sono uguali in quanto fratelli nella Creazione, i due rifiutarono di togliersi il cappello in segno di deferenza verso il generale.\nIn questi giorni venne pubblicato il \"True Levellers Standard Advanced\", una sorta di manifesto dei Diggers, sottoscritto da 15 persone, tra le quali Winstanley, Everard e un tale John Taylor che firm\u00f2 anche la presentazione di questo opuscolo, datata 20 aprile 1649. Nel libretto, i Diggers dicevano che Dio aveva fatto la terra perch\u00e9 fosse un tesoro comune per tutti e che \"non una parola era stata detta in principio sul fatto che una parte dell'umanit\u00e0 dovesse dominare su un'altra\". L'introduzione della propriet\u00e0 privata e della compravendita delle terre, secondo i Diggers, disonorava la Creazione e toglieva la libert\u00e0 ad alcuni, costretti a lavorare per i proprietari delle terre. La rivoluzione aveva deposto il re, ma non aveva ancora tolto l'oppressione. L'Inghilterra sarebbe stata un paese veramente libero solo quando coloro che non avevano terre avessero avuto a disposizione le terre comuni (\"commons\") per coltivarle e vivere di esse come i proprietari terrieri potevano fare con le loro terre recintate (\"inclosures\"). Lo scopo dei Diggers era liberare la Creazione dalla schiavit\u00f9 impostale dalla propriet\u00e0 privata e intendevano raggiungere questo obiettivo, seguendo l'esempio degli Apostoli di Ges\u00f9 (), non con le armi o con i tumulti, ma solo con il loro lavoro.\nAll'inizio di giugno i Diggers del Surrey pubblicarono un altro opuscolo, \"A Declaration from the Poor Oppressed People of England\", nel quale rivendicavano l'uso collettivo dei boschi delle terre comuni contro i proprietari terrieri che volevano farne un uso privato. Il libretto era sottoscritto da 45 persone, a partire da Winstanley. Mancava il nome di William Everard che, secondo quanto raccontarono alcuni giornali dei tempi (ma alcuni studiosi pensano che facessero confusione con un altro Everard), aveva lasciato Cobham per unirsi ai soldati Livellatori che si erano ammutinati e che erano poi stati sconfitti a Burford il 14 maggio. In seguito i Diggers, pur ribadendo che le piante che crescevano nelle terre comuni dovevano essere di tutti, rinunciarono a tagliarle per il loro uso al fine di evitare liti (si veda l'opuscolo \"An Humble Request\").\nL'ostilit\u00e0 nei confronti dei Diggers continuava. In una lettera al generale Fairfax, Winstanley denunciava che alcuni soldati avevano picchiato un ragazzo, ferito un uomo e dato fuoco a una casa dei Diggers. L'11 giugno tali William Star e John Taylor (quest'ultimo da non confondere con un Digger che portava lo stesso nome) arrivarono a cavallo insieme a un gruppo di uomini vestiti da donna e picchiarono brutalmente quattro Diggers, uno dei quali si trov\u00f2 in pericolo di vita. \"Una cosa strana in un paese cristiano e fatta da gente che si professa cristiana\" commentava un opuscolo anonimo, ma quasi certamente opera di Winstanley, che recava il significativo titolo \"A Declaration of the Bloudie and Unchristian Acting of William Star and John Taylor of Walton\".\nI proprietari terrieri usarono anche le vie legali. Il 23 giugno furono avviate quattro cause contro alcuni Diggers (Winstanley, John Barker, Thomas Star, Henry Bickerstaff). Questi respinsero le accuse (le loro difese furono pubblicate in due opuscoli intitolati \"An Appeal to the House of Commons\" e \"A Watch-word to the City of London and the Armie\") dicendo che erano sempre stati sulle terre comuni, senza mai entrare in quelle recintate. Inoltre chiesero di poter consultare gli atti e esporre la propria difesa da soli, senza fare ricorso ad un avvocato. Ritenevano anzi che gli avvocati non dovessero neppure esistere e che fossero un prodotto della tirannia normanna sull'Inghilterra che la rivoluzione doveva rimuovere. Bickerstaff fin\u00ec anche in prigione. A Winstanley furono sequestrati alcuni bovini che gli erano stati affidati.\nIn autunno, i Diggers lasciarono Saint George's Hill e si trasferirono a Little Heath, sempre nel territorio di Cobham. Qui trovarono un accanito nemico nel rettore di West Horsley John Platt. In due lettere del dicembre del 1649 al generale Fairfax i Diggers riferivano le angherie subite. In particolare il 28 novembre alcuni soldati avevano costretto con minacce alcuni lavoratori ad aiutarli ad abbattere due case dei Diggers e avevano rubato della legna per portarla ad un proprietario di quei luoghi.\nOggetto di ripetuti attacchi, la comunit\u00e0 Digger del Surrey resistette sino all'aprile del 1650.\nAltre comunit\u00e0 di diggers.\nLa comunit\u00e0 digger del Surrey \u00e8 quella sulla quale, grazie agli scritti di Gerrard Winstanley, abbiamo maggiori notizie. Ne sorsero per\u00f2 anche altre. I diggers di Cobham avevano anche mandato due emissari, Thomas Haydon e Adam Knight, a \"promuovere la causa\" in giro per l'Inghilterra.\nEredit\u00e0 culturale.\nA San Francisco, a met\u00e0 degli anni sessanta del XX secolo, giovani facenti parte dell'ambiente underground si riunirono attorno agli attori della Mime Troupe di Peter Berg e Peter Coyote. Assunsero dai diggers dell'Inghilterra cromwelliana la filosofia egualitaristica, la dimensione collettiva, la critica nei confronti dell'autocrazia statale e lo spirito solidaristico. E si battezzarono col nome dei loro predecessori inglesi del Seicento.\nI moderni diggers, che esprimevano anche una forte carica di libertarismo e di anarchismo, costituivano il settore pi\u00f9 politicizzato e radicale della controcultura californiana di quegli anni. Oltre a farsi carico di dare gratuitamente asilo e distribuire cibo e vestiti, in quanto attori manifestavano le loro forme di contestazione con modalit\u00e0 creative e fantasiose attraverso spettacoli teatrali che si svolgevano in strada e che sempre cercavano il coinvolgimento degli spettatori nell'evento (Berg li defin\u00ec \"\"teatro guerriglia\" di strada\").\nAnche nel loro caso, come in quello dei loro antesignani, le autorit\u00e0 videro nella presenza dei diggers e nelle loro attivit\u00e0 una minaccia all'ordine costituito. E quando, sul finire del 1965, Ronnie Davis\u00a0\u2013 membro influente della Mime Troupe\u00a0\u2013 fu arrestato e processato con l'accusa di avere compiuto un'esibizione teatrale all'aperto senza permesso ufficiale, in spirito di mutua solidariet\u00e0 fu organizzato da altri settori del movimento underground un concerto rock di beneficenza con alcune fra le migliori formazioni sulla scena musicale della citt\u00e0 americana per raccogliere fondi a sostegno dell'attore incriminato."}
{"id": "1350732", "revid": "1983214", "url": "https://it.wikipedia.org/wiki?curid=1350732", "title": "Berghin", "text": "Berghin, in passato \"Berghiu\" (in ungherese \"Berve\", in tedesco \"Blutroth, Blutried\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Berghin, Ghirbom (\"Birnbaum\"), Henig (\"Henningsdorf\"), Straja (\"Hohenwarte\")."}
{"id": "1350737", "revid": "115549", "url": "https://it.wikipedia.org/wiki?curid=1350737", "title": "AA La Gantoise", "text": ""}
{"id": "1350739", "revid": "115549", "url": "https://it.wikipedia.org/wiki?curid=1350739", "title": "KAA Gent", "text": ""}
{"id": "1350740", "revid": "115549", "url": "https://it.wikipedia.org/wiki?curid=1350740", "title": "ARA La Gantoise", "text": ""}
{"id": "1350743", "revid": "1983214", "url": "https://it.wikipedia.org/wiki?curid=1350743", "title": "Bistra (Alba)", "text": "Bistra (\"Bisztra\" in ungherese, \"Bistrau\" in tedesco) \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 32 villaggi: Arone\u0219ti, B\u0103le\u0219ti, B\u0103le\u0219ti-C\u0103tun, B\u00e2rle\u0219ti, Bistra, Cheleteni, Ciulde\u0219ti, Cre\u021be\u0219ti(unde cei mai tari sunt a lui Rimboi si a lui Beschelau), D\u00e2mbureni, Dealu Muntelui, Dur\u0103\u0219ti, G\u0103ne\u0219ti, G\u00e2rde, Hodi\u0219e\u0219ti, Hudrice\u0219ti, Lipaia, Lunca Larg\u0103, Lunca Merilor, Mih\u0103ie\u0219ti, N\u0103ma\u0219, Nov\u0103ce\u0219ti, Perje\u0219ti, Poiana, R\u0103titi\u0219, Runcuri, S\u0103l\u0103ge\u0219ti, \u0218tefanca, \u021a\u0103r\u0103ne\u0219ti, Tri\u0219ore\u0219ti, V\u00e2r\u0219i-Rontu, V\u00e2r\u0219ii Mari, V\u00e2r\u0219ii Mici."}
{"id": "1350744", "revid": "1272592", "url": "https://it.wikipedia.org/wiki?curid=1350744", "title": "Monumenti bianchi di Vladimir e Suzdal'", "text": "I monumenti bianchi di Vladimir e Suzdal' sono un patrimonio dell'umanit\u00e0 dell'UNESCO situato in Russia. Il patrimonio \u00e8 composto da otto monumenti calcarei d'epoca medievale siti nella regione di Zales'e:\nQuesto patrimonio dell'umanit\u00e0 non comprende, per ragioni ignote, numerosi altri monumenti di Zales'e, tra cui:"}
{"id": "1350751", "revid": "4711", "url": "https://it.wikipedia.org/wiki?curid=1350751", "title": "Federazione calcistica belga", "text": ""}
{"id": "1350753", "revid": "1983214", "url": "https://it.wikipedia.org/wiki?curid=1350753", "title": "Blandiana", "text": "Blandiana (in ungherese \"Maroskarna\", in tedesco \"Stumpach\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 5 villaggi: Acmariu (\"Meergrub\"), Blandiana, Ibru (\"Erbsendorf\"), Poieni (\"Pojensdorf\"), R\u0103c\u0103t\u0103u (\"Krebsenteich\").\nVi si trova un santuario interamente in legno dedicato a San Nicola (\"Sf. Nicolae\"), costruito nel 1768."}
{"id": "1350756", "revid": "33689", "url": "https://it.wikipedia.org/wiki?curid=1350756", "title": "Celio Aconio Probiano", "text": "Fu Prefetto del pretorio d'Italia sotto gli imperatori Leone I e Libio Severo (quindi, considerando che la prefettura di Basilio inizi\u00f2 nel 463, tra il 461 e questo anno). Fu poi console per l'Occidente nel 471, con Leone.\nIl suo nome lo ricollega alla famiglia aristocratica romana degli \"Aconii Catullini\"; era probabilmente imparentato con Aconia Fabia Paulina (morta nel 384 circa)."}
{"id": "1350760", "revid": "1983214", "url": "https://it.wikipedia.org/wiki?curid=1350760", "title": "Bucerdea Gr\u00e2noas\u0103", "text": "Bucerdea Gr\u00e2noas\u0103 (\"Botschard\" in tedesco, \"B\u00faz\u00e1sbocs\u00e1rd\" in ungherese) \u00e8 un comune della Romania di abitanti, ubicato nel distretto di Alba, nella regione storica della Transilvania.\nDi rilievo la presenza di una chiesa protestante riformata risalente al XVI secolo.\nStoria.\nLa localit\u00e0 \u00e8 piuttosto antica e viene citata per la prima volta in un documento del 1303 con i nomi ungherese \"B\u00faz\u00e1sbocs\u00e1rd\" e tedesco \"Botschard\"; l'appellativo \"Gr\u00e2noas\u0103\" venne aggiunto pi\u00f9 tardi, essendo la localit\u00e0 divenuta un importante mercato del grano.\nIl comune fu istituito nel 2006 (legge n. 109 del 27 aprile 2006) unendo 4 villaggi gi\u00e0 appartenenti al comune di Cr\u0103ciunelu de Jos: Bucerdea Gr\u00e2noas\u0103, Cornu, P\u0103dure, P\u00e2nca."}
{"id": "1350764", "revid": "287204", "url": "https://it.wikipedia.org/wiki?curid=1350764", "title": "Bucerdea Granoasa", "text": ""}
{"id": "1350772", "revid": "124123", "url": "https://it.wikipedia.org/wiki?curid=1350772", "title": "Nati nel 1398", "text": ""}
{"id": "1350776", "revid": "729019", "url": "https://it.wikipedia.org/wiki?curid=1350776", "title": "GAZ-61", "text": "La GAZ-61 (in alfabeto cirillico \u0413\u0410\u0417-61) era un'autovettura a trazione integrale prodotta dalla GAZ. Introdotta nel 1938, la produzione part\u00ec solo nel 1940. Era stata progettata da V. A. Gratchev usando la carrozzeria della GAZ M2 su un telaio di una 4x4.\nLa pendenza massima superabile \u00e8 di 38\u00b0 e poteva compiere guadi fino a 72\u00a0cm di profondit\u00e0.\nLa prima versione, costruita tra il 1940 e il 1941, era a 5 posti e 4 porte. Il motore era un 6 cilindri di 3485cm\u00b3 con 85 cavalli e una velocit\u00e0 massima di 100\u00a0km/h. Era l'auto dei comandanti supremi dell'Armata Rossa.\nNel 1941 fu introdotta la GAZ-61-73, con diverse modifiche. Era a 5 posti e 4 porte e con lo stesso motore potenziato per arrivare a 107\u00a0km/h."}
{"id": "1350778", "revid": "3831", "url": "https://it.wikipedia.org/wiki?curid=1350778", "title": "Pons drusi", "text": ""}
{"id": "1350782", "revid": "1983214", "url": "https://it.wikipedia.org/wiki?curid=1350782", "title": "Cr\u0103ciunelu de Jos", "text": "Cr\u0103ciunelu de Jos (in ungherese \"Als\u00f3kar\u00e1csonfalva\", in tedesco \"Christendorf\" o \"Kratschendorf\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nNel 2006 i 4 villaggi di Bucerdea Gr\u00e2noas\u0103, Cornu, P\u0103dure e P\u00e2nca sono stati scorporati dal comune (Legge n. 109 del 27 aprile 2006) per andare a formare il nuovo comune di Bucerdea Gr\u00e2noas\u0103.\nStoria.\nLa zona venne popolata fin dai tempi antichi, ma il primo documento che cita la localit\u00e0 risale al 1324.\nFin dal Medioevo Cr\u0103ciunelu conobbe un continuo sviluppo grazie alla sua posizione, lungo il corso del fiume Tarnava Grande e soprattutto lungo una strada che univa Alba Iulia, da cui dista 34 km, ad alcune localit\u00e0 sassoni. Il tracciato dell'antica strada medievale corrisponde all'odierna Strada nazionale 14B."}
{"id": "1350783", "revid": "1305772", "url": "https://it.wikipedia.org/wiki?curid=1350783", "title": "Petah Tiqwa", "text": "P\u00e8ta\u1e25 Tiqv\u00e0 o Petah Tikva , (, letteralmente \"porta della speranza\"), nota anche come \"Em HaMoshavot\" (\"madre dei moshav\"), \u00e8 una citt\u00e0 nel Distretto Centrale di Israele, situata 10,6\u00a0km (6,59 miglia) ad est di Tel Aviv. Fu fondata nel 1878, del vecchio Yishuv, divenne un insediamento permanente nel 1883 con l'aiuto finanziario del barone Edmond de Rothschild.\nNel 2016 la citt\u00e0 aveva una popolazione di 236.169 abitanti. La sua densit\u00e0 di popolazione \u00e8 di circa 6.277 abitanti per chilometro quadrato (16,260/sq mi). La sua giurisdizione copre 35,868 dunum (~ 35,9\u00a0km\u00b2 o 15 sq mi). Petah Tiqwa fa parte dell'area metropolitana di Tel Aviv.\nOrigini del nome.\nIl nome di Petah Tiqwa fu scelto dai suoi fondatori nel 1878 dalla profezia di Osea (2:15, 2:17 Ebrei), \"E dar\u00f2 da lei le sue vigne e la valle di Acor per una \"porta della speranza\": ed essa canter\u00e0 l\u00ec, come nei giorni della sua giovinezza e come nel giorno in cui sal\u00ec dal paese d'Egitto\".\nL'emblema di Petah Tiqwa appare su un francobollo disegnato da Yitzhak Goldenhirsch, membro fondatore di Petah Tiqwa. L'aratro simboleggia le origini di Petah Tiqwa come insediamento agricolo, il campo simboleggia l'essiccazione delle paludi del fiume Yarkon e la coltivazione della terra, e l'arancio simboleggia l'industria degli agrumi di Petah Tiqwa, a cominciare dal primo albero piantato dal rabbino Aryeh Leib Frumkin. L'emblema \u00e8 inscritto da un versetto della Bibbia: \"chi lavora la sua terra avr\u00e0 pane abbondante\". (Proverbi 12:11)\nSport.\nIl principale stadio di Petah Tiqwa \u00e8 lo stadio HaMoshava, che ha una capienza di spettatori. Petah Tiqwa ha due squadre di calcio: l'Hapoel Petah Tiqwa e il Maccabi Petah Tiqwa. La squadra di baseball locale, i Petah Tikva Pioneers, hanno giocato nella stagione inaugurale della Ligat ha-Beisbol ha-Israelit. Il campionato si \u00e8 sciolto l'anno successivo. Nel 2014, la squadra di calcio femminile dell'Hapoel Petah Tiqwa ha reclutato cinque donne arabo israeliane per giocare nella squadra. Una di loro \u00e8 ora il capitano della squadra."}
{"id": "1350784", "revid": "287204", "url": "https://it.wikipedia.org/wiki?curid=1350784", "title": "Craciunelu de Jos", "text": ""}
{"id": "1350791", "revid": "28592", "url": "https://it.wikipedia.org/wiki?curid=1350791", "title": "Gorkovsky Avtomobilnyn Zavod", "text": ""}
{"id": "1350792", "revid": "47767", "url": "https://it.wikipedia.org/wiki?curid=1350792", "title": "Petah Tikva", "text": ""}
{"id": "1350793", "revid": "104458", "url": "https://it.wikipedia.org/wiki?curid=1350793", "title": "Duca di Bergamo", "text": ""}
{"id": "1350796", "revid": "2036687", "url": "https://it.wikipedia.org/wiki?curid=1350796", "title": "Kyle Chandler", "text": "\u00c8 noto principalmente per il suo ruolo di Gary Hobson nella serie TV \"Ultime dal cielo\" (1996-2000) e di Eric Taylor nella serie TV \"Friday Night Lights\" (2006-2011), per il quale ha vinto un Emmy Award per il miglior attore in una serie drammatica. Nel 2015 \u00e8 il protagonista della serie Netflix \"Bloodline\", per la quale riceve la sua quarta nomination agli Emmy. In ambito cinematografico \u00e8 apparso in noti film quali \"King Kong\" (2005), \"Super 8\" (2011), \"Argo\" (2012), \"Zero Dark Thirty\" (2012), \"The Wolf of Wall Street\" (2013), \"Carol\" (2015), \"Manchester by the Sea\" (2016), \"Godzilla II - King of the Monsters\" (2019) e il sequel \"Godzilla vs. Kong\" (2021).\nBiografia.\nFiglio di Sally e Edward Chandler, suo padre mor\u00ec per un infarto quando aveva 15 anni. \u00c8 noto soprattutto per il ruolo di \"Gary Hobson\" nella serie tv \"Ultime dal cielo\", in cui il protagonista riceve ogni giorno il giornale del giorno dopo. La sua carriera inizia verso la fine degli anni ottanta, in cui partecipa a svariate produzioni televisive, come la miniserie \"\".\nDopo la fine di \"Ultime dal cielo\", ha lavorato in alcuni film tv. Nel 2005 ottiene un ruolo nel \"King Kong\" di Peter Jackson. Nel 2006 ha preso parte a quattro episodi di \"Grey's Anatomy\". Nel 2007 recita nel film di Peter Berg \"The Kingdom\". Per tutta la durata della serie \"Friday Night Lights\" (sceneggiata anch'essa da Peter Berg), dal 2006 al 2011, interpreta il ruolo del coach Eric Taylor. Questa interpretazione nel 2011 lo porta a vincere un Emmy come miglior attore in una serie drammatica.\nNel 2008 recita nel film di fantascienza \"Ultimatum alla Terra\", mentre nel 2011 \u00e8 nel film di J. J. Abrams, \"Super 8\", in cui interpreta il vicesceriffo Jackson Lamb. Nel 2013 entra nel cast dell'episodio pilota della serie televisiva \"The Vatican\" nel ruolo del Cardinale Thomas Duffy. Inoltre interpreta il ruolo dell'agente dell'FBI Patrick Denham in \"The Wolf of Wall Street\" di Martin Scorsese. Nel 2015 partecipa con il ruolo di John Rayburn alla serie televisiva statunitense \"Bloodline\", trasmessa dalla piattaforma Netflix.\nVita privata.\nChandler \u00e8 sposato dal 1995 con la sceneggiatrice Kathryn Macquarrie, da cui ha avuto due figlie, Sydney e Sawyer. \u00c8 cugino dell'attrice Beau Garrett.\nDoppiatori italiani.\nDa doppiatore \u00e8 sostituito da: "}
{"id": "1350797", "revid": "339392", "url": "https://it.wikipedia.org/wiki?curid=1350797", "title": "Beata Fina", "text": ""}
{"id": "1350803", "revid": "729019", "url": "https://it.wikipedia.org/wiki?curid=1350803", "title": "GAZ-64", "text": "La GAZ-64 fu la prima jeep costruita in Unione Sovietica: la produzione, affidata alla GAZ, fu di 646 esemplari tra l'autunno del 1941 e l'estate 1942.\nLa produzione fu cos\u00ec modesta perch\u00e9 si tratt\u00f2 di prototipi e esemplari di preserie: infatti fu presto sostituita dalla GAZ-67 e dalla GAZ-67B.\nIl peso dell'auto era 1200 kg, il motore era un 3285cm\u00b3, 4 cilindri in linea da 50hp che la spingeva fino a 100 km/h."}
{"id": "1350810", "revid": "33689", "url": "https://it.wikipedia.org/wiki?curid=1350810", "title": "Vettio Grato", "text": "Proveniva probabilmente da una famiglia di origini italiche. Era imparentato (forse suo fratello) con Gaio Vettio Grato Attico Sabiniano, console del 242, e conseguentemente con suo padre Gaio Vettio Grato Sabiniano, console del 221."}
{"id": "1350812", "revid": "73843", "url": "https://it.wikipedia.org/wiki?curid=1350812", "title": "The Physics of Fire", "text": "The Physics of Fire \u00e8 un album della band christian metal/metalcore Becoming the Archetype pubblicato nel 2007.\nIl disco.\nSi inizia con \"Epoch of war\" e subito dopo con il quasi symphonic black metal \"Immolation\". E ce anche lo spazio per un brano death metal, \"Autopsy\", tanto per non dimenticarsi le loro radici. E cos\u00ec via, come in \"The great fall\" (seconda parte di Physics of fire, song divisa in ben quattro parti), tra rallentamenti, tantissimi riff stoppati che vanno a braccetto con la batteria, e spezzati poi da incursioni melodiche con assoli sia lenti che veloci, che si intrecciano con le atmosfere oscure e con i riff pi\u00f9 \"doom\" del lavoro.\nNon manca poi una strumentale, \"Nocturne\", questa volta non un semplice arpeggio in acustico, ma quasi una pausa per riprendere fiato, contornata da pianoforte. Non manca un pezzo come \"Monolith\", che sfugge un po' a tutte le categorie sinora esposte per viaggiare tra interruzioni di pianoforte e lenti riff stoppati. Segue \"Endure\", altro buon pezzo e poi \"Second death\" che sembra molto pi\u00f9 una canzone della nuova scuola doom infarcita di influenze prog, piuttosto che una canzone metalcore!\nLa marcia finale \"The bilance of eternity\" chiude quello che si pu\u00f2 definire il capolavoro dei Becoming The Archetype, una canzone che al suo interno racchiude tutti gli elementi che sono stati disseminati nel disco: melodica, assoli velocissimi, riff stoppati, parti doom, atmosfera oscura, malinconia, metalcore, death metal, pianoforte delicato e tentazioni sinfoniche."}
{"id": "1350823", "revid": "599013", "url": "https://it.wikipedia.org/wiki?curid=1350823", "title": "Unirea", "text": "Il toponimo Unirea (\"Unione\" in romeno) pu\u00f2 riferirsi a diverse localit\u00e0 della Romania:"}
{"id": "1350825", "revid": "2209726", "url": "https://it.wikipedia.org/wiki?curid=1350825", "title": "Riot City Blues Tour", "text": "Riot City Blues Tour \u00e8 il primo DVD dei Primal Scream. Pubblicato il 6 agosto 2007, documenta l'esibizione della gruppo musicale britannico all'Hammersmith Apollo di Londra del novembre 2006, una delle date del tour di promozione dell'album \"Riot City Blues\".\nI contenuti speciali comprendono 13 video musicali del gruppo e un'intervista al cantante Bobby Gillespie e al bassista Gary \"Mani\" Mounfield."}
{"id": "1350827", "revid": "770813", "url": "https://it.wikipedia.org/wiki?curid=1350827", "title": "Forze aeree svizzere", "text": "Forze aeree svizzere (; ; ; a uso internazionale, sigla SAF) \u00e8 il nome ufficiale dell'aviazione militare della Svizzera dal 1956.\nIn precedenza era nota come \"Truppe d'aviazione dell'Esercito svizzero\" (; ).\nStoria.\nLe origini.\nL'Aeronautica svizzera fu creata il 31 luglio 1914 come componente dell'esercito grazie a una colletta nazionale privata promossa dalla societ\u00e0 degli ufficiali e che riusc\u00ec a raccogliere 1,7 milioni di franchi. Nel 1910 infatti il Consiglio federale si rifiut\u00f2 di finanziare la formazione di piloti a scopo militare.\nAllo scoppio della prima guerra mondiale la forza aerea elvetica si componeva di soli otto velivoli privati e dieci piloti a disposizione. Il conflitto, che risparmi\u00f2 il Paese, favor\u00ec lo sviluppo dell'aviazione e nel 1918 la Svizzera disponeva di 68 aerei (prevalentemente da ricognizione).\nNell'immediato dopoguerra i mezzi a disposizione dell'aviazione rimasero prevalentemente gli stessi ma l'esercito si adoper\u00f2 comunque per la creazione di nuove piste come Losanna e Payerne che si aggiungevano a Thun, D\u00fcbendorf e Beundenfeld.\nLa spinta al riarmo, negli anni trenta, convinse l'esercito a dotarsi di nuovi velivoli da combattimento come i Fokker C.V-E, i Dewoitine D.27, gli EKW C-35, i Morane-Saulnier MS.406 e i Messerschmitt Bf 109.\nLa seconda guerra mondiale.\nAgli albori della seconda guerra mondiale l'aviazione svizzera disponeva di soli 86 aerei da caccia e di 121 velivoli per l'osservazione e il combattimento al suolo, tra i quali i caccia Messerschmitt Bf 109 D/E e i DKW D-3800/D-3801, copia nazionale del Morane-Saulnier MS.406, oltre ai biplani biposto multiuso EKW C-35 di produzione nazionale. Vennero costruiti altri quindici campi d'aviazione sparsi nei vari angoli del Paese.\nL'aviazione e la contraerea furono le uniche armi entrate in azione durante la guerra e risposero a un importante numero di violazioni dello spazio aereo elvetico. Nel 1940 gli sporadici scontri tra Luftwaffe e Forze aeree svizzere si fecero pi\u00f9 frequenti.\nLa Germania, irritata e sostenendo che i combattimenti si erano tenuti al di fuori dello spazio aereo svizzero, chiese al governo di Berna delle scuse ufficiali e un risarcimento per i danni subiti. La crisi diplomatica che ne scatur\u00ec ebbe pericolose ripercussioni tra i due Paesi. Il Reich tagli\u00f2 per ritorsione le esportazioni di carbone verso la Svizzera, ma le scaramucce aeree non si placarono. Nei primi giorni di giugno del 1940 gli svizzeri attaccarono ripetutamente una squadriglia di circa 35 bombardieri tedeschi sopra Neuch\u00e2tel, abbattendo tre Heinkel He 111 e l'8 giugno quindici Me 109 nazionali si ritrovarono a dover affrontare ventotto apparecchi della Luftwaffe perdendone due, abbattendone uno e costringendo all'atterraggio altri due velivoli. Lo stesso giorno un aereo da ricognizione veniva abbattuto, 10 miglia all'interno della Svizzera, da sei caccia della Luftwaffe.\nComplessivamente i tedeschi persero undici aerei e gli svizzeri tre. Il 20 giugno 1940, per timore che questi combattimenti fungessero da pretesto tedesco per un'invasione, il generale Henri Guisan proib\u00ec all'aviazione i combattimenti sopra il Paese. Fino a novembre del 1943 la difesa dello spazio aereo nazionale venne affidata esclusivamente alla difesa contraerea.\nVerso la fine del conflitto, a causa dell'intensa attivit\u00e0 bellica nel Nord Italia da parte delle missioni di bombardamento alleate sull'allora Repubblica Sociale Italiana, furono numerosi gli episodi che videro al centro della contraerea elvetica sia i bombardieri dell'USAAF sia i caccia dell'ANR, causando perdite sia in termini di mezzi sia di vite umane. Secondo alcune fonti, il pilota da caccia Aurelio Morandi, l'ultimo pilota italiano caduto in combattimento durante il conflitto, perse la vita a causa di un colpo della contraerea che lo fece precipitare in un campo situato tra Fino Mornasco e Bulgorello, in provincia di Como.\nComplessivamente, durante il servizio attivo, si registrarono 6\u00a0501 violazioni delle frontiere e 254 velivoli atterrarono, precipitarono o furono abbattuti sopra il territorio elvetico.\nI primi aerei a reazione e primi elicotteri.\nNel 1956 le squadriglie delle Forze aeree svizzere furono le prime al mondo a dotarsi completamente di aerei a reazione dopo aver acquistato (e parzialmente costruito su licenza) 175 Vampire e 250 Venom. Nel 1958 entrarono in attivo anche i primi elicotteri di una certa importanza (Alouette II) e i cacciabombardieri Hawker Hunter MK 58 che, successivamente (dal 1964 al 1994), diverranno gli aerei utilizzati dalla Patrouille Suisse (una delle pattuglie aeree acrobatiche dell'esercito svizzero. Ci sono anche il PC-7 TEAM, il Super Puma Display Team e il F/A-18 Hornet Solo Display Team).\nNel 1961 l'Assemblea federale approv\u00f2 l'acquisto di 100 aerei da combattimento Dassault Mirage III (per una spesa complessiva di 871 milioni di franchi svizzeri). Nel 1964 il Consiglio federale chiese un credito aggiuntivo di 576 milioni legato all'aumento dei costi di produzione vista la decisione di produrre i velivoli in Svizzera con licenza. Lo scandalo che ne segu\u00ec istitu\u00ec per la prima volta una commissione d'inchiesta parlamentare in Svizzera.\nDei 100 aerei previsti ne entrarono in funzione solamente 57.\nNel 1975 entrarono poi in servizio 110 F-5 E Tiger di produzione statunitense. Nel 1987 la svizzera si dot\u00f2 di un nuovo elicottero per il trasporto (Super Puma). Nel 1993 l'esercit\u00f2 svizzero acquist\u00f2 34 F/A-18 Hornet che rappresentavano il fiore all'occhiello dell'aviazione a quel momento.\nNel 1977 l'aviazione militare svizzera partecip\u00f2 alle sue prime esercitazioni all'estero che divennero prassi nei decenni successivi prima in Sardegna (sino al 1991) e poi sopra il Mare del Nord.\nDal 2000, sui cieli svizzeri, sono anche attivi alcuni aeromobili a pilotaggio remoto (APR) del tipo ADS-95 Ranger (coproduzione israeliana) utilizzati anche per operazioni di polizia.\nPresente e futuro delle Forze aeree.\nOgni decisione riguardante l'acquisto di nuovi mezzi per l'aviazione \u00e8 controversa dal punto di vista politico. In Svizzera, ormai da decenni e perlomeno dall'affare Mirage, i gruppi partitici che si oppongono alle forze armate e ai suoi finanziamenti raccolgono un numero crescente di consensi e non \u00e8 un caso se, gi\u00e0 nel 1993, l'acquisto degli F/A-18 Hornet super\u00f2 con margini esigui la votazione popolare.\nIl programma d'armamento 2004 (che prevedeva l'acquisto di due aerei da trasporto tattico CASA C-295) venne respinto dal parlamento. Sorte simile anche per il programma 2009 (che chiedeva tra l'altro 404 milioni per l'ammodernamento della flotta F/A-18). In quest'ultimo caso hanno pesato sulle decisioni politiche lo scandalo Roland Nef (il capo dell'esercito indagato per violenza domestica), le tragedie della Jungfrau e del Kander (sei soldati travolti da una valanga nella prima; cinque travolti dalla corrente durante un'esercitazione nella seconda) e le difficili relazioni tra l'UDC e il Ministro della difesa Samuel Schmid.\nNel 2008, inoltre, al popolo \u00e8 stata sottoposta un'iniziativa denominata \"Contro il rumore dei velivoli da combattimento nelle regioni turistiche\". La stessa, promossa da Franz Weber, \u00e8 stata respinta ma ha nuovamente sottolineato il momento difficile dell'esercito svizzero e dell'aviazione in particolare.\nA partire dai primi anni del 2000, la Svizzera si \u00e8 messa alla ricerca di un nuovo apparecchio per sostituire parzialmente i Tiger F-5 (alcuni di essi erano stati tra l'altro prestati alla vicina Austria).\nI produttori in lista per accaparrarsi la commessa (e i cui velivoli erano gi\u00e0 stati precedentemente testati dall'esercito) erano la francese Dassault con il Rafale, il consorzio EADS con l'Eurofighter e la svedese Saab con il Gripen, l'americana Boeing con l'F/A-18 Super Hornet (quest'ultima poi ritiratasi a causa dell'alto costo del suo prodotto). Il 30 novembre 2011, il Gripen \u00e8 risultato il velivolo prescelto nella versione JAS-39E. Il referendum popolare del 18 maggio 2014 ha per\u00f2 bocciato l'acquisto dei 22 Gripen.\nAttualmente \u00e8 in corso il programma UAS15 che permetter\u00e0 alle Forze aeree di sostituire i droni RUAG ADS95 \"Ranger\" in servizio dal 2001, e i RUAG KZD85, radiobersagli anch'essi in servizio dal 2001 con dei moderni UAV. Il concorso \u00e8 stato vinto dall'Elbit Hermes 900HFE e rientra nel programma d'armamento 2015. Il parlamento ha approvato l'acquisto.\nAir policing / Polizia aerea.\nLa polizia aerea \u00e8 una delle principali attivit\u00e0 in tempo di pace delle Forze aeree svizzere. L'Air Force distingue due classi di missione, la missione in diretta \"Live-Mission\" (osservazione, identificazione) e la \"Hot-Mission (missione di pronto intervento).\nBasi aeree.\nLe Forze aeree svizzere hanno sette basi aeree attive sparse sul territorio nazionale, la pi\u00f9 importante delle quali \u00e8 situata a Payerne, nella Svizzera occidentale, nota anche per un air show internazionale nel 2014. All'Air14 sono stati celebrati tre giubilei: 100 anni delle Forze aeree svizzere, 50 anni della Patrouille Suisse e 25 anni del PC-7 TEAM. Le altre sono la elibase situata ad Alpnach, le basi minori di Berna (VIP only), D\u00fcbendorf, Emmen, Meiringen, Sion e Locarno (quest'ultima utilizzata per gli addestramenti di base su PC-7 per gli aspiranti piloti militari, e per l'addestramento degli esploratori paracadutisti dell'Esercito. La base aerea di Alpnach \u00e8 la base pi\u00f9 importante delle Forze aeree svizzere per gli elicotteri. La base di Buochs non \u00e8 operativa, mentre la base aerea presente a Mollis \u00e8 stata chiusa dal gennaio 2007.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1350830", "revid": "1573940", "url": "https://it.wikipedia.org/wiki?curid=1350830", "title": "Oratorio di San Rocco (Cailungo)", "text": "L'oratorio di San Rocco si trova appena fuori Cailungo, curazia (frazione) di Borgo Maggiore a San Marino.\nFu costruito in onore di San Rocco Nell'interno si trova un dipinto in olio su tela del 1594 raffigurante la \"Madonna col Bambino in trono con San Rocco, San Marino e San Giovanni Battista\"."}
{"id": "1350837", "revid": "124123", "url": "https://it.wikipedia.org/wiki?curid=1350837", "title": "Morti nel 1731", "text": ""}
{"id": "1350838", "revid": "1983214", "url": "https://it.wikipedia.org/wiki?curid=1350838", "title": "Unirea (Alba)", "text": "Unirea, in passato \"Vin\u0163u de Sus\" (in ungherese \"Felvinc\", in tedesco \"Oberwinz\" oppure \"Oberweinsdorf\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 7 villaggi: Ciugudu de Jos, Ciugudu de Sus, Dumbrava, Inoc, M\u0103h\u0103ceni, Unirea, Vere\u0219mart."}
{"id": "1350842", "revid": "767487", "url": "https://it.wikipedia.org/wiki?curid=1350842", "title": "Mac Dre", "text": "Durante la sua carriera come gangsta rapper lavor\u00f2 con diversi artisti, tra cui Snoop Dogg, il fratellastro del Dr. Dre Warren G, Kokane, Mistah F.A.B., Mc Hammer, Mac Mall, Ray Luv ed altri.\nBiografia.\nPrincipio della carriera e prigione.\nSi trasferisce presto, da bambino a Vallejo con la madre per allontanarlo dai pericoli della citt\u00e0 di Oakland. Andre inizi\u00f2 a ricevere consensi a partire dall'inizio degli anni novanta e per tutta la Bay Area, consensi che si estesero a livello nazionale grazie alle etichette indipendenti come la Romp e la Thaizz Entertainment.\nFra i successi pi\u00f9 recenti possiamo individuare i brani: \"Too Hard For the Fuckin' Radio\" e \"Feelin' Myself\". La sua carriera musicale \u00e8 costellata da numerosi litigi e controversie: dopo aver pubblicato i suoi primi album tra il 1989 e il 1991, viene accusato di aver commesso una rapina in banca. La sua etichetta, la Romp Productions, e le sue molte citazioni ad un \"gioco violento\" (in inglese appunto \"romp\"), inserite in diversi brani di successo, coincidevano con le caratteristiche di una gang di Vallejo specializzata in rapine alle banche, gang che si faceva chiamare \"Romper Room Gang\". Hicks fu accusato, assieme al rapper J-Diggs di essere membro della gang; per tale accusa nel 1992 fu condannato a cinque anni di prigione, nella quale guadagn\u00f2 in popolarit\u00e0 registrando le sue canzoni direttamente dal penitenziario della contea di Fresno tramite il telefono interno della prigione. Il suo album, \"Young Black Brotha\", \u00e8 un risultato di questi sforzi. Un album uscito pi\u00f9 tardi, \"Back 'N Da Hood\", viene registrato sempre dalla prigione.\nDopo il rilascio.\nDopo il suo rilascio nel 1996, inizi\u00f2 a pubblicare CD in modo continuativo. Il suo pubblico cresceva, le principali radio hip-hop iniziavano a dare nei palinsesti pi\u00f9 spazio alla sua musica. Si trasfer\u00ec cos\u00ec a Sacramento, dove fond\u00f2 la sua seconda casa discografica, la Thaizz Entertainment.\nMac fu un consumatore abituale di ecstasy, tanto che, secondo alcuni, proprio a lui si deve un verbo americano, \"to thizz\", che significa essere fatti di droga. Fu anche uno dei precursori della corrente \"Hyphy\" dell'Hip hop, \"Hyphy\" \u00e8 una parola composta dalle parole \"Hy\" e \"Fee\" ed \u00e8 un aggettivo che significa \"iperattivo\". Il termine si dice che sia una combinazione delle parole \"iper\" e \"volare\". La parola venne creata dal rapper della Bay Area Keak da Sneak usandola per la prima volta in un suo album del 1994.\nL'Hyphy \u00e8 uno stile di musica e di danza associate alla cultura hip hop della Bay Area, cultura che ha iniziato ad emergere tra la fine del 1990 e i primi anni 2000 in contrasto con la scena hip hop commerciale, che tendeva a sottrarre spazio ad altre realt\u00e0, creando uno forte stile identificativo della Bay Area, che, con il tempo, ha conquistato maggior spazio sulla scena nazionale americana.\nMorte.\nIl 2 novembre del 2004, ritornando da Kansas City, Missouri, un'auto si ferm\u00f2 bruscamente nei pressi del van di Mac Dre. Sebbene non si sappia realmente se ci fu uno scambio verbale, la rissa fin\u00ec nel sangue. Il van sband\u00f2 e and\u00f2 a finire contro un albero. Mac Dre mor\u00ec probabilmente per un colpo di pistola alla nuca, sebbene il suo corpo venne gettato fuori dal furgone e fu trovato solo molto tempo dopo la scoperta dell'incidente. Nel 2005 un rapper di Las Vegas venne probabilmente ucciso da Mac Minister, un amico di Mac Dre, che, in questo modo l'avrebbe vendicato. Nel marzo 2006 Mac Minister venne arrestato dall'FBI."}
{"id": "1350847", "revid": "1983214", "url": "https://it.wikipedia.org/wiki?curid=1350847", "title": "Bucium (Alba)", "text": "Bucium (in ungherese \"Bucsony\", in tedesco \"Baumdorf\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 29 villaggi: Anghele\u0219ti, Bisericani, Bucium, Bucium-Sat, Cerbu, Ciucule\u0219ti, Cole\u0219eni, Dog\u0103re\u0219ti, Fere\u0219ti, Flore\u0219ti, Gura Izbitei, Izbicioara, Izbita, Jurcuie\u0219ti, Lupule\u0219ti, M\u0103gura, Muntari, Petreni, Poiana, Poieni, St\u00e2lni\u0219oara, V\u00e2lcea, Valea Abruzel, Valea Alb\u0103, Valea Cerbului, Valea Negrilesii, Valea Poienii, Valea \u0218esii, V\u0103leni."}
{"id": "1350853", "revid": "180559", "url": "https://it.wikipedia.org/wiki?curid=1350853", "title": "Serie A 1978-1979 (pallacanestro femminile)", "text": "Il campionato di Serie A di pallacanestro femminile 1978-1979 \u00e8 stato il quarantottesimo organizzato in Italia.\nLa formula rimane invariata: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule Scudetto, le ultime quattro per la Poule Salvezza. La prima classificata vince il titolo, le ultime tre retrocedono in Serie B.\nLa Teksid Torino vince il suo quarto titolo: vince il girone B della prima fase e poi la Poule Scudetto classificandosi davanti a Sorgente Alba Milano e Pagnossin Treviso. Si classifica appena al quarto posto la squadra campione uscente, la GBC Sesto San Giovanni.\nPrima fase.\nGirone B.\nNota"}
{"id": "1350854", "revid": "767487", "url": "https://it.wikipedia.org/wiki?curid=1350854", "title": "Vittorio Belleli", "text": "Biografia.\nVittorio Belleli nasce a Trieste il 5 marzo 1911. Appassionato di musica leggera, inizia a cantare, su esortazione di alcuni amici, durante alcune feste fatte in casa.\nDotato di una voce calda e piacevole, viene notato dal maestro Cesare Galli che lo ingaggia per una serie di serate al Giardino Diana di Milano.\nDebutt\u00f2 alla radio nel 1931, dalla Sala Gay di Torino, nell'orchestra da ballo diretta dal maestro Cinico Angelini, divenendo il primo cantante della radio italiana.\nPrima di Belleli, che inizialmente nelle sue esibizioni faceva uso del megafono, chi cantava era un semplice membro dell'orchestra. Con lui nasceva una figura, quella appunto del \"cantante della radio\", destinata a caratterizzare profondamente la programmazione musicale radiofonica fino agli anni sessanta.\nTra i suoi successi \"Dove e quando\" (a lungo la sigla dell'orchestra Angelini), \"Ci-ci (Catalinetta bella)\", \"Tu cosa farai di me\", \"Vieni vieni\", \"Dolce e amorevole\", \"Blue Moon\", \"Luna malinconica\", \"Il pi\u00f9 bel tango del mondo\" e \"Aranci\".\nDal 1949 al 1957 \u00e8 stato anche la voce solista del gruppo Franco e i \"G.5\"."}
{"id": "1350857", "revid": "2014155", "url": "https://it.wikipedia.org/wiki?curid=1350857", "title": "Ducati Uniti di J\u00fclich-Kleve-Berg", "text": "I Ducati Uniti di J\u00fclich-Kleve-Berg furono una combinazione di stati del Sacro Romano Impero. Nel 1423 i ducati di J\u00fclich e Berg erano uniti e nel 1521 si unirono con il Ducato di Kleve e con la Contea di Mark per formare lo J\u00fclich-Kleve-Berg.\nAlla morte di Giovanni Guglielmo di J\u00fclich-Kleve-Berg, deceduto senza eredi nel 1609, la sua eredit\u00e0 venne discussa tra gli eredi delle sue sorelle. Il figlio della sorella maggiore era Elettore di Brandeburgo, un protestante. Il figlio della seconda sorella, erede del Palatinato-Neuburg, un cattolico. Le guerre dell'epoca tra cattolici e protestanti presto portarono alla Guerra dei Trent'anni e la disputa per la successione rientr\u00f2 proprio in questi avvenimenti. Alla fine il Brandeburgo ricevette Kleve-Mark e Neuburg ricevette J\u00fclich-Berg. Neuburg presto divenne un Elettorato Palatino, ma la Prussia prese possesso di J\u00fclich-Berg. Nel 1701 gli Elettori di Brandeburgo, dei quali Kleve-Mark fu il primo possesso nella Germania occidentale, divennero re di Prussia.\nNel 1815, dopo il Congresso di Vienna, il ducato divenne interamente parte delle province prussiane, divenendo la Provincia di J\u00fclich-Kleve-Berg. Nel 1822 venne unito al Granducato del Basso Reno per formare la Provincia del Reno."}
{"id": "1350859", "revid": "1924342", "url": "https://it.wikipedia.org/wiki?curid=1350859", "title": "Me and Mrs. Jones", "text": "Me and Mrs. Jones \u00e8 un singolo originariamente pubblicato dal cantante soul statunitense Billy Paul nel 1972. Il pezzo fu scritto da Kenny Gamble, Leon Huff e Cary Gilbert e raggiunse il primo posto nella classifica USA Billboard Hot 100, mantenendola per tre settimane nel dicembre 1972 ed il decimo nei Paesi Bassi.\nLa canzone \u00e8 incentrata sul rapporto extraconiugale fra un uomo (il cantante) e una donna sposata, la \"Mrs. Jones\" del titolo.\nVisto il notevole successo che il singolo ebbe, numerosi artisti ne effettuarono delle cover; fra di essi vi sono Marvin Gaye, Curtis Mayfield, Al Green, Michael Bubl\u00e9, Sarah Jane Morris e Amy Winehouse. Anche il cantante Hip Hop Coolio incise una propria versione del singolo, contenuta nell'album \"Gangsta's Paradise\" ma intitolata \"A Thing Goin' On\".\nLa canzone appare anche in una puntata della serie TV statunitense \"Scrubs\", nella quale il personaggio di Christopher Turk ne canta il ritornello per la gioia della sua fidanzata, Carla.\nCover di Michael Bubl\u00e9.\nNel 2007 ha registrato una cover di \"Me and Mrs. Jones\" per l'album \"Call Me Irresponsible\". La versione di Bubl\u00e9 \u00e8 stata estratta come secondo singolo dell'album."}
{"id": "1350861", "revid": "94902", "url": "https://it.wikipedia.org/wiki?curid=1350861", "title": "Me and Mrs Jones", "text": ""}
{"id": "1350866", "revid": "149727", "url": "https://it.wikipedia.org/wiki?curid=1350866", "title": "J\u00fclich-Berg", "text": ""}
{"id": "1350868", "revid": "767487", "url": "https://it.wikipedia.org/wiki?curid=1350868", "title": "Ray Luv", "text": "Nativo del nono distretto di Santa Rosa, California, giunse sulla scena del rap della Bay Area nel 1992 col singolo \"Get Ma Money On!\" dal suo EP \"Who Can Be Trusted?\", prodotto tra gli altri da Khyaree. Nel 1995 pubblic\u00f2 Forever Hustlin, che lo mise sulla scena a livello locale. Ray Luv era parte della crew rap cresciuta a Vallejo, California negli anni '90. Artisti come Mac Mall, E-40, Mac Dre, Young Lay e altri misero Vallejo e il Nord della Bay Area al top della scena rap degli anni '90. Ray Luv \u00e8 nipote di Cab Calloway, oltre a essere assieme all'amico Ant D.O.G. il frontman della band rock/rap The Crimeseen.\nRay Luv form\u00f2 un gruppo rap embrionale con 2Pac, gli Strictly Dope."}
{"id": "1350869", "revid": "228587", "url": "https://it.wikipedia.org/wiki?curid=1350869", "title": "Collegiata di San Giovanni Battista", "text": ""}
{"id": "1350871", "revid": "228587", "url": "https://it.wikipedia.org/wiki?curid=1350871", "title": "Lex Rhodia de iactu", "text": ""}
{"id": "1350873", "revid": "484362", "url": "https://it.wikipedia.org/wiki?curid=1350873", "title": "Njagan'", "text": "Njagan' (in russo\":\" \u041d\u044f\u0433\u0430\u043d\u044c) \u00e8 una cittadina della Russia siberiana occidentale, situata nel distretto di Oktjabr'skij del Circondario autonomo degli Chanty-Mansi-Jugra; sorge a breve distanza dal basso corso del fiume Ob', 230 km a nord-ovest di Chanty-Mansijsk.\nStoria.\nFondata nel 1976 con il nome di \"Njah\" (in russo \u041d\u044f\u0445, che nella locale lingua hanty significa \"piccolo fiume\"), ricevette lo \"status\" di citt\u00e0 e il nome attuale nel 1985.\nSociet\u00e0.\nEvoluzione demografica.\n\"Fonte: mojgorod.ru\"\nEconomia.\nLa base economica della vita cittadina \u00e8 data dallo sfruttamento del petrolio e del gas naturale; qualche importanza ha inoltre lo sfruttamento forestale."}
{"id": "1350875", "revid": "80339", "url": "https://it.wikipedia.org/wiki?curid=1350875", "title": "Nyagan", "text": ""}
{"id": "1350877", "revid": "80339", "url": "https://it.wikipedia.org/wiki?curid=1350877", "title": "Njagan", "text": ""}
{"id": "1350879", "revid": "80339", "url": "https://it.wikipedia.org/wiki?curid=1350879", "title": "Niagan", "text": ""}
{"id": "1350881", "revid": "79549934", "url": "https://it.wikipedia.org/wiki?curid=1350881", "title": "Korn (personaggio)", "text": ""}
{"id": "1350887", "revid": "76963", "url": "https://it.wikipedia.org/wiki?curid=1350887", "title": "Aaron Stanford", "text": "Biografia.\nNato nel Massachusetts, la madre \u00e8 una professoressa di inglese, mentre il padre lavora nell'editoria. Studia alla Rutgers University dove si laurea nel 2000 con magna cum laude.\nIl suo debutto avviene nel 2001 partecipando ad alcuni episodi della serie televisiva \"Squadra emergenza\". Il 2002 \u00e8 l'anno del suo debutto cinematografico come protagonista del film \"Tadpole - Un giovane seduttore a New York\", nello stesso anno ottiene un piccolo ruolo in \"Hollywood Ending\" di Woody Allen e recita in \"La 25\u00aa ora\" di Spike Lee.\nNel 2003 ottiene il ruolo di Pyro, mutante con la capacit\u00e0 di controllare e manipolare il fuoco in \"X-Men 2\" di Bryan Singer, ruolo che ricopre anche in \"X-Men - Conflitto finale\" del 2006 di Brett Ratner. Sempre nel 2006 lavora nell'horror \"Le colline hanno gli occhi\".\nDal 2010 fa parte del cast della serie televisiva \"Nikita\", nel ruolo di Birkhoff, ricoprendo la parte fino al 2013.\nA partire dal 2015 ricopre il ruolo di James Cole, protagonista della serie televisiva della Syfy \"L'esercito delle 12 scimmie\", tratta dall'omonimo film, interpretando il ruolo fino alla fine della serie nel 2018.\nDoppiatori italiani.\nNelle versioni in italiano delle opere in cui ha recitato, Aaron Stanford \u00e8 stato doppiato da:"}
{"id": "1350889", "revid": "33689", "url": "https://it.wikipedia.org/wiki?curid=1350889", "title": "Mardil Voronw\u00eb", "text": ""}
{"id": "1350891", "revid": "196390", "url": "https://it.wikipedia.org/wiki?curid=1350891", "title": "Mardil", "text": ""}
{"id": "1350893", "revid": "122544878", "url": "https://it.wikipedia.org/wiki?curid=1350893", "title": "Manderscheid (famiglia)", "text": "La famiglia Manderscheid () fu la pi\u00f9 potente delle famiglie tedesche nella regione dell'Eifel e nella valle della Mosella per un considerevole periodo di tempo. La linea dei signori di Blankenheim \u00e8 documentata dal 1112. Divenne nota con Dietrich II (1252); nel 1380 i suoi possessi furono elevati a contea; la linea diretta di Blankenheim si estinse nel 1406 e la contea pass\u00f2 per linea femminile ai conti von Manderscheid.\nLa famiglia nel tempo acquist\u00f2 le signorie di Kronenburg, Junkenrath, Dollendorf, Geroldstein, Erp, Neuerburg, Oberkail, Falkenstein, Bettingen, Manderscheid, Osann-Monzel. Nel 1457, Dietrich III di Manderscheid venne nominato Conte dell'Impero dall'Imperatore (probabilmente Federico III). Quando Dietrich mor\u00ec il 20 febbraio 1498, egli aveva gi\u00e0 nominato per la sua successione i figli Giovanni, Corrado e Guglielmo e le propriet\u00e0 della famiglia erano state distribuite nel 1488. Ciascuno dei figli fond\u00f2 una propria dinastia molto influente: Giovanni diede inizio ai \"Manderscheid-Blankenheim-Gerolstein\", Guglielmo ai \"Manderscheid-Kail\" e Corrado (detto anche \"Cuno\") ai \"Manderscheid-Schleiden\".\nLa prima sede della famiglia fu Oberkail, e per questo, Oberkail ottenne e mantenne una considerevole importanza nella regione di Eifel per molti secoli. Alla morte dell'ultimo conte, nel 1742, il castello venne distrutto e Oberkail ritorn\u00f2 allo status di villaggio \"non notabile\"."}
{"id": "1350894", "revid": "123910422", "url": "https://it.wikipedia.org/wiki?curid=1350894", "title": "Societ\u00e0 Canottieri Milano", "text": "La Societ\u00e0 Canottieri Milano \u00e8 una delle societ\u00e0 polisportive centenaria di Milano e la pi\u00f9 antica d'Italia.\nVanta titoli olimpici, mondiali e italiani in varie discipline (canottaggio, tuffi, basket, pallanuoto, nuoto e tennis).\nNel corso della sua lunga storia, che attraversa tre secoli, \u00e8 diventata un riferimento per la citt\u00e0 di Milano nell\u2019avviamento allo sport.\nInfatti, oltre a occuparsi dell\u2019attivit\u00e0 agonistica dei suoi atleti regolarmente convocati nelle rappresentative nazionali, organizza corsi dedicati a bambini, ragazzi, adulti e master.\nDa tempo vi si allenano anche atleti paralimpici, alcuni dei quali hanno rappresentato la Nazionale Italiana alle Paralimpiadi.\n\u201dVolenti Nil Difficile\u201d \u00e8 il suo motto principale, oltre a \u201cRelax e Sport (...quello vero!)\u201d e \u201cLo Sport per tutti\u201d.\nStoria.\nFondazione e primi anni: dalla Darsena all'attuale sede.\nLa Canottieri Milano nasce il 15 ottobre 1890 da un\u2019idea del consigliere della \u201cForza e Coraggio\u201d, Guido Alessandro Bonnet, esclusivamente come societ\u00e0 di canottaggio, a cui si sono poi aggiunti nuoto, pallanuoto, pallacanestro, tuffi, tennis e atletica.\nFondazione.\nIl 22 gennaio 1891 viene approvato lo statuto sociale e la costituzione della Canottieri Milano \u00e8 sancita il 15 marzo di quell\u2019anno con l\u2019inizio delle attivit\u00e0 sociali. Sede della neonata societ\u00e0 remiera un locale lungo le rive dell\u2019Olona presso il viale Genova (come si chiamava allora).\nIl giornale \"Canottaggio Italiano\" e il trasferimento dalla Darsena.\nNel 1895, Guido Alessandro Bonnet, fondatore della Milano, lancia l\u2019idea di fondare un giornale di canottaggio. Nel maggio \u201895 esce il primo numero di \u201cCanottaggio Italiano\u201d\nNel 1919, finita la guerra, il Municipio di Milano comunica alla societ\u00e0 milanese un ordine di sfratto. Lo sgombero dello chalet sulla Darsena deve avvenire entro il 31 marzo 1919.\nCaduta l\u2019ipotesi di fusione con la Canottieri Olona il consiglio direttivo della Milano ottiene dal Comune di Milano un\u2019area di circa 7.000 m\u00b2 a San Cristoforo. Silvio Richetti, succeduto a Piero Colombo in veste di presidente, acquista subito un\u2019area attigua a quella concessa dal Comune sulla quale sorge una fabbrica industriale cosiddetta della \u201carenolite\u201d.\nIncoraggiati dai successi del primo anno di attivit\u00e0 post-bellica, sbocciano in seno alla societ\u00e0 le idee di ricostruzione degli indispensabili impianti sociali. Primo obiettivo provvedere ad una darsena che dia ricetto alle barche da diporto. Nel \u201822 la darsena viene trasformata in una vera e propria piscina regolamentare e si cominciano a prevedere i campi per il tennis. Nel 1926 la piscina olimpionica \u00e8 a posto, tre campi da tennis sono in funzione come lo \u00e8 il campo da pallacanestro e quello delle bocce.\nLa sezione nuoto.\nNel 1924 con la costruzione della piscina nasce in seno alla Canottieri Milano la sezione nuoto. La prima stagione \u00e8 ricca di successi: 2 campionati d\u2019Italia e 20 primi premi nelle 18 gare disputate. Nel 1925 nasce la scuola nuoto e Emilio Polli conquista un secondo posto agli Europei nei 50 stile libero. \u00c8 Emilio Polli della Canottieri Milano, sotto la direzione dell\u2019Ing. Alessandro Gaal, il primo in Italia a praticare il vero \u201ccrawl\u201d americano con alcune innovazioni, inventanto il \u201ccrawl europeo\u201d. Dominatori delle scene nazionali sino alla II Guerra Mondiale i nuotatori bianco-neri si distinguono anche nel dopoguerra conquistando numerosi primati e titoli Italiani, che Emilio Polli vincer\u00e0 per 27 volte, e portando Gilberto Elsa e Roberto Lazzari alle olimpiadi del 1960.\nIl nuoto.\nFa parte del patrimonio storico-sportivo della Canottieri Milano Emilio Polli, appartenente alla prima leggendaria generazione di nuotatori italiani capace di imporsi in campo internazionale. Emilio Polli, gareggiando per la Societ\u00e0 Canottieri Milano, \u00e8 stato il pi\u00f9 famoso e forte campione di nuoto in Italia fino al 1931.\nPartecip\u00f2 anche alle Olimpiadi del 1924 di Parigi e del 1928 di Amsterdam, allenandosi e gareggiando con Johnny Weissmuller. Ci\u00f2 rese la Societ\u00e0 Canottieri Milano leggendaria a livello internazionale, aprendo la strada anche alle altre discipline sportive.\nIl nuoto della Canottieri Milano si sta riproponendo a livello nazionale e internazionale con una nuova generazione di nuotatori, soprattutto in ambito femminile.\nI tuffi.\nIl 4 luglio 1926 viene inaugurata la torretta olimpionica per i tuffi, unica in Milano. Comincia cos\u00ec una tradizione che, attraverso le gesta di Luigi Cangiullo, Luciano Cozzi (olimpico \u201828) di Maria Luisa Levati, di Ferdinanda Pautasso (olimpica \u201852) e di Walter Messa (olimpico \u201860), si estende ricca di successi fino ai nostri giorni. Nel 1927 la societ\u00e0 \u00e8 ormai completa, e nel \u201829, finiti i lavori di costruzione del nuovo edificio, la societ\u00e0 conta, unica in Italia, 2.000 soci.\nIl dopo guerra, gli anni '60 e la nuova piscina olimpica.\nPrima importante tappa \u00e8 la costruzione della nuova piscina olimpionica. Il \u201claghett\u201d infatti, come veniva affettuosamente chiamata dai soci la piscina che utilizzava l\u2019acqua del Naviglio costruita negli anni venti, non pu\u00f2 pi\u00f9 soddisfare le esigenze della Milano. Sotto la presidenza Besozzi l\u2019assemblea dei soci riunita il10 novembre 1957 approva il progetto di ricostruzione della piscina ad acqua indipendente. La vasca viene costruita grazie al generoso contributo dei soci della Milano e in collaborazione con il Comune di Milano e il CONI. Lo splendido impianto dal quale si erge alto il nuovo castello per i tuffi viene inaugurato nell\u2019estate del 1958. \u00c8 costato 70 milioni di lire.\nLa Canottieri Milano pu\u00f2 cos\u00ec contare su impianti sportivi all\u2019avanguardia che consentono agli atleti dellaMilano di distinguersi a livello nazionale ed internazionale. Ma la costruzione di nuovi impianti non risolve quella che \u00e8 diventata l\u2019esigenza primaria della societ\u00e0: la ricerca di nuovi spazi per poter espandere le proprie attivit\u00e0 sportive.\nIl raddoppio dell\u2019area sociale si deve esclusivamente al lavoro del Presidente Bergamini che con grandeimpegno e caparbiet\u00e0 riesce ad ottenere dal Comune l\u2019assegnazione di circa 8,000 m\u00b2. di terreno a Ovestdel confine della Canottieri Milano. Un lavoro durato circa dieci anni.\nMa gli anni sessanta registrano altre importanti iniziative della Societ\u00e0 Canottieri Milano che avranno una profonda influenza sullo sviluppo dello sport nel capoluogo lombardo.\nLa \"Leva dei Giovani\".\nNel 1958 nasce, ad opera dei consiglieri della Milano Bergamini e Aglieri, la \u201cLeva dei Giovani\u201d, un\u2019importante iniziativa sportiva frutto della collaborazione fra la prestigiosa societ\u00e0 sportiva milanese e l\u2019Amministrazione Comunale.\nLa \u201cLeva\u201d prevede la selezione di un numero di giovani con una visita specialistica presso il Centro di Fisiologia Sportiva della piscina Cozzi ed un successivo invio, dopo un primo ciclo di addestramento, alle varie societ\u00e0 sportive associatesi all\u2019iniziativa. Le societ\u00e0 sportive associate appartengono ad alcune fra le pi\u00f9 importanti federazioni quali, l\u2019atletica leggera, il nuoto, la ginnastica, l\u2019atletica pesante, la scherma, la pal- lacanestro, la pallavolo, il canottaggio.\nLa \u201cLeva dei Giovani\u201d diventa quindi lo strumento attraverso il quale l\u2019amministrazione comunale pu\u00f2 coordinare la convocazione, la selezione, l\u2019indagine scientifica e l\u2019avviamento di un elevato numero di ragazzi milanesi alla pratica sportiva e costituisce l\u2019embrione dal quale il 28 febbraio 1964 nasce, ad opera dell\u2019Assessorato sport, turismo e giardini del Comune di Milano, il Centro milanese sport e ricreazione oggi Milano Sport.\nUna storia centenaria ricca di episodi sportivi e sociali che hanno influenzato lo sport Italiano a livello nazionale ed internazionale ma che hanno anche lasciato importanti impronte nella storia della nostra citt\u00e0. Con queste premesse, l\u2019antica societ\u00e0 milanese affronta i suoi secondi cento anni di vita con rinnovato vigore e con la volont\u00e0 di continuare a contribuire attivamente alla diffusione dello sport, senza tralasciare per\u00f2 il suo impegno sociale all\u2019interno della comunit\u00e0 cittadina.\nIl canottaggio.\nFin dalla sua fondazione il canottaggio ha costituito il cuore sportivo della Canottieri Milano.\nNel corso degli anni sono stati numerosi i campioni che hanno partecipato a gare nazionali e internazionali conquistando innumerevoli titoli italiani, europei, mondiali ed olimpici.\nDa Pietro Annoni ed Erminio Dones, passando per Moretti e Paroli, Sommaruga, Silvio Bergamini (poi anche presidente), fino a Donata Minorati su un 4x che ha fatto storia per essere stato il primo equipaggio femminile italiano a partecipare alle Olimpiadi.\nSenza dimenticare i tantissimi atleti che hanno partecipato (e vinto) ai Campionati del Mondo.\nI tuffi.\nI tuffi sono stati fonte di grande soddisfazione fin dai primi anni di attivit\u00e0.\nLuigi Cangiullo, Luciano Cozzi (olimpico \u201828) Maria Luisa Levati, Ferdinanda Pautasso (olimpica \u201852) e Walter Messa (olimpico \u201860) sono i nomi che hanno reso noto il nome della Canottieri Milano nel mondo.\nHanno rinnovato questa tradizione Alessandro De Botton (olimpico '92) e negli ultimi anni Elena Bertocchi, designata erede di Tania Cagnotto.\nLa pallacanestro.\nLa pallacanestro entra in seno alla Canottieri Milano nel \u201821, ma per alcuni anni non rientra nelle attivit\u00e0 della societ\u00e0. Nel \u201825 si gettano le basi per una sezione di Basket-Ball, come era chiamata a quei tempi, e subito dopo comincia l\u2019attivit\u00e0 agonistica sotto la direzione di Antonio Villa.\nI risultati non tardano e gi\u00e0 nel \u201826 la Canottieri Milano vince il \u201cCampionato Lombardo\u201d di II Div.\nAntonini Besozzi e Binda entrano afar parte della rosa della \u201cNazionale\u201d nel 1927.\nDopo varie vicissitudini la sezione, scioltasi due volte nel \u201828 e nel \u201830, si riforma nel \u201833 e vince il Campionato Lombardo di II Divisione.\nSempre in quell\u2019anno si affianca una squadra femminile che vince il Campionato Assoluto, mantenendo poi il Titolo Italiano anche nel \u201834 e nel \u201835.\nNel dopoguerra l\u2019attivit\u00e0 si svolge, fatte alcune eccezioni, prevalentemente a livello sociale e giovanile.\nMa \u00e8 alla fine degli anni 60 che il basket della Canottieri Milano conosce il suo momento pi\u00f9 alto, avviando e appassionando alla pallacanestro alcuni dei futuri protagonisti nazionali e internazionali di questo sport: Filippo Faina, Oscar Eleni, Enzo Lefebre, Riccardo Sales, Gugliemo Roggiani, Toni Cappellari, Franco Morini, Bruno Arrigoni, con la supervisionie di Sandro Gamba.\nLa pallacanestro femminile.\nNella pallacanestro \u00e8 conosciuta per la sua sezione pallacanestro femminile, che negli anni trenta e quaranta fu tra le protagoniste del campionato italiano.\nNel 1933 rilev\u00f2 tutte le cestiste della Societ\u00e0 Sportiva Gioiosa di Milano capitanate da Bruna Bertolini.\nDal 1933 al 1935 vinse tre campionati consecutivi e conquist\u00f2 l'ultimo titolo nel 1942-43, in finale sulla Reyer Venezia.\nNel 2008-2009, \u00e8 iscritta solo con la sezione maschile ai campionati FIP, con la prima squadra che disputa il campionato di Serie C2.\nElenco delle giocatrici.\nLe Campionesse d'Italia 1933-1934-1935:\nLe ragazze che fecero parte della ricostituita squadra di basket e Campionesse d'Italia 1942-1943:\nIl tennis.\nIl tennis nasce con la nuova sede in San Cristoforo, quando si approntano i primi campi.\nLa sezione nasce nel 1926 e poco dopo coglie i primi successi agonistici. Elemento di punta nell\u2019arco degli anni, Renato Bossi, Campione Italiano II Categoria \u201836, Coppa Dawis nel \u201838 e Campione Italiano Assoluto nel \u201846.\nL\u2019attivit\u00e0 si svolge poi, fatte alcune eccezioni, prevalentemente a livello sociale e giovanile.\nLa storia della Canottieri Milano continua nel dopoguerra con lo stesso dinamismo che aveva contraddistinto i primi 50 anni di vita. La societ\u00e0 continua ad avviare numerosi giovani alle discipline sportive senza per\u00f2 tralasciare il proprio impegno nei confronti della citt\u00e0 di Milano.\nEmilio Polli.\nNel nuoto fin dal 1907 la Canottieri Milano ha visto crescere nella sua piscina campioni come Emilio Polli, considerato uno dei maggiori ambasciatori dello sport italiano moderno all'estero e presente nella \"Hall of Fame\" della storia della FIA (Federazione Italiana Nuoto). Polli \u00e8 stato il pi\u00f9 forte campione della storia del nuoto italiano fino al 1931, due volte atleta olimpico, \u00e8 considerato uno dei personaggi pi\u00f9 rappresentativi dello sport italiano del XX secolo.\nEmilio Polli.\nEmilio Polli \u00e8 vincitore di 25 Campionati italiani.\nEmilio Polli partecipa ai primi campionati Europei della storia del nuoto, Budapest, 1926 e due volte alle Olimpiadi, Parigi, 1924 e Amsterdam, 1928.\nGli atleti olimpici della Canottieri Milano.\nFra i numerosi atleti di livello internazionale che hanno partecipato e partecipano ad Europei e Mondiali nelle rispettive discipline, la Canottieri Milano vanta anche molti olimpici.\nLa tabella riporta tutti gli atleti che hanno dato lustro allo sport italiano e milanese con i colori della Canottieri Milano.\nOnorificenze.\nAmbrogino d'Oro del Comune di Milano\nMedaglia d'Argento del Comune di Milano\nBibliografia.\nhttp://canottaggioservice.canottaggio.net/dati/ri419CIAS.html"}
{"id": "1350897", "revid": "104458", "url": "https://it.wikipedia.org/wiki?curid=1350897", "title": "Passo del Klausen", "text": "Il passo del Klausen, in tedesco \"Klausenpass\", (1.948\u00a0m s.l.m.) \u00e8 un passo nella Svizzera centrale, che collega Altdorf (capitale del Canton Uri) e Linthal (Canton Glarona), passando dalla valle dello Sch\u00e4chen e attraversando l'alpe dell'Urnerboden.\nDal punto di vista orografico il passo si trova all'interno delle Alpi Glaronesi e, in particolare, nelle Alpi Urano-Glaronesi.\nTraffico.\nIl passo \u00e8 chiuso in inverno (solitamente da novembre a maggio).Dal 30 giugno al 30 settembre una linea di autopostali congiunge Fl\u00fcelen con Linthal (prenotazione obbligatoria).La strada attraversa paesaggi montani di particolare bellezza.\nDal 1922 al 1934 si tenne ogni anno, con grande successo di pubblico, una corsa automobilistica e motociclistica in salita da Linthal fino al valico, denominata \"Klausenrennen\".A partire dal 1993 si tengono sporadicamente, a scadenza non fissa (ogni 3 - 6 anni), delle corse con veicoli d'epoca sullo stesso percorso denominate \"Klausenrennen-Memorial\".\nLeggenda sulla linea di confine tra Uri e Glarona sul passo.\nIl confine tra i cantoni di Glarona e Uri non corrisponde al punto pi\u00f9 alto del passo. Secondo una leggenda, questo fu stabilito nel 1315. Dopo lunghe dispute, i due cantoni concordarono che al primo canto del gallo due corridori sarebbero partiti, rispettivamente, da Linthal e da Altdorf, e il confine sarebbe passato nel punto in cui i due si sarebbero incontrati. La gente di Glarona decise di nutrire bene il proprio gallo, affinch\u00e9 fosse favorevole alla loro causa, gli Urani non diedero invece niente da mangiare al loro gallo. Il risultato fu che il gallo glaronese dorm\u00ec troppo, mentre invece il gallo urano, preso dai morsi della fame, cant\u00f2 particolarmente presto la mattina, tanto che il corridore urano attravers\u00f2 l'intero alpe di Urnerboden prima ancora che il corridore di Glarona potesse partire. In risposta ai reclami dei Glaronesi, l'Urano accett\u00f2 di spostare il confine fino a dove il corridore glaronese sarebbe riuscito a trasportarlo sulle spalle, e il confine attuale sarebbe proprio nel punto in cui il corridore glaronese, sfinito, cadde a terra, morto."}
{"id": "1350899", "revid": "110157", "url": "https://it.wikipedia.org/wiki?curid=1350899", "title": "Evolution - The Hits", "text": "Evolution - The Hits \u00e8 una compilation (singola o doppia, a seconda delle edizioni, cfr. \"infra\") che raccoglie successi e brani pi\u00f9 o meno noti, pubblicata, nel 2003, dalla band synthpop britannica dei Dead or Alive, su etichetta Epic Records, distribuita dalla major Sony Music. Si tratta della seconda raccolta di successi del gruppo, dopo \"Rip It Up\", del 1987, da non confondere con il video dal vivo, intitolato \"Rip It Up! Live\" - tra l'altro, ad aumentare la confusione, il concerto giapponese ripreso in \"Rip It Up! Live\", originariamente in VHS, \u00e8 stato ripubblicato, nel 2003, in formato DVD e Laserdisc, e rinominato \"Evolution\", a sua volta da non confondere con la compilation di cui si tratta qui, \"Evolution - The Hits\". Quanto a quest'ultima, mentre la precedente \"Rip It Up\" si limitava a riproporre i pi\u00f9 grandi successi tratti dai due album del gruppo, \"Youthquake\", del 1985, e \"Mad, Bad and Dangerous to Know\", del 1986, \"Evolution - The Hits\" ripercorre l'intera storia musicale del gruppo, dal 1984, anno del primo grande successo, ottenuto con la cover del brano di KC &amp; The Sunshine Band, \"That's the Way (I Like It)\" (Numero 22 in Gran Bretagna), fino all'ultimo remix del 2003 della loro Numero 1 storica, \"You Spin Me Round (Like a Record)\", includendo alcuni remix (vecchi e nuovi) e tutti i vari singoli tratti dai sei album di studio. Oltre ai due citati, sono da aggiungere: \"Sophisticated Boom Boom\", loro album di debutto, \"Nude\" del 1988, che ha infranto ogni tipo di record in Giappone mentre \u00e8 stato praticamente ignorato dal resto del mondo; \"Fan the Flame (Part 1)\", del 1990, addirittura pubblicato esclusivamente in Giappone; \"Nukleopatra\", del 1995, in parte registrato in Italia; e \"Fragile\", del 2000, che era gi\u00e0 strutturato come una specie di raccolta di successi a cui si alternavano pezzi inediti.\nL'etichetta adesiva posta sulla copertina dell'edizione doppia di \"Evolution - The Hits\" precisa che la compilation contiene, oltre a \u00abstrabilianti fotografie\u00bb e \u00abrarissimi mix\u00bb, 10 tra nuove canzoni e versioni alternative. La raccolta \u00e8 difatti uscita in due versioni: una singola e una doppia. L'edizione USA \u00e8 singola e comprende 18 tracce, tra cui 2 differenti versioni della hit britannica ed europea del gruppo, \"You Spin Me Round (Like a Record)\". L'edizione realizzata per l'Europa e per il Giappone \u00e8 invece doppia, contiene 28 brani e 3 diversi remix di \"You Spin Me Round\". Proprio quest'ultima \u00e8 servita come singolo promozionale per l'intera collection, ripubblicata per l'ennesima volta, nella versione del \u00abPerformance Mix\u00bb (a cui ci si riferisce spesso, ma incorrettamente, come al \u00abMurder Mix\u00bb).\nRiguardo invece alle \"10 tra nuove canzoni e versioni alternative\" a cui rimanda l'etichetta adesiva, quanto alle prime, si tratta delle tracce comparse sugli album che, regolarmente pubblicati soltanto in Giappone, non sono circolati che come prodotti d'importazione negli altri paesi - \"Fan the Flame (Part 1)\", \"Nukleopatra\" e \"Fragile\" -, quanto alle altre, si tratta invece di nuove versioni implementate, di videomix o di remix aggiornati al 2003 di alcuni dei singoli anglo-europei usciti tra 1984 e 1989."}
{"id": "1350901", "revid": "767487", "url": "https://it.wikipedia.org/wiki?curid=1350901", "title": "Silvana Fioresi", "text": "Biografia.\nNacque in una famiglia di musicisti: nipote del direttore d'orchestra Armando La Rosa Parodi e figlia del violinista Antonio La Rosa (per lunghi anni nell'orchestra di Pippo Barzizza) e di un'arpista, a nove anni emigr\u00f2 con la famiglia in El Salvador (dove il padre era stato nominato direttore del Conservatorio Nazionale); proprio in quel paese debutt\u00f2 come cantante, incidendo ancora bambina alcuni dischi di canzoni per bambini in spagnolo.\nTornata in Italia, si diplom\u00f2 in pianoforte al Conservatorio di Torino ed entr\u00f2 alla Radio vincendo, con il brano \"Besame\", un concorso indetto dall'EIAR nel 1939. Soprannominata \"l'usignuolo della radio\", grazie alla sua voce delicata e squillante, lavor\u00f2 con le orchestre di Barzizza, Angelini e Kramer. Divenne una celebrit\u00e0 radiofonica. Tra i suoi successi si ricordano \"L'uccellino della radio\" (1940, di Nizza, Morbelli e Filippini), \"Chiesetta alpina\" (1940), con Oscar Carboni, e \"Pippo non lo sa\", con il Trio Lescano (1940, di Kramer, Panzeri e Rastelli).\nSpecializzatasi nei duetti, soprattutto con Ernesto Bonino, vide confermato il suo talento di interprete da altri successi come \"Il pinguino innamorato\" (1941, con il Trio Lescano), \"Il valzer degli ambulanti\" (1941), \"Rosabella del Molise\" (1942) e \"Il valzer di ogni bambina\" (1943).\nNel dopoguerra ottenne un unico grande successo con \"Il mio nome \u00e8 donna\" (1946), anche perch\u00e9 due anni dopo, il 17 giugno 1948, mentre stava partecipando a un programma radiofonico nella sede della Rai di Roma (insieme ad altri cantanti, tra cui Claudio Villa), fu vittima di un incidente: un'esplosione dell'impianto dell'aria condizionata caus\u00f2 un incendio lasciando molti ustionati e intossicati dai gas ammoniacali, tra i quali la stessa Fioresi .\nL'esposizione ai gas sembr\u00f2 aver compromesso definitivamente le sue corde vocali ma la cantante decisi di sottoporsi a una lunga e faticosa terapia di rieducazione fonetica. Un anno dopo riusc\u00ec a recuperare quasi del tutto le doti vocali originarie e riprese la sua attivit\u00e0 artistica.\nPer tutti gli anni Cinquanta, analogamente ad altri colleghi dell'epoca, Silvana Fioresi svolse gran parte della sua attivit\u00e0 all'estero effettuando tourn\u00e9e per gli emigrati italiani in Europa e America, vivendo all'estero per quasi vent'anni.\nTornata in Italia, nel 1971 registr\u00f2 (insieme a Dino D'Alba) cinque album antologici dedicato al suo repertorio, pubblicati dalla Rusty Records e intitolati \"Senza tempo\" (voll. 1-5). Ognuno di questi album, supervisionati da Maurizio Corgnati, presentava gli arrangiamenti e la direzione di un celebre direttore d'orchestra. I cinque Maestri erano Enzo Ceragioli (per il volume \"Ribalta per due\"), Gigi Cichellero (per \"Bambina innamorata\"), Cosimo Di Ceglie (per \"Ricordi... Nella mia barca dei sogni\"), Angelo Giacomazzi (per \"Buonanotte mamma\") e Augusto Martelli (per \"Incontro\"). Tali dischi vennero poi inseriti in un cofanetto.\nAlla fine del decennio si ritir\u00f2 dall'attivit\u00e0 musicale e diede vita a un'impresa di costruzioni edili a Milano.\nNel 1984 torn\u00f2 in televisione nella trasmissione \"Cari amici vicini e lontani\" di Renzo Arbore, dove cant\u00f2 alcuni dei suoi vecchi successi. Sul finire degli anni novanta fu ospite del programma pomeridiano \"...e l'Italia racconta\" di Paolo Limiti, dove rievoc\u00f2 la propria carriera."}
{"id": "1350903", "revid": "287204", "url": "https://it.wikipedia.org/wiki?curid=1350903", "title": "Uraj", "text": "Uraj (anche traslitterata come \"Uray\") \u00e8 una cittadina della Russia siberiana occidentale, situata nel Circondario Autonomo degli Chanty-Mansi; sorge lungo il fiume Konda, 350 km a sudovest di Chanty-Mansijsk.\nFondata nel 1965 come centro petrolifero intorno ad un preesistente impianto di estrazione.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1350904", "revid": "767487", "url": "https://it.wikipedia.org/wiki?curid=1350904", "title": "James Weldon Johnson", "text": "Fu autore di romanzi, antologie, autobiografie. Scrisse la poesia \"Lift Every Voice and Sing\", che, musicata dal fratello John Rosamond Johnson, \u00e8 conosciuta come \"inno nazionale negro\".\nStudi\u00f2 alla Atlanta University, fu console degli Stati Uniti d'America in Venezuela e in Nicaragua, dal 1906 al 1913. Nel 1925 gli fu conferita la Spingarn Medal.\nLa sua poesia fa ricordare la figura dell'antico predicatore negro (\"The creation\", sermone negro)."}
{"id": "1350905", "revid": "80339", "url": "https://it.wikipedia.org/wiki?curid=1350905", "title": "Uray", "text": ""}
{"id": "1350906", "revid": "80339", "url": "https://it.wikipedia.org/wiki?curid=1350906", "title": "Urai", "text": ""}
{"id": "1350909", "revid": "1793900", "url": "https://it.wikipedia.org/wiki?curid=1350909", "title": "Rifugio Terzo Alpini", "text": "Il rifugio Terzo Alpini \u00e8 un rifugio situato nella Valle Stretta nel comune di N\u00e9vache a \"1.780\"\u00a0m s.l.m.\nIl rifugio non \u00e8 lontano dal comune italiano di Bardonecchia, in val di Susa.\nStoria.\nIl rifugio in origine era situato a monte dell'attuale collocazione, ma, distrutto da un incendio \u00e8 stato ricostruito nel 1930 nel luogo ove si trova. Nel corso degli anni \u00e8 stato modificato pi\u00f9 volte, l'ultima nel 1996, portandolo alle condizioni attuali.\n\u00c8 stato di propriet\u00e0 del Club Alpino Italiano (CAI) fino al 1947.\nIn seguito alla cessione alla Francia di buona parte della Valle Stretta, il rifugio \u00e8 passato di propriet\u00e0 del Club Alpino Francese (CAF). Nel 1970, pur essendo in territorio francese, \u00e8 ritornato di propriet\u00e0 del CAI.\nNel 2006 il rifugio \u00e8 stato ceduto a privati. \u00e8 gestito dalla famiglia Novo e mantiene una convenzione con il CAI.\nCaratteristiche e informazioni.\nIl rifugio \u00e8 aperto tutti i week-end dell'anno e in estate senza interruzione. In primavera resta aperto per lo scialpinismo.\nAccanto al rifugio \u00e8 situato un secondo rifugio: rifugio I Re Magi.\nAccesso.\nIl rifugio, durante il periodo estivo, \u00e8 raggiungibile in auto. Dall'Italia si parte da Bardonecchia e si percorre la valle Stretta; dalla Francia si parte da N\u00e9vache, si attraversa il colle della Scala e si percorre la parte alta della valle Stretta. Durante il periodo invernale il rifugio \u00e8 raggiungibile solamente a piedi e/o con gli sci da fondo."}
{"id": "1350911", "revid": "767487", "url": "https://it.wikipedia.org/wiki?curid=1350911", "title": "2 Brothers on the 4th Floor", "text": "I 2 Brothers on the 4th Floor \u00e8 stato un gruppo musicale olandese di musica eurodance ed happy hardcore attivo negli anni novanta composto dai fratelli \"Martin\" e \"Bobby Boer\".\nStoria.\nGli inizi.\nNel 1990 hanno pubblicato il loro primo singolo, \"Can't Help Myself\", insieme al rapper Da Smooth Baron MC, che ha riscosso un discreto successo in Germania e Paesi Bassi. Per il successivo singolo la band si era arricchita di due elementi, la cantante Peggy \"The Duchess\" e Gale Robinson. Il secondo singolo, \"Turn Da Music\", riscosse tuttavia minor successo ma serv\u00ec per far conoscere il nome della band negli ambienti musicali. Dopo la realizzazione di questo singolo, la band si sciolse e i due fratelli intrapresero due strade diverse: Martin, sotto lo pseudonimo Dancability Productions, si occupava del remixaggio di brani di artisti famosi mentre Bobby si occupava della grafica delle copertine.\n1994, la riformazione.\nNel 1994 il gruppo si riform\u00f2 con l'aggiunta di altri due componenti, il rapper D-Rock (Ren\u00e9 Phillips) e la cantante Des'Ray (Desiree Manders). Pubblicarono cos\u00ec il loro primo album, \"Dreams\", che vendette discretamente soprattutto nei Paesi Bassi grazie al successo internazionale dei primi due singoli, \"Never Alone\", al secondo posto della classifica dei Paesi Bassi, e la title track \"Dreams (Will Come Alive)\", che riscosse un successo ancora maggiore in tutta Europa. Furono in seguito realizzati altri singoli che, pur non ricevendo l'attenzione dei primi due, ebbero comunque un ottimo riscontro da parte del pubblico.\nTra il 1995 e il 1996 la band continu\u00f2 a pubblicare nuovi singoli, cambiando il genere in happy hardcore, quali \"Come Take My Hand\", \"Fairytales\", \"Mirror of Love\" e \"There's a Key\" raccolti nel loro secondo album intitolato \"2\", arrivato alla diciottesima posizione della classifica dei Paesi Bassi.\nCon il singolo \"I'm Thinkin' of U\", nel 1997, il gruppo torn\u00f2 all'eurodance e present\u00f2 nel singolo anche una versione R&amp;B del brano.\nNel marzo 1998 pubblicarono il singolo \"Do U Know\" e a fine anno fu invece ripubblicato \"The Sun Will Be Shining\", singolo che conteneva numerosi remix da parte di artisti come \"Mark van Dale &amp; Enrico\", \"Dance Therapy\" e la \"Dub Foundation\". Insieme a questo singolo era allegato anche un CD-Rom contenente il video della canzone e il dietro le quinte dello stesso.\nIl 5 febbraio 1999 fu pubblicato il singolo \"Heaven Is Here\", mentre il 29 ottobre dello stesso anno fu pubblicato il singolo \"Living In Cyberspace\". Il 16 giugno successivo fu invece la volta di \"Wonderful Feeling\" e un anno dopo, il 29 giugno 2001, pubblicarono il loro ultimo singolo, \"Stand Up And Live\". Successivamente non ci sono state pi\u00f9 altre pubblicazioni e la band attualmente risulta sciolta. Des'Ray ha avviato una carriera da solista mentre D-Rock collabora con la band E-Life. L'ultima performance dal vivo del gruppo risale al gennaio 2006 in Norvegia."}
{"id": "1350922", "revid": "339392", "url": "https://it.wikipedia.org/wiki?curid=1350922", "title": "Lingua hanti", "text": ""}
{"id": "1350925", "revid": "124123", "url": "https://it.wikipedia.org/wiki?curid=1350925", "title": "Nati nel 1588", "text": ""}
{"id": "1350926", "revid": "767487", "url": "https://it.wikipedia.org/wiki?curid=1350926", "title": "B-Legit", "text": "All'inizio della sua carriera era membro della crew The Click, fondata dal cugino E-40. B-Legit registr\u00f2 con molte case discografiche indipendenti, come la Jive Records, la Koch Records e la Universal Records. Guadagn\u00f2 attenzioni collaborando con 2Pac nell'album di costui \"All Eyez on Me\". Ha collaborato con molti altri artisti inclusi E-40, Celly Cel, Too $hort, Jadakiss, Master P, Snoop Dogg, Daz Dillinger, Kurupt, Mystikal, UGK, Mack 10, Paul Wall, Rick Rock, Young Buck, Yukmouth, Numskull, Mac dre. B-Legit \u00e8 cugino di Mac Mall dei The Click, Turf Talk e Droop E, figlio di E-40."}
{"id": "1350928", "revid": "287204", "url": "https://it.wikipedia.org/wiki?curid=1350928", "title": "La battaglia di Legnano", "text": "La battaglia di Legnano \u00e8 un'opera in quattro atti di Giuseppe Verdi su libretto di Salvadore Cammarano.\nStoria.\nLa prima assoluta fu il 27 gennaio 1849, al Teatro Argentina di Roma. Ottenne allora un grande successo, grazie alle forti tinte patriottiche nella trama. Gli interpreti e gli artisti coinvolti nella prima furono i seguenti:\nIl 12 giugno 1850 avviene la prima nel Teatro Carlo Felice di Genova.\nIl 26 gennaio 1860 avviene la prima nel Teatro Regio di Parma diretta da Giulio Ferrarini con Carlotta Marchisio e Barbara Marchisio.\nIl 13 gennaio 1861 avviene la prima nel Teatro San Carlo di Napoli con Carlo Negrini.\nAl Teatro alla Scala di Milano la prima \u00e8 stata nel 1916 diretta da Gino Marinuzzi (1882-1945) con Rosa Raisa, Giulio Crimi e Giuseppe Danise.\nNel 1959 avviene la prima nel Teatro della Pergola di Firenze diretta da Vittorio Gui con Leyla Gencer e Giuseppe Taddei.\nAl Teatro La Fenice di Venezia la prima \u00e8 stata nel 1959 diretta da Franco Capuana con Ugo Savarese, Leyla Gencer e Pier Miranda Ferraro.\nAl Teatro Verdi (Trieste) va in scena nel 1963 diretta da Francesco Molinari Pradelli con Ugo Savarese, Leyla Gencer e Jo\u00e3o Gibin.\nAl Teatro dell'Opera di Roma va in scena nel 1983 con Mara Zampieri e Nunzio Todisco.\nPer il Royal Opera House la prima, in concerto, \u00e8 stata nel 2000 al Royal Festival Hall di Londra con Pl\u00e1cido Domingo e Orlin Anastasov.\nA Bilbao va in scena nel 2008 diretta da Renato Palumbo con Ambrogio Maestri.\nTrama.\nLe vicende sono ambientate a Milano ed a Como, nel 1176. Durante la lotta tra i Comuni lombardi, riuniti nella Lega lombarda, e Federico Barbarossa, Milano \u00e8 minacciata dalle truppe dell'imperatore tedesco. Tra i combattenti a difesa della citt\u00e0 si trova Arrigo, ritenuto morto in battaglia, che incontra prima Rolando e poi Lida, in precedenza sua promessa sposa, ma che per volont\u00e0 di suo padre ha sposato Rolando. Arrigo, piegandosi al destino, entra nella Compagnia della Morte, lo squadrone di cavalieri chiamati a difesa del Carroccio, con grande angoscia di Lida, che gli invia una lettera per tentare di fargli cambiare idea. Nel frattempo Rolando, che si prepara a partire per combattere, \u00e8 avvicinato da Marcovaldo, un soldato tedesco prigioniero, che gli consegna la lettera di Lida per Arrigo. La collera di Rolando sfocia in vendetta. Scoprendo Lida e Arrigo mentre conversano, l'uomo imprigiona Arrigo in una torre, cos\u00ec non potr\u00e0 partecipare all'appello della Compagnia della Morte e sar\u00e0 disonorato. Arrigo, sgomento, si butta da una finestra nelle acque del fiume. Mentre Lida e le donne milanesi si rivolgono a Dio per i soldati, il Barbarossa \u00e8 sconfitto nella Battaglia di Legnano. Tra i lombardi tornati vittoriosi, c'\u00e8 anche Arrigo, in fin di vita. Dopo aver discolpato Lida, muore tenendo in pugno vicino al cuore il vessillo del Carroccio."}
{"id": "1350929", "revid": "1275524", "url": "https://it.wikipedia.org/wiki?curid=1350929", "title": "Domenico Mattia", "text": "Pugliese di nascita ma milanese d'adozione, Domenico Mattia inizi\u00f2 facendo l'animatore e, dopo aver inciso il singolo \"Ma...perch\u00e9 io non becco\" nel 1980, venne selezionato per partecipare al Festival di Sanremo del 1981 con la canzone \"Tul\u00eclemble\", poi pubblicata abbinata a \"Effetto notte\", come lato B. Il successo che ne segu\u00ec risult\u00f2 per\u00f2 effimero, nonostante il pezzo fosse molto orecchiabile, e cos\u00ec Mattia abbandon\u00f2 la carriera canora e divenne un intermediario immobiliare.\nNonostante ci\u00f2, nel 1987 usc\u00ec con un altro 45 giri contenente la canzone \"Apriluscion\". L'anno seguente torn\u00f2 di nuovo a incidere per la Carosello, con la quale pubblic\u00f2 \"Gaffe\", album piuttosto diverso dalle precedenti sonorit\u00e0.\nDopo quest'ultima parentesi Mattia torn\u00f2 definitivamente alla sua attivit\u00e0 professionale, che condusse fino agli ultimi anni della sua vita, quando fu colpito da una grave malattia che ne limit\u00f2 parecchio la mobilit\u00e0. \u00c8 scomparso nel 2008 all'et\u00e0 di 50 anni."}
{"id": "1350931", "revid": "94902", "url": "https://it.wikipedia.org/wiki?curid=1350931", "title": "Me &amp; Mrs. Jones", "text": ""}
{"id": "1350936", "revid": "94902", "url": "https://it.wikipedia.org/wiki?curid=1350936", "title": "Me &amp; Mrs Jones", "text": ""}
{"id": "1350941", "revid": "1305772", "url": "https://it.wikipedia.org/wiki?curid=1350941", "title": "Caldaia", "text": "La Caldaia \u00e8 uno scambiatore termico che cede calore a partire da una sorgente primaria di energia ad un fluido termovettore per mezzo della combustione stazionaria; nel caso appartenga ad un impianto industriale si serve di un \"combustore\" con cui solitamente \u00e8 integrata. Si distingue in:\nL'utilizzo di quest'ultimo tipo \u00e8 invece legato alla produzione di energia meccanica per la trazione (es. locomotiva a vapore) o la produzione di energia elettrica mediante accoppiamento con tipico alternatore."}
{"id": "1350942", "revid": "172866", "url": "https://it.wikipedia.org/wiki?curid=1350942", "title": "Guido e Maurizio De Angelis", "text": ""}
{"id": "1350943", "revid": "767487", "url": "https://it.wikipedia.org/wiki?curid=1350943", "title": "Tom Hooker", "text": "Biografia e carriera musicale.\nNasce negli Stati Uniti ma quando ha solo 6 anni si trasferisce con la famiglia a Ginevra dove studia lingue e si avvicina alla musica, prendendo lezioni di pianoforte, violino e chitarra. A 10 anni impara a suonare la batteria. A 18 anni abbandona gli studi e si dedica a tempo pieno all'attivit\u00e0 di batterista e cantante in un quartetto locale. Registra a Ginevra un demo, \"Flip Over\", che viene acquistato dall'etichetta milanese Harmony, per cui nel 1980 decide di trasferirsi nel capoluogo lombardo.\nNel 1981 lavora come attore di fotoromanzi e partecipa al Festival di Sanremo con \"Toccami\". Il singolo successivo \u00e8 \"I Want to Love\", che contiene una differente versione di \"Go Today\", il brano in origine inciso come lato B del disco precedente. In questi primi anni di carriera si presenta generalmente in tutte le sue esibizioni in pattini a rotelle e con due ballerine di accompagnamento.\nNel 1982 passa alla casa discografica Full Time, per la quale realizza il 45 giri \"Dove andiamo\" e che fu in seguito tradotto in inglese come \"Talk with Your Body\" e ristampato su Maxi Single. Nel 1983 esce con \"Come Back Home\" e svolge una breve esperienza cinematografica nel lungometraggio Jocks di Riccardo Sesani, un B-movie poi divenuto di culto come uno dei pochi film a descrivere la vita nelle discoteche italiane di quegli anni e che aveva nella colonna sonora il brano \"Maybe One Day\" del gruppo riminese The Creatures.\nNel 1984 pubblica il 45 giri \"Indian Girl/Love Attack\" e cambia nuovamente etichetta realizzando per la Sensation-Disco Magic il singolo \"Give It to Me\" e, sotto lo pseudonimo di \"Fax the Fax\", anche la cover di \"Precious Little Diamond\", una canzone fortunatissima ed originariamente incisa da Fox the Fox.\nNello stesso anno avviene anche l'incontro con il produttore milanese Roberto Turatti ed il produttore/compositore Miki Chieregato che, per la Baby Records cercavano una nuova voce con cui proseguire nel progetto Den Harrow (che in origine consisteva in una produzione musicale senza un volto ed un personaggio vero e proprio) e cos\u00ec, cantandone i nuovi brani, contribuir\u00e0 a trasformare lo stesso progetto in uno dei maggiori successi musicali degli anni ottanta in Italia ed in Europa..\nLa Baby Records lo mette inoltre sotto contratto esclusivo come autore di testi; per loro, nel 1986 compone la hit \"U.S.S.R.\" di Eddy Huntington, in cui \u00e8 anche presente come corista e \"Dangerous\" di Alba Parietti, nonch\u00e9 ritorna a cantare nei propri brani come \"Looking for love\" (1986), \"Help Me\" (1986), \"Atlantis\" (1987) e \"Feeling Okay\" (1988) firmandosi come Tom Hooker (oppure T. Hooker) od anche con pseudonimi come nel caso \"Swiss Boy\" (1986) dove si firm\u00f2 \"Lou Sern\" (pronuncia fonetica della citt\u00e0 di Lucerna) e distribuito in Europa con etichette discografiche differenti..\nNegli anni '90 incide alcuni singoli con lo pseudonimo David Harleyson, ottenendo un buon riscontro commerciale in Thailandia.\nNel 2010 ed in seguito a una polemica avuta su Facebook con Stefano Zandri (negli anni 80 il mimo che prestava il volto al progetto Den Harrow ed in seguito divenuto il detentore dei diritti di quel progetto), rilascia su YouTube una conferenza stampa dove, accompagnato da Michele Chierigato, dimostra di essere lui il cantante di molti dei successi di Den Harrow e chiede a Zandri di non esibirsi pi\u00f9 in playback utilizzando la sua (di Tom Hooker) voce.\nA partire dal 2011 riprende l'attivit\u00e0 musicale al fianco di Chieregato, pubblicando i singoli \"Future Brain 2011\" e \"Bad Boy 2011\", remake dei brani da lui scritti e portati al successo dal progetto Den Harrow negli anni 80, e l'inedito \"Nobody Loves Me\", un suggestivo pezzo pop rock per il quale si firma Tom Hooker &amp; Elastic Band. Nel 2014 lancia con Chieregato il progetto \"Tam Harrow\", con cui pubblica alcuni singoli e un album, \"Incredible Idiot\", nel 2015. Nel 2017 pubblica il doppio cd \"Back in Time\", 27 brani tra cui il duetto con Linda Jo Rizzo \"I Want You Tonight\".\nFotografia.\nA partire dalla fine degli anni 80, con il declino dello stile italo disco, Hooker si allontan\u00f2 gradualmente dalla scena musicale per curare in modo pi\u00f9 professionale il suo hobby della fotografia. Dopo essersi sposato, inizi\u00f2 una brillante carriera come \"visual artist\", eseguendo opere fotografiche e di design figurativo. \u00c8 un apprezzato artista, che espone con successo in gallerie di molti paesi.\nLe opere fotografiche di Thomas Barbey rappresentano un mondo surreale. Con immaginazione illimitata e abilit\u00e0, Barbey combina pi\u00f9 immagini, con soggetti anche molto differenti, ottenendo un risultato che si discosta totalmente dalla realt\u00e0. Tutto questo con le tecniche fotografiche classiche senza l'utilizzo di post produzione al computer.\nVita privata.\nNato con il cognome di 'Hooker' (letteralmente 'agganciatore' ma traducibile anche come 'adescatore'), dopo il matrimonio prese il cognome di sua madre (Beecher) per evitare di dare il suo nativo alla moglie in quanto 'Hooker' in slang americano pu\u00f2 anche significare prostituta; vive con la moglie Suzanne Berquist a Las Vegas."}
{"id": "1350944", "revid": "1452073", "url": "https://it.wikipedia.org/wiki?curid=1350944", "title": "Mystic Quest Legend", "text": "Mystic Quest Legend \u00e8 un videogioco di ruolo alla giapponese della serie Final Fantasy, per Super Nintendo, realizzato nell'ottobre 1992 dalla Squaresoft.\nIn Nord America \u00e8 stato pubblicato come Final Fantasy Mystic Quest e in Giappone come Final Fantasy USA: Mystic Quest, ma in Europa \u00e8 stato pubblicato senza il nome \"Final Fantasy\" poich\u00e9 all'epoca della sua realizzazione il marchio non era ancora noto e molto diffuso nel continente.\nConsiderato come un capitolo semplificato della saga principale, in cui molti aspetti classici del genere sono stati semplificati, un esempio tra tutti, i mostri da affrontare non appaiono pi\u00f9 in modo casuale ma sono visibili sullo schermo, anche se fissi e non in tempo reale, e toccandoli si accede alla schermata di combattimento.\nIl combattimento rimane a turni, ed i temi della saga sono quelli ricorrenti, dai quattro cristalli, ai quattro elementi, Acqua, Terra, Fuoco, Vento.\nLa storia del gioco si basa su una sceneggiatura di Chihiro Fujioka, autore accreditato in altri giochi di ruolo, tra i quali \"Final Fantasy Legend III\" e la serie ruolistica di Super Mario, nei titoli ', ' e il suo seguito \"\".\nEsiste un \"Mystic Quest\" anche per Game Boy, pubblicato nel 1991 sempre da Squaresoft, ma non ha nessun collegamento con \"Mystic Quest Legend\"."}
{"id": "1350947", "revid": "74173", "url": "https://it.wikipedia.org/wiki?curid=1350947", "title": "Sandokan - La tigre della Malesia", "text": "Sandokan - La tigre della Malesia \u00e8 una serie televisiva a disegni animati prodotta nel 1998 da Rai Fiction e Mondo TV; si compone di 26 episodi ed \u00e8 basata sui romanzi del ciclo indo-malese di Emilio Salgari.\n\u00c8 seguito dalla serie \"Sandokan - La tigre ruggisce ancora\", a sua volta seguita dalla serie \"Sandokan - Le due tigri\".\n\u00c8 possibile trovare questa serie su \"Rai Play\"\nSinossi.\nRispetto ai romanzi originali, pressoch\u00e9 tutti i personaggi sono stati ringiovaniti e le trame delle singole opere sono state contaminate le une con le altre. Inoltre sono state edulcorate le scene di sparatoria e di lotta all'arma bianca, dal momento che la violenza \"mostrata con le immagini \u00e8 spesso molto pi\u00f9 forte\".\nTrama.\nIl giovane malese Sandokan vive a Singapore con il suo tutore Macassar, finch\u00e9 questi, in punto di morte, non gli rivela le sue origini: il padre di Sandokan era il Raja del Kiltar, e tutta la sua famiglia venne sterminata dai mercenari Dayachi; Sandokan si mette allora in viaggio per incontrare il governatore della Malesia Britannica James Brooke, che desidera interpellare nella speranza di conoscere meglio il suo passato, ignaro del coinvolgimento di Brooke nel delitto. Nel corso del viaggio stringe amicizia con l'avventuriero Yanez de Gomera, un furbo portoghese che lo salva da un attentato, e con Kammamuri, un ragazzino indiano. A causa di un naufragio Sandokan finisce a Mompracem, un nido di pirati, e con trucchi e inganni riesce a diventare il loro capo. In seguito si innamora di Marianna Guilonk, nipote di James Brooke, che lo salva dallo zio e si unisce al gruppo, condividendone le avventure. Alla fine le malefatte di Brooke vengono dimostrate ed egli viene arrestato."}
{"id": "1350948", "revid": "767487", "url": "https://it.wikipedia.org/wiki?curid=1350948", "title": "Gli Opera", "text": "Gli Opera sono stati un gruppo musicale pop italiano, attivo tra il 1975 e il 1985.\nStoria del gruppo.\nLa formazione originaria comprendeva Filiberto Ricciardi (tastiere e voce, proveniente dai Gens), Pino Allegra (basso), Pippo \"Mancino\" Mantineo (chitarre) e Vincenzo Maccagnani (batteria), unico non messinese. Successivamente la compagine sub\u00ec dei cambi d'organico: Antonello Barril\u00e0 sostitu\u00ec Pino Allegra al basso, Carlo Simone sostitu\u00ec Pippo Mantineo alla chitarra, prima Pippo Adorno e poi Pino Salpietro sostituirono Vincenzo Maccagnani alla batteria al punto che tutti i musicisti componenti la band facevano base a Messina.\nQualche anno dopo il complesso, spostando la sua base in un'altra regione italiana, trov\u00f2 una sua stabilit\u00e0 con una nuova formazione che comprendeva la seguente compagine: Vanni Comotti (Treviglio, 7 marzo 1955), Lele Bellin (Borgo di Terzo, 21 dicembre 1956), Mario Lambiase (Torino, 15 gennaio 1957), Antonello Barril\u00e0 (Messina, 22 settembre 1952), Mario Volanti (Messina, 22 settembre 1953). Tempo dopo (dal 1982 al 1985) il bassista Piero Pasini, musicista bergamasco, rilev\u00f2 il posto di Barill\u00e0.\nIl complesso degli Opera debutt\u00f2 al Festivalbar 1975 con il brano \"Donna di chi\" (musica di Filiberto Ricciardi; testo di Daniele Pace), che venne presentato anche nel programma televisivo \"Adesso musica\", condotto da Nino Fuscagni e Vanna Brosio.\nLa band partecip\u00f2 al Festival di Sanremo 1976 con \"L'ho persa ancora\" (musica di Filiberto Ricciardi; testo di Daniele Pace e Oscar Avogadro), canzone che fu pubblicata anche negli U.S.A.; nel 1977 al Festivalbar con il brano \"Stelle su di noi\" e alla medesima manifestazione nel 1979 con \"Il diario dei segreti\" (musica di Giuseppe Adorno; testo di Claudio Daiano) e nel 1981 con \"Guerriero \"(musica e testo di Antonello Barill\u00e0).\nNel 1978 ebbero successo in tutta italia con lo spettacolo teatrale \"Aria, acqua, terra e fuoco\", in cui eseguivano alcune canzoni che richiamavano i quattro elementi citati nel titolo, e da cui fu tratto il 45 giri \"Re Salomone/Aria, acqua, terra e fuoco\".\nNel 1985, dopo lo scioglimento del complesso, Filiberto Ricciardi, conseguir\u00e0 il diploma di oboe al conservatorio Giuseppe Verdi di Milano e si dedicher\u00e0 alla carriera di tenore."}
{"id": "1350949", "revid": "124123", "url": "https://it.wikipedia.org/wiki?curid=1350949", "title": "Nati nel 428 a.C.", "text": ""}
{"id": "1350951", "revid": "1543377", "url": "https://it.wikipedia.org/wiki?curid=1350951", "title": "Raccogli-imballatrice", "text": "L'imballatrice o pressa \u00e8 una macchina agricola usata per raccogliere e comprimere principalmente prodotti agricoli come foraggio e paglia.\nEssa raccoglie e comprime il materiale in balle di varia forma, a seconda dei modelli, legate con fili di ferro o nylon o con reti o teli prefabbricati.\nGeneralmente i prodotti agricoli sfusi hanno una bassa densit\u00e0 che viene aumentata comprimendo il foraggio in balle, con il vantaggio di minor ingombro e pi\u00f9 facile trasportabilit\u00e0 e maneggiabilit\u00e0. Inoltre in alcuni casi particolari (come per gli insilati) la compressione del prodotto ne pu\u00f2 facilitare la conservazione, riducendo la permeabilit\u00e0 all'ossigeno e quindi favorendo la fermentazione lattica.\nCi sono molti tipi diversi di imballatrici:\nFunzionamento imballatrice a camera prismatica.\nIl foraggio in andana viene raccolto da un raccoglitore, inviato nella camera di compressione dall'infaldatore in piccole porzioni frazionate, compresso all'interno di una camera di sezione quadrata o rettangolare dal movimento alternativo di un pistone, verso l'uscita posteriore. Il prisma cos\u00ec ottenuto viene diviso in balle mediante l'intervento ciclico di un sistema di legamento.\nLa regolazione della densit\u00e0 della balla avviene regolando l'entit\u00e0 di una strizione presente nella parte posteriore della camera prismatica: quando la strizione \u00e8 maggiore essa provoca una maggiore resistenza al movimento di uscita delle balle dalla camera, e quindi di conseguenza un maggiore effetto di compressione da parte del pistone sulla balla in corso di formazione."}
{"id": "1350952", "revid": "767487", "url": "https://it.wikipedia.org/wiki?curid=1350952", "title": "Omelet", "text": "Gli Omelet sono un gruppo vocale italiano formatosi nel 1978, che, a cavallo tra gli anni '70 e '80, si \u00e8 affermato nel panorama della musica pop della nazione d'origine.\nStoria degli Omelet.\nDue dei componenti del gruppo, i coniugi Pino Scarpettini e Paola Rosmini, sono i fondatori del Premio Rino Gaetano; gli altri due membri sono Tony Rosati e Stefania Mattoccia (che sostituisce la ragazza della prima formazione 1976 \"sweet Omelet\" Annamaria Todaro).\nNel 1976 con il nome \"Sweet Omelet\" esce il primo album, \"Biancaneve nella jungla\", un'opera-musical prodotta da Miki Del Prete e battezzata da Adriano Celentano, entrando in maniera del tutto originale nella discografia. Nel 1978 diventano definitivamente \"Omelet\", proseguendo il cammino con una serie di cover come il medley \"30-50-70\" (Panarecord), \"California e Motel\" (Cloudisque), versione quest'ultima di \"One man one woman\" degli ABBA.\nNel 1979 fanno parte del cast della prima edizione di Fantastico. Seguono varie partecipazioni a trasmissioni televisive nazionali, quali \"Popcorn\", \"Superclassifica Show\", \"Domenica In\", \"Blitz\" (su Raidue con Gianni Min\u00e0 in un omaggio a Cassius Clay). Poi tourn\u00e9e italiane come il GiroMike con Mike Bongiorno e Toto Cutugno e negli Stati Uniti.\nSi occupano anche di sociale, e sono testimonial dell'AIDO (Associazione Italiana Donatori Organi). Nel 2009 si dedicano ad un tour di \"seminari sugli Abba\", preparando l'uscita dell'album \"Omelet dedicated to Abba\" per la Crisler, contenente le loro versioni in italiano di alcuni brani del gruppo, quali \"Mamma Mia\", \"Fernando\" e \"The Winner Takes It All\"."}
{"id": "1350953", "revid": "1305772", "url": "https://it.wikipedia.org/wiki?curid=1350953", "title": "Mark", "text": ""}
{"id": "1350956", "revid": "767487", "url": "https://it.wikipedia.org/wiki?curid=1350956", "title": "Numskull", "text": "A 18 anni ebbe la prima esperienza nel mondo rap apparendo in \"Fools From The Street EP\" di Dru Down. Un video fu girato per l'inno \"Ice Cream Man\" che garant\u00ec un contratto alla Sony per Dru Down e uno alla Virgin per i The Luniz.\nNel 1995 i The Luniz pubblicarono il loro primo album, \"Operation Strackola\". Il cd ricevette il disco di platino a livello internazionale grazie alla canzone \"I Got 5 On It\" che ricevette molti premi come l'album da cui era stato tratto.\nIl secondo CD fu \"Luntik Muzik\", che ebbe ancora molti riscontri positivi tra i critici, nel 1997. Esso vendette circa 500,000 copie grazie anche alle collaborazioni preziose di Redman, Too $hort e E-40, tra gli altri.\nL'ultimo album dei The Luniz, \"Silver &amp; Black\" del 2002, include collaborazioni con C-Bo, Fat Joe e Devin the Dude.\nNumskull ha venduto oltre 3,5 milioni di copie e ha pubblicato un album oltre a quelli dei The Luniz. L'ultimo suo cd, \"Numworld\", \u00e8 uscito negli Usa il 26 giugno 2007, dopo un ritardo di un mese dalla data prevista.\nNumskull ha ora ingaggiato una faida con Yukmouth, suo ex partner nei The Luniz, dichiarando che la loro relazione \u00e8 \"cos\u00ec e cos\u00ec\" e Numskull stesso ha riferito che se faranno qualcosa insieme sar\u00e0 solo per denaro, anche se una collaborazione prossima sembra lontana."}
{"id": "1350958", "revid": "124123", "url": "https://it.wikipedia.org/wiki?curid=1350958", "title": "Nati nel 1457", "text": ""}
{"id": "1350959", "revid": "110157", "url": "https://it.wikipedia.org/wiki?curid=1350959", "title": "Lira da gamba", "text": "La lira da gamba, lirone, lirone perfetto o arciviola da lira \u00e8 uno strumento musicale ad arco diffuso soprattutto in Italia tra il 1500 e il 1700, parente della lira da braccio, utilizzato principalmente come accompagnamento per la voce.\nSuonato in mezzo alle ginocchia da seduti, il lirone poteva avere da 9 a 20 corde, aumentando quindi la gamma di tonalit\u00e0 possibili (e di conseguenza il repertorio) rispetto alla lira da braccio; l'accordatura era rientrante e grazie ad un ponticello quasi piatto si potevano suonare gruppi di corde contemporaneamente, caratteristiche queste che rendevano il suono del lirone unico e particolarmente richiesto per riprodurre accompagnamenti eterei, lamentosi e ricchi di riverbero."}
{"id": "1350961", "revid": "2039709", "url": "https://it.wikipedia.org/wiki?curid=1350961", "title": "Kamarina", "text": "Kamarina o Camarina (; secondo Strabone il nome significa \"abitata dopo molta fatica\") fu un'importante colonia di Siracusa, fondata e costruita dai siracusani alla foce del fiume Ippari, nel sud della Sicilia. Di essa oggi non rimangono che rovine e importanti reperti archeologici, principalmente sul colle Cammarana nel territorio del comune di Ragusa.\nStoria.\nKamarina venne fondata agli inizi del VI secolo a.C. (598 a.C. - 597 a.C.) dai greci-siracusani, sul fertile promontorio delimitato dai fiumi Ippari a nord e Oanis a sud, lo scopo del nuovo insediamento fu quello di creare un presidio lungo la rotta africana e frenare l'espansione verso sud di Gela, che appena diciotto anni dopo fonder\u00e0 pi\u00f9 a nord-ovest Akragas (580 a.C.). Divenuta rapidamente un importante centro agricolo e di riferimento per i fiorenti traffici commerciali dell'entroterra ibleo e anche dei Siculi, la colonia entr\u00f2 presto in conflitto con la citt\u00e0-madre.\nMentre Tucidide si limita a riferire che vi fu una ribellione camarinense domata dai siracusani nel contesto di una pi\u00f9 ampia guerra, Filisto, testimonia negli scritti di Diodoro Siculo, una pi\u00f9 dettagliata descrizione di tale conflitto avvenuto tra la madrepatria e Kamarina; egli narra che la colonia si schier\u00f2 con i Siculi, mentre i siracusani potevano contare su Enna e Megara Hyblaea. Il quadro storico sembra quindi rimandare al complesso periodo che vide la sottomissione iniziale dell'egemonia sicula anche nell'entroterra siciliano e soprattutto nella zona iblea, dove ancora resistevano gruppi di siculi indipendenti da Siracusa. Altri particolari che possano chiarire meglio l'ottica e le motivazioni della ribellione non vengono forniti dalle fonti antiche.\nKamarina venne in seguito sconfitta dai siracusani e i loro alleati nel 552 a.C.. Le fonti dicono che la popolazione camarinense venne esiliata; tuttavia, lo scavo dell'insediamento attesta una continuit\u00e0 di vita ininterrotta nell'arco dell'intero VI secolo a.C.\nI siracusani cedettero Kamarina al tiranno Ippocrate di Gela, all'inizio del V sec. a.C., poich\u00e9 questi aveva sconfitto gli aretusei presso il territorio ibleo, facendo molti prigionieri e minacciando di marciare contro Siracusa per conquistarla. A questo punto, come informa Erodoto, intervennero le due forze greche Corinto e Corcira, legate politicamente ad una Siracusa ancora priva di tiranni: esse si frapposero per impedire all'influente cittadino gelese di porre il suo dominio in terra aretusea e l'accordo per evitare ci\u00f2 fu proprio il cedimento di Kamarina a Gela, in cambio delle cessate ostilit\u00e0 belliche di Ippocrate verso i siracusani. Fu cos\u00ec che Kamarina pass\u00f2 sotto il controllo del tiranno di Gela.\nIppocrate la rifond\u00f2 (492 a.C.-461 a.C.); Kamarina riacquis\u00ec la sua importanza e in seguito all'alleanza stretta con Atene in funzione antisiracusana, nel corso della guerra del Peloponneso riusc\u00ec a strappare a Siracusa il lontano territorio di Morgantina (424 a.C.).\nDurante l'avanzata di Annibale Magone tra il 405 e il 401 a.C. Kamarina venne nuovamente saccheggiata e distrutta dal suo esercito. Rientr\u00f2 nell'orbita siracusana durante il dominio di Dionisio I il grande e prese parte alla simmachia di Dione di Siracusa nel 357 a.C. quando questi con il suo esercito marci\u00f2 alla conquista di Siracusa.\nDopo il dominio punico a cui fu sottoposta, tra il 405 a.C. e 393 a.C., ebbe un nuovo periodo di prosperit\u00e0 alla fine del IV secolo a.C., raggiungendo, per via del ripopolamento adottato da Timoleonte nel 339 a.C., la sua massima espansione urbanistica.\nA partire del III secolo a.C. fu presa dai Mamertini nel 275 a.C. e poi dai Romani nel 258 a.C. Al tempo della Repubblica romana il suo capiente porto accolse le navi da guerra di Publio Cornelio Scipione, Emilio Paolo, Pompeo Magno, Cesare e Ottaviano e apr\u00ec i commerci con l'Africa e l'Egitto. Ma nel periodo imperiale i romani realizzarono un nuovo porto nella vicina Kaucana e quindi la citt\u00e0 si spopol\u00f2 progressivamente dei suoi abitanti.\nKamarina venne definitivamente distrutta nell'827 dall'esercito guidato da Asad ibn al-Furat nel corso della conquista arabo-berbera della Sicilia.\nL'acropoli mostra una continuit\u00e0 d'uso: i resti del tempio di Atena vengono inglobati nella costruzione della chiesa della Madonna di Cammarana, l'edificio colmo degli ex voto dei naviganti scampati alla furia delle tempeste venne distrutto da un incendio nel 1834, i suoi resti furono utilizzati per la costruzione della masseria che oggi ospita il locale Museo.\nCon regio privilegio del 1607 venne concesso a Vittoria Colonna contessa di Modica di ricostruire la citt\u00e0 nei pressi dell'antico sito di Kamarina. Nacque cos\u00ec Vittoria, (costruita per\u00f2 a circa 10 km dall'antica citt\u00e0) nel cui territorio comunale (Scoglitti) l'area archeologica \u00e8 compresa. La riviera al confine con Ragusa (delimitato dal fiume Ippari) \u00e8 appunto la riviera Kamarina-Scoglittese.\nI resti.\nI resti attuali sono di grande interesse archeologico, e testimoniano la vastit\u00e0 dell'antico sito. Rimangono tombe arcaiche (VII secolo a.C.) e ruderi poco significativi di un tempio dedicato a Minerva. Lungo l'Ippari si pu\u00f2 riconoscere il tracciato dell'antico porto canale. La citt\u00e0 \u00e8 ancora riconoscibile nella sua area originaria dai resti di case e di pavimentazioni.\nNel vicino bosco di Passo Marinaro si trovano ancora le tombe di una necropoli nel V - IV secolo a.C. Gli scavi condotti a Kamarina da Paolo Orsi dal 1896 al 1911, hanno fornito copioso materiale archeologico che si trova al Museo di Siracusa.\nIl Museo archeologico regionale di Kamarina.\nIl museo archeologico presenta una vasta collezione di reperti archeologici che vanno dalla preistoria al periodo antico greco. Il museo \u00e8 strutturato su tre padiglioni e sei sale e contiene varie tipologie di anfore, suppellettili, monete, corredi funerari, statuette devozionali, oltre che oggetti ed armi in selce risalenti alla preistoria."}
{"id": "1350962", "revid": "83531", "url": "https://it.wikipedia.org/wiki?curid=1350962", "title": "Massacro di Ezeiza", "text": "Il massacro di Ezeiza \u00e8 una strage avvenuta il 20 giugno 1973 presso l'aeroporto internazionale di Ezeiza, vicino a Buenos Aires, in Argentina.\nIl contesto.\nIl 20 giugno 1973 il presidente Juan Domingo Per\u00f3n rientr\u00f2 in Argentina, dopo 18 anni di esilio in Spagna. Il suo arrivo era previsto all'aeroporto Ezeiza, presso Buenos Aires, ma all'ultimo momento la destinazione fu cambiata ed il presidente atterr\u00f2 all'altro aeroporto di Buenos Aires, l'Aeroparque Jorge Newbery.\nCirca 2 milioni di sostenitori comunque erano presenti ad attenderlo ad Ezeiza, composti eterogeneamente dalla sinistra peronista e dalla destra peronista, che sotto la guida populista del loro leader per anni avevano convissuto senza scontrarsi mai in maniera radicale, e assieme avevano affrontato il lungo esilio (dal 1955) del loro leader.\nLe dinamiche.\nLa strage, in cui perirono 13 persone e 365 furono ferite, fu organizzata dall'ala estremista della destra peronista, e da alcuni elementi che portarono il paese in pochi anni alla dittatura militare di Videla. In particolare dal segretario personale di Per\u00f3n, Jos\u00e9 L\u00f3pez Rega, e dalla Tripla A, l'organizzazione paramilitare anticomunista da lui fondata. Alcuni membri di tale organizzazione, appostatisi con fucili di precisione su degli spalti, fecero fuoco sul popolo della sinistra peronista, e sui Montoneros. Secondo la ricostruzione del giudice Baltasar Garz\u00f3n, anche Stefano Delle Chiaie - coinvolto in numerosi casi di spalleggiamento a dittature in America Latina - era presente quel giorno a Ezeiza, ed era compromesso nella vicenda.\nLe conseguenze.\nDopo quell'evento si ruppero gli equilibri di pacifica convivenza fra la destra e la sinistra in Argentina, e la tensione fu spinta sempre oltre dai gruppi paramilitari e dalle organizzazioni di guerriglieri, che arrivarono sull'orlo della guerra civile. Juan Domingo Per\u00f3n perse il sostegno della sinistra, dal momento che aveva smarrito molto del suo carisma e portava avanti sempre pi\u00f9 una politica conservatrice, dando sostegno alla destra, poich\u00e9 si trovava in balia del suo segretario, Jos\u00e9 L\u00f3pez Rega. In pochi anni fu spianata la strada all'avvento della dittatura che - dopo aver spodestato Isabel Mart\u00ednez de Per\u00f3n, successore del marito - govern\u00f2 dal 1976 al 1983."}
{"id": "1350966", "revid": "124123", "url": "https://it.wikipedia.org/wiki?curid=1350966", "title": "Nati nel 1614", "text": ""}
{"id": "1350970", "revid": "125684444", "url": "https://it.wikipedia.org/wiki?curid=1350970", "title": "Supercentenario", "text": "Un supercentenario \u00e8 un individuo umano che ha raggiunto o superato i 110 anni di vita. Il termine \u00e8 nato in inglese (\"supercentenarian\") negli anni 1970, quando \u00e8 stato impiegato per la prima volta dal giornalista e redattore del Guinness dei primati Norris McWhirter, ma \u00e8 stato reso popolare dal saggio \"Generations\" di Strauss e Howe.\nIncidenza statistica.\nLa longevit\u00e0 oltre i 110 anni si verifica in una minima parte dei centenari: uno su mille secondo alcune stime, mentre secondo il Gerontology Research Group, lo 0,15%-0,25% dei centenari raggiunge o supera i 110 anni di et\u00e0. Tra i supercentenari riconosciuti dalla scienza, soltanto cinquantotto (55 donne e 3 uomini) hanno raggiunto i 115 anni; ventiquattro di essi (23 donne e un solo uomo) anche i 116; dieci di questi ultimi (tutte donne) anche i 117. Quattro sole persone sono vissute rispettivamente oltre i 118, i 119 e i 122 anni: la francese Lucile Randon, attuale decana d'Europa (nata l'11 febbraio 1904, ); la giapponese Kane Tanaka, attuale decana dell'umanit\u00e0 (nata il 2 gennaio 1903, ); la statunitense Sarah Knauss (1880 - 1999, 119 anni e 97 giorni); e la francese Jeanne Louise Calment (1875 - 1997, 122 anni e 164 giorni).\nL'unico uomo a superare i 116 anni fu invece Jir\u014demon Kimura (1897 - 2013, 116 anni e 54 giorni).\nPer quanto riguarda l'Italia il record \u00e8 detenuto da Emma Morano, ultimo essere umano nato prima del 1900 a perire, il 15 aprile 2017 alla venerabile et\u00e0 di 117 anni e 137 giorni. Attualmente ricopre l\u20198\u00aa posizione nella classifica mondiale dei pi\u00f9 longevi di sempre.\nSebbene si pensi che la longevit\u00e0 estrema dipenda da fattori genetici, l'ambiente gioca un ruolo molto importante. La moltiplicazione degli ospizi-ospedali, che risparmiano alle persone molto anziane gli stress, gli sbalzi climatici e le malattie batteriche, ha incrementato considerevolmente il numero dei supercentenari. \u00c8 probabile, visto l'aumento diffuso delle aspettative di vita, un futuro aumento del numero dei centenari.\nStoria.\nLe affermazioni di longevit\u00e0 estrema accompagnano tutta la storia dell'umanit\u00e0, ma il pi\u00f9 antico supercentenario lungamente accettato dal Guinness dei primati fu Pierre Joubert, un canadese nato nel 1701 che si asseriva vissuto fino al 1814 (113 anni) finch\u00e9 una ricerca dei primi anni 1990 scopr\u00ec la confusione tra lui e un omonimo figlio. Studiosi come i demografi Jean-Marie Robine e James W. Vaupel considerano un altro uomo, l'olandese Geert Adriaans Boomgaard, di 110 anni (1788-1899), la prima persona supercentenaria di cui si abbia ufficialmente notizia.\nI 112 e i 113 anni furono superati da Delina Filkins (1815-1928), negli anni 1920. Riguardo all'individuo che abbia raggiunto i 114 anni esiste invece una disputa: il Guinness dei primati convalid\u00f2 gi\u00e0 negli anni 1950 il caso di Martha Graham (statunitense, 1844-1959), mentre molto pi\u00f9 tardi sopravvenne quello di Mathew Beard (statunitense, 1870-1985), avallato dalla Social Security Administration.\nIl primo caso pienamente verificato \u00e8 per\u00f2 quello della statunitense d'origine tedesca Augusta Holtz (1871-1986), che negli anni 1980 fu anche la prima persona a raggiungere i 115 anni. Il caso contemporaneo del giapponese Shigechiyo Izumi, che dichiarava un'et\u00e0 di oltre 120 anni ed era stato ufficialmente riconosciuto dal Guinness come individuo pi\u00f9 longevo di tutti i tempi, \u00e8 ormai screditato. Quanto al primo raggiungimento dei 116 anni, \u00e8 stato screditato anche il caso, pure accettato a suo tempo dal Guinness, della statunitense Carrie C. White; pertanto, la prima persona ad aver raggiunto tutte le et\u00e0 comprese tra i 116 e i 122 anni \u00e8 stata la francese Jeanne Calment (1875-1997) negli anni 1990."}
{"id": "1350983", "revid": "124123", "url": "https://it.wikipedia.org/wiki?curid=1350983", "title": "Nati nel 1075", "text": ""}
{"id": "1350991", "revid": "287204", "url": "https://it.wikipedia.org/wiki?curid=1350991", "title": "Sergio Tavcar", "text": ""}
{"id": "1351006", "revid": "6923", "url": "https://it.wikipedia.org/wiki?curid=1351006", "title": "James Edwin Campbell", "text": "Le notizie della sua vita sono scarse: frequent\u00f2 il Miami College, fu autore di \"Echoes from the Cabin and Elsewhere\", libro di poesie, collaboratore del Four O'Clock Magazine.\nCampbell ha un dialetto primitivo, con fonetica del dialetto parlato dai negri delle isole della Carolina del Sud e Georgia, molto simile all'idioma dei negri delle Indie Occidentali, in contrasto con la pronuncia dei negri americani del secolo scorso."}
{"id": "1351007", "revid": "74801", "url": "https://it.wikipedia.org/wiki?curid=1351007", "title": "Contea di Buncombe", "text": "La contea di Buncombe, in inglese Buncombe County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Asheville.\nStoria.\nLa contea di Buncombe fu costituita nel 1791."}
{"id": "1351009", "revid": "116271558", "url": "https://it.wikipedia.org/wiki?curid=1351009", "title": "Yasuda Kan", "text": "Kan Yasuda \u5b89\u7530 \u4f83 nasce a Bibai nell'isola di Hokkaido nel 1945.\nNel 1969 si diploma all'Accademia postuniversitaria Geijutsu Daigaku di Tokyo nella sezione scultura. Ottiene una Borsa di Studio dal governo italiano e si trasferisce a Roma dove frequenta l'Accademia di Belle Arti, allievo di Pericle Fazzini.\nEspone per la prima volta nel 1966 alla mostra \"Kokuga\" al Museo di Tokyo e \"Zendoten\" al Marui Art Salon di Sapporo dove vince il premio Zendoten.\nNel 1969 allestisce la sua prima mostra personale a Sapporo presso la Galleria Daimaru e nello stesso anno riceve il Premio Kokuga del Museo di Tokyo.\nIn seguito apre il suo laboratorio a Pietrasanta dove produce le sue opere scultoree in marmo e bronzo."}
{"id": "1351010", "revid": "1318658", "url": "https://it.wikipedia.org/wiki?curid=1351010", "title": "Sacro Monte di Andorno", "text": "Il Sacro Monte del Santuario di San Giovanni Battista d'Andorno si trova a 1020 m di altitudine nella Valle del Cervo sopra l'abitato di Campiglia Cervo. Assieme a quelli di Oropa e di Graglia esso costituisce il terzo complesso devozionale sorto, all'inizio del XVII secolo, sulle alture attorno alla citt\u00e0 di Biella a testimonianza di come in quest'area geografica si espresse con forza l'afflato di religiosit\u00e0 popolare che port\u00f2 alla edificazione del sistema dei Sacri Monti prealpini. \nPur non essendo stato incluso del complesso dei Sacri Monti piemontesi e lombardi considerati dall'UNESCO patrimonio dell'umanit\u00e0, esso riveste, per la sua storia e per il suo profilo artistico, elementi di notevole interesse.\nIl santuario.\nLe origini del santuario si collegano alla diffusione della devozione verso San Giovanni Battista nella Valle del Cervo. Una tradizione popolare vuole \u2013 in accordo con un modello narrativo assai diffuso nell'arco alpino- che alcuni pastori rinvenissero in una grotta una statua del santo e decidessero di trasportarla con loro negli alpeggi: la statua, nottetempo, sarebbe ritornata nella sua grotta. Diversi tentativi analoghi ebbero, secondo la leggenda, lo stesso esito: cos\u00ec i fedeli riconobbero il carattere sacro e miracoloso della grotta e costruirono attorno ad essa una prima modesta cappella.\nIn effetti, la grotta scavata nella roccia e contenente una statua lignea del Battista del XVI secolo, costituisce ancor oggi un sacro sacello, posto all'interno del santuario in una cappella che si apre sulla destra all'inizio della navata. La grotta e la statua evocano il leggendario ritrovamento che subito guadagn\u00f2 fama al sito per le qualit\u00e0 taumaturgiche attribuite all'acqua che filtra dalle pareti della grotta (ritenuta miracolosa soprattutto per le malattie della vista).\nLa tradizione di devozione popolare \u00e8 testimoniata da un'interessante collezione di \"ex voto\" realizzati a partire dall'inizio del XVIII secolo\nLa prima costruzione del santuario, avvenuta grazie alle donazioni dei tanti fedeli, si complet\u00f2 nel 1605: essa \u00e8 testimoniata dalla data che compare in un'iscrizione posta sul frontone del portale rinascimentale d'ingresso (HUMILES NON ELATI REPLEBUNT TEMPLUM DXX. M. IV 1605).\nL'afflusso dei fedeli che si recavano in processione al santuario in virt\u00f9 dei poteri miracolosi attribuiti al santo sacello fu subito assai nutrito, tanto che si rese presto necessario provvedere alla costruzione dei primi edifici, attigui alla chiesa, destinati all'ospitalit\u00e0 dei pellegrini.\nNella seconda met\u00e0 del Seicento vennero edificate anche, nei pressi della chiesa, alcune cappelle (oggi scomparse) intitolate alla vita del Battista.\nL'attuale struttura barocca del santuario \u00e8 frutto di una terza fase costruttiva (1738 \u2013 1781) sviluppatasi a partire da un ampliamento della sacrestia e del coro effettuati su disegno dell'architetto Bernardo Antonio Vittone.\nL'interno della chiesa \u00e8 formato da una sola grande navata con due cappelle poste su ciascun lato, dedicate ai genitori del Battista (Santa Elisabetta e San Zaccaria ed ai genitori di Ges\u00f9 (Maria Immacolata e San Giuseppe).\nLa copertura \u00e8 formata da volte a crociera; quella sopra l'altare, con le figure dei \"quattro evangelisti\", fu affrescata dai Fratelli Galliari nativi del vicino paese di Andorno Micca. Le tele che ornano la chiesa testimoniano la rilevanza avuta dagli artisti locali: Bernardino Galliari sarebbe l'autore della pala posta sull'altare maggiore, mentre Giovanni Antonio Cucchi da Campiglia Cervo (1674, ?) dipinse le tele poste sui due altari di sinistra. \nNel 1934 venne sistemato il grande piazzale di 4000 m2 che precede il santuario ed \u00e8 circondato dagli edifici dell'Hosteria, dell'Ospizio e del Collegio; in esso \u00e8 posto un settecentesco caratteristico \"b\u00fcrnell\" (fontana), realizzato in pietra locale.\nIl Sacro Monte.\nNon esistono documenti d'archivio che indichino con certezza quale fosse il piano originale - iniziato nella prima met\u00e0 del XVII secolo - di edificazione delle cappelle che dovevano comporre il Sacro Monte; l'ipotesi pi\u00f9 probabile \u00e8 che una prima fase costruttiva, coeva all'incirca allo sviluppo di analoghe iniziative a Oropa e a Graglia, portasse alla realizzazione di due cappelle nei pressi della chiesa, ornate di statue policrome a grandezza naturale, dedicate rispettivamente alla \"Visitazione\" e dell\"'Annuncio dell'Angelo a Zaccaria\". Successivamente, alla fine del secolo si convenne di costruirne altre cinque lungo la mulattiera che da Campiglia Cervo sale al santuario lungo le pendici occupate da un magnifico bosco di faggi, dedicate ognuna a una figura di eremita, in modo che anticipassero, come si legge in un'opera devozionale del 1702, l'incontro con il Battista: si tratta di opere interessanti dal punto di vista della storia della religiosit\u00e0 popolare, come testimonianza del favore incontrato dai santi eremiti. Il percorso devozionale offre infatti una carrellata sui santi che maggiormente si distinsero per la loro vita ascetica e penitenziale: la prima cappella \u00e8 dedicata a \"Sant'Antonio abate e San Paolo eremita\", la seconda a \"Sant'Ilarione\", la terza a \"San Gerolamo penitente\", poi quella a \"Sant'Onofrio\" ed infine quella alla \"Maddalena penitente.\"\nL'architettura delle cappelle, dovuta a un certo mastro Pietro Magnano, \u00e8 priva di pretese e lo stato di conservazione \u00e8 precario soprattutto per quanto riguarda le condizioni della statuaria, dovuta a un plasticatore anonimo. Migliori le condizioni degli affreschi, dovuti al pittore Pietro Lace di Andorno (inizio del XVIII secolo). \nLe cappelle pi\u00f9 antiche, dedicate alla Visitazione e a San Zaccaria, non esistono pi\u00f9; la seconda, in particolare, fu abbattuta nel 1942 dopo essere stata danneggiata da un autocarro per allargare la strada di accesso al Santuario."}
{"id": "1351011", "revid": "287204", "url": "https://it.wikipedia.org/wiki?curid=1351011", "title": "Contratto letterale", "text": "Il contratto letterale risale all'et\u00e0 classica e sembra, in particolare, che riguardasse i cittadini romani. Con l'espressione \"nomen transcripticium\", si faceva riferimento all'operazione che il \"pater familias\" eseguiva sul \"codex accepti et expensi\" per registrare separatamente le entrate e le uscite.\nSi distingueva tra \"transscriptio a re in personam\" e \"transscriptio a persona in personam\"."}
{"id": "1351012", "revid": "4239", "url": "https://it.wikipedia.org/wiki?curid=1351012", "title": "Contea di Burke (Carolina del Nord)", "text": "La contea di Burke, in inglese Burke County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 89.148 abitanti. Il capoluogo di contea \u00e8 Morganton.\nStoria.\nLa contea di Burke fu costituita nel 1777."}
{"id": "1351016", "revid": "62004", "url": "https://it.wikipedia.org/wiki?curid=1351016", "title": "Gran Premio Pretola", "text": "Il Gran Premio Pretola \u00e8 una corsa in linea maschile di ciclismo su strada. Si disputa a Pretola, frazione del comune di Perugia, in Italia.\nStoria.\nIniziata nel 1952, si \u00e8 sempre svolto agli inizi di ottobre, ma nel 2008 \u00e8 stato spostato agli inizi di marzo. \u00c8 organizzato dall'Associazione sportiva dilettantistica Tevere. Fino al 2012 \u00e8 sempre stato riservato alla categoria Elite/Under-3, e dal 1997 al 2012 ha fatto parte del calendario nazionale della Federazione Ciclistica Italiana. Dal 2013 il Gran Premio \u00e8 stato riservato alla categoria juniores, nel 2014, 2015 e 2016 non \u00e8 stato disputato.\nAlbo d'oro.\n\"Aggiornato all'edizione 2019.\""}
{"id": "1351020", "revid": "124123", "url": "https://it.wikipedia.org/wiki?curid=1351020", "title": "Morti nel 1240", "text": ""}
{"id": "1351021", "revid": "79972926", "url": "https://it.wikipedia.org/wiki?curid=1351021", "title": "Santuario di San Giovanni d'Andorno", "text": ""}
{"id": "1351023", "revid": "339392", "url": "https://it.wikipedia.org/wiki?curid=1351023", "title": "Tribuna Illustrata", "text": ""}
{"id": "1351027", "revid": "78273", "url": "https://it.wikipedia.org/wiki?curid=1351027", "title": "Hans von Euler-Chelpin", "text": ""}
{"id": "1351036", "revid": "124123", "url": "https://it.wikipedia.org/wiki?curid=1351036", "title": "Morti nel 1537", "text": ""}
{"id": "1351044", "revid": "143059", "url": "https://it.wikipedia.org/wiki?curid=1351044", "title": "Newton Compton", "text": ""}
{"id": "1351049", "revid": "125470675", "url": "https://it.wikipedia.org/wiki?curid=1351049", "title": "Sandokan - La tigre ruggisce ancora", "text": "Sandokan - La tigre ruggisce ancora \u00e8 una serie televisiva a disegni animati prodotta nel 2001 da Rai Fiction e Mondo TV, con la post-produzione della Cine audio video ed effetti speciali della CPM Cinematografica; si compone di 26 episodi ed \u00e8 il seguito della serie \"Sandokan - La tigre della Malesia\". Viene seguita dalla serie \"Sandokan - Le due tigri\".\n\u00c8 possibile trovare questa serie su \"Rai Play\"\nTrama.\nDopo aver sconfitto Suyodhana e James Brooke, Sandokan \u00e8 pronto ad affrontare nuovi nemici tra cui il \"Rajah Bianco\"."}
{"id": "1351052", "revid": "124123", "url": "https://it.wikipedia.org/wiki?curid=1351052", "title": "Morti nel 1481", "text": ""}
{"id": "1351056", "revid": "547992", "url": "https://it.wikipedia.org/wiki?curid=1351056", "title": "Tiffany Brissette", "text": "Biografia.\n\u00c8 conosciuta soprattutto per il ruolo di Vicki nel telefilm \"Super Vicki\", girato tra il 1985 e il 1989 e andato in onda, per la prima volta in Italia, nel 1986 su Canale 5. Terminata l'esperienza di \"bambina prodigio\" come interprete televisiva, ha lasciato il mondo dello spettacolo ed \u00e8 diventata infermiera a Boulder, in Colorado."}
{"id": "1351059", "revid": "74801", "url": "https://it.wikipedia.org/wiki?curid=1351059", "title": "Contea di Cabarrus", "text": "La contea di Cabarrus, in inglese Cabarrus County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Concord.\nStoria.\nLa contea di Cabarrus fu costituita nel 1792."}
{"id": "1351063", "revid": "322321", "url": "https://it.wikipedia.org/wiki?curid=1351063", "title": "Doimo", "text": "Agiografia.\nEra nato ad Antiochia, ma visse nella citt\u00e0 di Salona, di cui fu vescovo e dove, secondo la tradizione, fu martirizzato per volere dell'imperatore romano Diocleziano. Salona era una grande citt\u00e0 romana, capitale della provincia della Dalmazia, nei pressi di Spalato. Il vescovo sub\u00ec il martirio con sette altri cristiani nelle persecuzioni dell'imperatore Diocleziano: fu decapitato nel 304.\nUn'altra tradizione cristiana (meno attendibile) afferma che sia venuto a Roma con san Pietro e sia stato poi inviato da Pietro a evangelizzare la Dalmazia, dove sub\u00ec il martirio insieme a otto soldati si erano convertiti.\nCulto.\nI suoi resti si vogliono conservati dal VII secolo all'interno della cattedrale di Spalato a lui dedicata. Quando Salona fu saccheggiata dagli Avari e Slavi nel VI secolo, la popolazione si trasfer\u00ec al vicino Palazzo di Diocleziano, allargando la citt\u00e0 di Spalato, che subentr\u00f2 a Salona quale centro principale. San Doimo divenne patrono della citt\u00e0 e la cattedrale della citt\u00e0 (la Cattedrale di San Doimo) venne costruita nel mausoleo di Diocleziano stesso, l'imperatore che lo martirizz\u00f2.\nLa Basilica di San Giovanni in Laterano a Roma, sostiene di possedere alcune delle reliquie Domnio, dal momento che il papa Giovanni IV, nel VII secolo, aveva chiesto che le reliquie di un martire di nome Domnio fossero portate a Roma.\nViene festeggiato a Spalato come santo patrono il 7 maggio:"}
{"id": "1351065", "revid": "74801", "url": "https://it.wikipedia.org/wiki?curid=1351065", "title": "Contea di Caldwell (Carolina del Nord)", "text": "La contea di Caldwell, in inglese Caldwell County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lenoir.\nStoria.\nLa contea di Caldwell fu costituita nel 1841."}
{"id": "1351069", "revid": "226458", "url": "https://it.wikipedia.org/wiki?curid=1351069", "title": "Cronografo sdoppiante", "text": "Il cronografo sdoppiante o rattrapante \u00e8 un tipo di cronografo in cui la grande lancetta \u00e8 sdoppiata, ma le due parti sono sovrapposte con tale accuratezza e precisione da sembrare una sola lancetta. \n\u00c8 utilizzato per rilevare il tempo di due fenomeni che hanno lo stesso inizio ma non cessano nello stesso momento. Dopo la partenza simultanea, infatti, una delle due lancette pu\u00f2 essere arrestata, indicando cos\u00ec una prima rilevazione del tempo. Poi, riavviandola, raggiunge con uno scatto l'altra lancetta in movimento alla quale si sovrappone, marciando dopo di nuovo insieme. Ovviamente, tale sequenza pu\u00f2 essere ripetuta a piacimento. Azzerando il cronografo, entrambe le lancette possono essere riportate sullo zero del quadrante. \nIl dispositivo meccanico che permette tali funzioni \u00e8 molto delicato. Pertanto, un cronografo sdoppiante o rattrapante \u00e8 un pezzo di fattura fine e di costo elevato. Quando non esistevano i cronometri digitali veniva usato per il cronometraggio di tutte le gare sportive, specialmente quelle di atletica leggera."}
{"id": "1351070", "revid": "1318658", "url": "https://it.wikipedia.org/wiki?curid=1351070", "title": "C\u00e2lnic (Alba)", "text": "C\u00e2lnic (in ungherese \"K\u00e1lnok\", in tedesco \"Kelling\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 2 villaggi: C\u00e2lnic e Deal.\nIl castello.\nIl castello di C\u00e2lnic \u00e8 considerato Patrimonio dell'umanit\u00e0 dell'UNESCO e la sua presenza risulta certificata per la prima volta nel 1269.\nCostruito per essere una residenza nobiliare, nel 1430 venne acquistato dagli abitanti del luogo e fortificato. \u00c8 costituito da un'ampia corte circondata dalle mura, appoggiate alle quali ci sono alcuni edifici. Al centro della corte si trovano una grande torre e una cappella.\nIl castello, piuttosto ben conservato, differisce da molte altre costruzioni simili per il fatto di non essere collocato su di un'altura, bens\u00ec in una vallata ad una quota pi\u00f9 bassa delle colline circostanti. Questo fatto, che rappresenta un fattore negativo in caso di assedio, pu\u00f2 essere probabilmente spiegato con la sua originaria destinazione residenziale, non concepita con intenti difensivi."}
{"id": "1351074", "revid": "118129620", "url": "https://it.wikipedia.org/wiki?curid=1351074", "title": "Fr\u00e9d\u00e9ric Joliot-Curie", "text": "In suo onore un cratere lunare venne denominato Joliot.\nBiografia.\nNato Jean Fr\u00e9d\u00e9ric Joliot e laureatosi alla Scuola Superiore di Fisica e Chimica Industriale della Citt\u00e0 di Parigi, nel 1925 divenne assistente di Marie Curie presso l'Istituto Curie. Innamoratosi della figlia Ir\u00e8ne Curie, i due si sposarono e subito dopo il loro matrimonio, nel 1926, cambiarono entrambi i loro cognomi in Joliot-Curie. Su insistenza di Marie, Joliot consegu\u00ec un secondo baccalaureato, un bachelor e un dottorato in scienze elaborando una tesi sull'elettrochimica dei radioelementi.\nNel periodo in cui insegn\u00f2 alla Facolt\u00e0 di Scienze di Parigi collabor\u00f2 con sua moglie nell'attivit\u00e0 di ricerca sulla struttura dell'atomo, in particolare sul nucleo atomico, dando un contributo essenziale alla scoperta del neutrone. Nel 1935 furono entrambi insigniti del premio Nobel per la chimica. \nNel 1935 lasci\u00f2 l'Istituto Curie per insegnare al Coll\u00e8ge de France lavorando sulle reazioni a catena e sulla costruzione di un reattore nucleare basato sulla fissione nucleare per generare energia attraverso l'uso di uranio e acqua pesante. Joliot fu uno degli scienziati menzionati nella lettera Einstein-Szil\u00e1rd inviata a Franklin Roosevelt come uno dei maggiori studiosi delle reazioni a catena. La seconda guerra mondiale, per\u00f2, blocc\u00f2 fortemente la ricerca di Joliot.\nNel periodo dell'invasione nazista della Francia nel 1940, Joliot nascose tutta la documentazione del proprio lavoro svolto consegnandola ai colleghi Hans von Halban e Lew Kowarski che fuggirono in Inghilterra. Durante l'occupazione francese prese attivamente parte alla resistenza come membro del Front national.\nDopoguerra.\nDopo la Liberazione, Fr\u00e9d\u00e9ric Joliot fu direttore del Centre national de la recherche scientifique e divenne il primo Alto Commissario per l'Energia Atomica della Francia. Nel 1948 sovrintese la costruzione del primo reattore nucleare francese. Fervente comunista, venne sollevato dai suoi incarichi nel 1950 per ragioni politiche. Joliot-Curie fu anche uno degli undici firmatari del Manifesto Russell-Einstein nel 1955. Pur mantenendo la sua cattedra al Coll\u00e8ge de France, alla morte di sua moglie nel 1956 ne rilev\u00f2 il ruolo di direttore di Fisica Nucleare alla Sorbona. Mor\u00ec due anni dopo di lei, anch'egli per la prolungata esposizione alla radioattivit\u00e0.\nFr\u00e9d\u00e9ric Joliot fu un membro dell'Accademia delle scienze francese e dell'Accademia di medicina, oltre a essere nominato commendatore della legion d'onore. Vinse il premio Stalin per la pace nel 1950 per il lavoro svolto come presidente del consiglio mondiale della pace. Dedic\u00f2 gli ultimi anni della sua vita alla creazione di un centro di fisica nucleare a Orsay, luogo in cui i figli H\u00e9l\u00e8ne Langevin-Joliot e Pierre Joliot vennero educati."}
{"id": "1351075", "revid": "287204", "url": "https://it.wikipedia.org/wiki?curid=1351075", "title": "Calnic", "text": ""}
{"id": "1351076", "revid": "117328905", "url": "https://it.wikipedia.org/wiki?curid=1351076", "title": "Normalizzazione (matematica)", "text": "In matematica per normalizzazione si intende il procedimento di dividere tutti i termini di un'espressione per uno stesso fattore in modo che l'espressione risultante abbia una certa norma uguale a 1.\nNormalizzazione in uno spazio vettoriale.\nIn uno spazio vettoriale dotato di prodotto interno e di norma si chiama normalizzazione il procedimento che dato un vettore lo porta ad avere norma unitaria.\nUna situazione comune in cui si utilizza questo procedimento \u00e8 nella costruzione di una base ortonormale (o sistema ortonormale, s.o.n.) dello spazio vettoriale. Supponiamo di essere in uno spazio vettoriale di dimensione formula_1 e di conoscere gi\u00e0 una base completa di vettori che siano tra loro ortogonali; siamo cio\u00e8 nel caso in cui gli formula_1 vettori componenti dell'insieme\ncostituiscono una base ortogonale.\nPer ottenere una base ortonormale, basta prendere singolarmente ciascuno di questi formula_1 vettori e dividerli ciascuno per il valore della propria norma (si noti che si tratta di una divisione per uno scalare, perch\u00e9 la norma di un vettore \u00e8 uno scalare).\nognuno dei vettori formula_6 cos\u00ec ottenuti avr\u00e0 norma unitaria (sar\u00e0 quindi anche un versore). Inoltre, questi vettori saranno tra loro ortogonali. Pertanto l'insieme\ncostituisce una base ortonormale dello spazio vettoriale normato.\nProbabilit\u00e0.\nLo spazio vettoriale delle funzioni integrabili di variabile reale \u00e8 dotato di una seminorma; procedendo come sopra, \u00e8 possibile normalizzare qualunque tra queste funzioni abbia seminorma non nulla.\nIn particolare, una funzione formula_8 di variabile reale, integrabile, sempre positiva (o sempre negativa), con integrale non nullo,\npu\u00f2 essere riscalata per formula_10 dando origine a una funzione di densit\u00e0 di probabilit\u00e0:\nQuesto \u00e8 un caso particolare di una misura di probabilit\u00e0 ottenuta normalizzando la misura di uno spazio misurabile, con la condizione che lo spazio stesso abbia misura finita e non nulla.\nUn esempio nel calcolo delle probabilit\u00e0 \u00e8 la probabilit\u00e0 condizionata da un evento \"B\", di probabilit\u00e0 non nulla (\u00e8 certamente finita): questa \u00e8 ottenuta restringendo lo spazio degli eventi a \"B\" e normalizzando la misura.\nApplicazioni.\nTrigonometria.\nIn trigonometria la normalizzazione \u00e8 un metodo per la risoluzione delle equazioni lineari in seno e coseno, chiamato anche \"metodo dell'angolo aggiunto\".\nPer risolvere un'equazione del tipo:\nSi dividono entrambi i membri per formula_14\nQuesta quantit\u00e0 \u00e8 diversa da zero, a meno che sia formula_15 che formula_16 siano nulli, nel qual caso l'equazione di partenza degenera nel caso banale formula_17\nSi ottiene:\nNotiamo ora che i due coefficienti formula_19 e formula_20 sono entrambi, in modulo, minori di 1, e inoltre la somma dei loro quadrati \u00e8 1; pertanto essi possono essere considerati come \"seno\" e \"coseno\" di uno stesso angolo formula_21. Si ha quindi:\nOra l'equazione iniziale diventa:\nda cui si ottiene\nDa questa equazione si pu\u00f2 ora facilmente determinare il valore dell'angolo formula_26, e poich\u00e9 il valore dell'angolo formula_21 \u00e8 noto, si pu\u00f2 facilmente ricavare anche l'angolo incognito formula_28"}
{"id": "1351078", "revid": "1632387", "url": "https://it.wikipedia.org/wiki?curid=1351078", "title": "Purgatory Afterglow", "text": "Purgatory Afterglow \u00e8 il quarto album in studio del gruppo musicale progressive death metal svedese Edge of Sanity, pubblicato dalla Black Mark nel 1994. Ha 10 tracce ascoltabili pi\u00f9 11 tracce \"unnamed\" della durata di 4 secondi l'una.\nTracce.\nNella versione giapponese sono presenti due bonus track:"}
{"id": "1351081", "revid": "287204", "url": "https://it.wikipedia.org/wiki?curid=1351081", "title": "Frederic Joliot-Curie", "text": ""}
{"id": "1351082", "revid": "1543377", "url": "https://it.wikipedia.org/wiki?curid=1351082", "title": "Geoeconomia", "text": "La geoeconomia \u00e8 una disciplina che studia le politiche e le strategie da adottare per accrescere la competitivit\u00e0 degli Stati.\nIl termine \u00e8 stato introdotto alla fine degli anni ottanta dall'economista Edward Luttwak, secondo il quale, dopo la fine della guerra fredda, la forza militare di uno stato non \u00e8 pi\u00f9 il principale parametro che determina la graduatoria di importanza di questo sulla scena internazionale, che quindi viene sostituita in questo ruolo di parametro di valutazione, dalla capacit\u00e0 e forza economica.\nL'economista francese Pascal Lorot d\u00e0 questa definizione:\nSecondo la geoeconomia ogni Stato deve essere considerato un \"sistema Paese\" in competizione con gli altri sistemi, in uno scenario globale che \u00e8 caratterizzato dall'esistenza di regole oggettive, cio\u00e8 derivate dai meccanismi propri dell'economia, ma anche soggettive derivanti cio\u00e8 da specifici accordi stipulati fra i vari stati in merito alla modalit\u00e0 di commercio delle merci, che devono essere rispettate pena l'applicazione di ritorsioni o sanzioni da parte degli altri Stati che operano nel sistema."}
{"id": "1351085", "revid": "81195", "url": "https://it.wikipedia.org/wiki?curid=1351085", "title": "Fr\u00e9d\u00e9ric Joliot", "text": ""}
{"id": "1351087", "revid": "81195", "url": "https://it.wikipedia.org/wiki?curid=1351087", "title": "Frederic Joliot", "text": ""}
{"id": "1351089", "revid": "287204", "url": "https://it.wikipedia.org/wiki?curid=1351089", "title": "Cenade", "text": "Cenade (in ungherese \"Sz\u00e1szcsan\u00e1d\", in tedesco \"Scholten\"), \u00e8 un comune della Romania di 980 abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 3 villaggi: Capu Dealului, Cenade, Gorgan."}
{"id": "1351093", "revid": "121422", "url": "https://it.wikipedia.org/wiki?curid=1351093", "title": "Tiffani-Amber Thiessen", "text": ""}
{"id": "1351094", "revid": "124123", "url": "https://it.wikipedia.org/wiki?curid=1351094", "title": "Nati nel 1437", "text": ""}
{"id": "1351098", "revid": "1983214", "url": "https://it.wikipedia.org/wiki?curid=1351098", "title": "Cerg\u0103u", "text": "Cerg\u0103u (in ungherese \"Magyarcserged\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di tre villaggi: Cerg\u0103u Mare (sede del comune), Cerg\u0103u Mic, Lupu.\nI tre villaggi che compongono il comune vengono citati per la prima volta in alcuni documenti risalenti all'inizio del XIV secolo, in particolare tra il 1302 ed il 1306."}
{"id": "1351099", "revid": "125464915", "url": "https://it.wikipedia.org/wiki?curid=1351099", "title": "Contratti innominati (diritto romano)", "text": "Nel diritto romano non c'era una nozione generale e astratta di contratto, ma erano considerate tali le figure negoziali assistite da specifica azione sanzionatoria o diventavano tali grazie alla tutela pretoria. Riconoscere effetti obbligatori ad ogni convenzione lecita avrebbe significato negare alla radice la tipicit\u00e0 contrattuale. Perci\u00f2 si and\u00f2 riconoscendo via via valore obbligatorio alle convenzioni atipiche per cui ognuna delle parti fosse onerata o di un \"dare\" o di un \"facere\" (patti e convenzioni innominate). Il consenso sarebbe dovuto emergere da una prestazione di una parte in vista di una controprestazione cui era tenuta la controparte.\nRendono bene l'idea gli schemi proposti al riguardo nel Digesto dal giurista Paolo che li suddivide in quattro tipi: do ut des, do ut facias, facio ut des, facio ut facias. Si tratt\u00f2 di una breccia che si apr\u00ec nel mondo romano della tipicit\u00e0 contrattuale. Tali contratti innominati assunsero la qualifica di contratti unilaterali (l'obbligazione nasce a carico di una parte soltanto, quella stessa che, per avere ricevuto la prestazione, sar\u00e0 tenuta alla controprestazione). Dal secondo secolo d.C. alcuni giuristi affermarono il principio per cui le convenzioni atipiche in cui una parte avesse fatto una prestazione in vista di una controprestazione avrebbero dato luogo a \"obligatio civilis\". Ecco che si accord\u00f2 all'attore unactio praescriptis verbis in cui si precis\u00f2 che il debitore rispondeva per dolo e colpa. I negozi dei quali si \u00e8 detto poterono perci\u00f2 essere qualificati come contratti essendo caratterizzati appunto, per quanto interessa per ora ribadire, dal fatto che la parte, o le parti creditrici, hanno azione per l'adempimento. Prima dell'actio praescriptis verbis i negozi del tipo \"do ut facias\" e \"do ut des\" non erano rimasti privi di tutela, potendo la parte che avesse compiuto una \"datio\" nel senso di trasferimento della propriet\u00e0, ricorrere alla condictio causa data causa non consecuta (extracontrattuale) per ripetere quanto prestato nel caso in cui la controprestazione fosse mancata. Nei negozi \"facio ut des\" e \"facio ut facias\", mancata la controprestazione soccorreva l\"actio de dolo\", che perseguiva una pena corrispondente al pregiudizio patito dall'attore. Si poteva cos\u00ec chiedere a scelta l'adempimento (con l\"actio praescriptis verbis\") o la risoluzione (se si agiva con la \"condictio\")."}
{"id": "1351100", "revid": "287204", "url": "https://it.wikipedia.org/wiki?curid=1351100", "title": "Cergau", "text": ""}
{"id": "1351101", "revid": "2110845", "url": "https://it.wikipedia.org/wiki?curid=1351101", "title": "Matteo Manuguerra", "text": "Biografia.\nInizi\u00f2 a studiare canto relativamente tardi all'et\u00e0 di 35 anni, con l'aiuto di un tenore italiano a Buenos Aires. Nel 1961 si stabil\u00ec in Francia, a Lione, dove ebbe inizio la sua carriera. Fu subito ingaggiato dall'Op\u00e9ra di Parigi dove interpret\u00f2 \"Faust\", \"Carmen\", \"La traviata\" e \"Falstaff\".\nNel 1971 debutt\u00f2 al Metropolitan (Met) di New York nel ruolo di Enrico nella \"Lucia di Lammermoor\". Da quel momento fu ospite fisso del massimo teatro d'opera americano che lo volle per \"La boh\u00e8me\", \"Cavalleria rusticana\", \"La forza del destino\", \"Falstaff\", \"Rigoletto\", \"Faust\", \"Un ballo in maschera\", \"La traviata\", \"La Gioconda\", \"Carmen\", \"Il trovatore\", \"Aida\", \"Sansone e Dalila\" e \"Tosca\".\nTorn\u00f2 per l'ultima volta sul palco del Met nel 1992 con \"Rigoletto\".\nTra le tante produzioni cui partecip\u00f2, ricordiamo l\"'Otello\" a Cagliari , nel 1986, con la regia di Arnoldo Fo\u00e0.\nDotato di una voce morbida e pastosa, diede un notevole contributo anche al mercato discografico grazie alla sua collaborazione con la EMI per la quale incise \"Cavalleria rusticana\", \"Nabucco\", \"Werther\" e \"I puritani\".\nMor\u00ec a Montpellier a 73 anni in seguito a una crisi cardiaca."}
{"id": "1351102", "revid": "610351", "url": "https://it.wikipedia.org/wiki?curid=1351102", "title": "0761", "text": "0761 \u00e8 il prefisso telefonico del distretto di Viterbo, appartenente al compartimento di Roma.\nIl distretto comprende gran parte della provincia di Viterbo e i comuni di Rignano Flaminio e Sant'Oreste (RM). Confina con i distretti di Grosseto (0564) e di Orvieto (0763) a nord, di Terni (0744) e di Poggio Mirteto (0765) a est, di Roma (06) a sud e di Civitavecchia (0766) a ovest.\nAree locali e comuni.\nIl distretto di Viterbo comprende 53 comuni inclusi nelle 6 aree locali di Civita Castellana, Montefiascone (ex settori di Bagnoregio e Montefiascone), Ronciglione (ex settori di Ronciglione e Vetralla), Soriano nel Cimino (ex settori di Orte e Soriano nel Cimino), Valentano (ex settori di Tuscania e Valentano) e Viterbo. I comuni compresi nel distretto sono: Arlena di Castro, Bagnoregio, Barbarano Romano, Bassano in Teverina, Bassano Romano, Blera, Bolsena, Bomarzo, Calcata, Canepina, Canino, Capodimonte, Capranica, Caprarola, Carbognano, Castel Sant'Elia, Castiglione in Teverina, Celleno, Cellere, Civita Castellana, Civitella d'Agliano, Corchiano, Fabrica di Roma, Faleria, Farnese, Gallese, Gradoli, Graffignano, Ischia di Castro, Latera, Lubriano, Marta, Montefiascone, Monterosi, Nepi, Orte, Piansano, Rignano Flaminio (RM), Ronciglione, Sant'Oreste (RM), Soriano nel Cimino, Sutri, Tessennano, Tuscania, Valentano, Vallerano, Vasanello, Vejano, Vetralla, Vignanello, Villa San Giovanni in Tuscia, Viterbo e Vitorchiano ."}
{"id": "1351104", "revid": "287204", "url": "https://it.wikipedia.org/wiki?curid=1351104", "title": "Ceru-B\u0103c\u0103in\u021bi", "text": "Ceru-B\u0103c\u0103in\u021bi (in ungherese \"Bokajfelfalu\", in tedesco \"Bocksdorf\"), \u00e8 un comune della Romania di 302 abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 10 villaggi: Bolov\u0103ne\u0219ti, Bulbuc, Ceru-B\u0103c\u0103in\u021bi, Cucuta, Curpeni, Dumbr\u0103vi\u021ba, F\u00e2nt\u00e2nele, Gro\u0219i, Valea Mare, Viezuri."}
{"id": "1351105", "revid": "123570825", "url": "https://it.wikipedia.org/wiki?curid=1351105", "title": "Daniela Goggi", "text": "Sorella minore di Loretta Goggi, ha incominciato a lavorare in televisione sin da bambina negli anni sessanta; ha raggiunto la grande notoriet\u00e0 soprattutto come showgirl televisiva fra gli anni settanta e ottanta, spesso in coppia con la sorella, per poi ridurre notevolmente la sua presenza in televisione.\nBiografia.\nNata a Roma da padre Romano e madre originaria di Circello (in provincia di Benevento), terza di tre figlie, sin da bambina Daniela Goggi, come sua sorella maggiore Loretta, studia canto e musica, grandi passioni paterne; incomincia quindi a seguire le orme della celebre sorella Loretta che aveva gi\u00e0 cominciato a lavorare in televisione.\nA nove anni fu scelta da Anton Giulio Majano, esordendo come attrice nel 1965 nello sceneggiato televisivo \"David Copperfield\". Lei stessa ha pi\u00f9 volte raccontato di aver rifiutato precedentemente una parte come comparsa propostale dallo stesso regista, pretendendo gi\u00e0 un ruolo da protagonista.\nNegli anni successivi continua a recitare in vari sceneggiati televisivi, apparendo ne \"I promessi sposi\" (1967) nel ruolo della Monaca di Monza da ragazzina, in \"Vita di Michelangelo\", in \"Marcovaldo\" (1970) di Nanni Loy e in \"E le stelle stanno a guardare\" (1971), in cui recitava anche la sorella Loretta. In questo periodo esordisce anche nel cinema: dopo una piccola parte nel film di Mino Guerrini \"Oh dolci baci e languide carezze\" del 1969, nel 1970 prende parte al film di Piero Schivazappa \" Incontro\", con Massimo Ranieri.\nAll'inizio degli anni settanta tenta anche la carriera discografica. Nel 1970 firma il suo primo contratto, con il nome d'arte Daniela Modigliani, con la Apollo (casa discografica di propriet\u00e0 di Edoardo Vianello) sotto l'egida di Renzo Arbore e di Franco Califano, pubblicando due singoli, uno dei quali, \"Ciao, ma poi ritorni\" si guadagn\u00f2 il 3\u00ba posto alla Caravella dei successi di Bari.\nNel 1974 recita con Nada Malanima nell'operetta televisiva \"L'acqua cheta\", per la Rete 1. Nella stagione 1974/1975 fa parte del cast della prima edizione teatrale di \"Aggiungi un posto a tavola\", con Johnny Dorelli, Bice Valori e Paolo Panelli, nel ruolo di Clementina. Lo spettacolo registra in breve tempo il tutto esaurito e la Goggi guadagna la prima vera affermazione personale, vincendo il premio Maschera d'argento per il teatro. Nello stesso anno partecipa al brano \"Cammino fra la pioggia\" della sorella Loretta incidendo la voce di fondo.\nSull'onda dell'apprezzamento avuto in teatro, nel 1976 la Rai decide di farla esordire come showgirl nello spettacolo di variet\u00e0 \"Due ragazzi incorreggibili\", con Franco Franchi e Ciccio Ingrassia, in cui interpreta il personaggio di \"Fata Fatuzza\". La trasmissione ha un grande successo e la Goggi diventa un volto popolare della televisione italiana; incide anche il 45 giri con la sigla finale del programma, \"Oba-ba-luu-ba\", che con 200 000 copie vendute ottiene il Disco di Platino, e il suo primo album, \"Daniela Goggi canta Oba-ba-luu-ba e altre canzoni per bambini\".\nNel 1977 le sorelle Goggi sanciscono il loro sodalizio professionale intraprendendo una fortunata \"tourn\u00e9e\" dal titolo \"Go &amp; Go\" in giro per l'Italia; le due sorelle ballano, cantano e recitano, accompagnate da una orchestra dal vivo. La coppia incide anche un singolo, \"Domani\", sigla iniziale dello show, che ha un buon successo in classifica. Nello stesso anno, in radio, \u00e8 ospite della seconda edizione del variet\u00e0 \"Pi\u00f9 di cos\u00ec...\", condotto da Enrico Montesano, dove canta diversi brani insieme con la sorella.\nNel 1978 Antonello Falqui dirige entrambe le sorelle Goggi, assieme a Pippo Franco, nel variet\u00e0 serale in cinque puntate \"Il ribaltone\", sulla Rete 1: il programma riscuote molto gradimento e viene premiato con la \"Rosa d'Argento\" al Festival della Rosa d'oro di Montreux. Incide, sempre in coppia con Loretta, la sigla finale dello spettacolo \"Voglia\". Nonostante il grande successo, \"Il ribaltone\" rester\u00e0 l'ultimo variet\u00e0 serale condotto dalla Goggi; negli anni successivi la Rai affider\u00e0 alla showgirl romana soprattutto la conduzione di programmi pomeridiani, tranne qualche sporadica apparizione in prima serata come ospite.\nSuccessivamente la coppia Goggi riprende la tourn\u00e9e dell'anno precedente, col titolo \"Supergoggi\", anche nel resto d'Europa; con il nome di \"Hermanas Goggi\", le due sorelle pubblicano in Spagna l'album \"Estoy bailando cantado en espa\u00f1ol\" (mai uscito in Italia) e l'omonimo singolo, versione spagnola del brano \"Sto ballando\" gi\u00e0 inciso precedentemente dalla sola Daniela (anche se a volte le due sorelle si esibiranno insieme anche nella versione in italiano), che finisce in cima alla hit parade iberica e in quelle di molti altri Paesi di lingua spagnola.\nAll'apice della sua popolarit\u00e0, nel 1979 la showgirl romana viene scelta anche come \"testimonial\" della celebre gomma da masticare Big Babol della Perfetti, in TV (con un famoso \"jingle\" pubblicitario) e sulle riviste, fino al 1982.\nNel gennaio 1980 partecipa come ospite, insieme con Loretta, a una puntata dello show Giochiamo al variet\u00e9 per la regia di Antonello Falqui.\nGli anni ottanta la vedono prevalentemente in veste di conduttrice di programmi per bambini e ragazzi: nel 1981 \u00e8 alla guida di \"Crazy Bus\" su Rai 2, affiancata da Carlo Delle Piane e Massimo Boldi, di cui canta la sigla \"Ci vuole un carnevale\"; nel 1983 \u00e8 fra i conduttori della trasmissione musicale \"L'Orecchiocchio\" su Rai 3.\nSempre nel 1983 partecipa al Festival di Sanremo, prodotta da Pupo, con il brano \"Dammi tanto amore\", che passa per\u00f2 inosservato.\nNel 1986 conduce con Maurizio Nichetti e Orsetta Gregoretti \"Pista!\", contenitore pomeridiano per ragazzi; nello stesso anno pubblica un LP per la Disney, prodotto da Bruno Lauzi, dal titolo \"La famiglia di Topolino\".\nNel 1987 \u00e8 ospite fissa al variet\u00e0 \"Canzonissime\" presentato dalla sorella Loretta, interpretando il personaggio di \"Discolina\", all'interno di uno spazio dedicato ai bambini cantanti e alla musica dei pi\u00f9 piccoli. La canzone \"Discolina\", scritta di Carla Vistarini e Tot\u00f2 Savio, venne inserita nell'album \"Le canzonissime\", raccolta di cover di sigle famose della Tv e dei cartoni animati.\nNella stagione 1987/88, insieme con Pippo Franco e la partecipazione di Piero Chiambretti conduce \"Big!\", contenitore televisivo per ragazzi del pomeriggio di Rai Uno, programma candidato al Telegatto. \u00c8 questa la sua ultima esperienza televisiva come conduttrice, nel 1987 infatti si sposa e, dopo la nascita della figlia e la fine della trasmissione, decide di prendersi una lunga pausa professionale, pur continuando nel corso degli anni a comparire come ospite, prevalentemente nei programmi della sorella Loretta.\nNel 2005 compare in un piccolo ruolo nella fiction per Canale 5 \"Ho sposato un calciatore\".\nNel 2019 insieme con la sorella Loretta recita in \"Sogni\", un cortometraggio di Angelo Longoni che affronta il tema della malattia di Alzheimer.\nVita privata.\nNel 1987 si \u00e8 sposata con il conte Pierfrancesco Vannutelli da cui ha avuto una figlia, Maria Costanza."}
{"id": "1351106", "revid": "287204", "url": "https://it.wikipedia.org/wiki?curid=1351106", "title": "Ceru-Bacainti", "text": ""}
{"id": "1351112", "revid": "2130303", "url": "https://it.wikipedia.org/wiki?curid=1351112", "title": "Duomo di Teramo", "text": "Il duomo di Teramo, avente rango di basilica minore, cos\u00ec elevata con decreto di papa Pio XII del 30 maggio 1955, intitolato a santa Maria Assunta, sorge nel cuore del centro storico, sull'asse viario principale definito dall'allineamento del corso San Giorgio, del corso Cerulli e del corso De Michetti. Con regio decreto 21 novembre 1940 n. 1746 \u00e8 stato dichiarato monumento nazionale.\nStoria.\nCostruzione.\nLa sua costruzione inizi\u00f2 nel 1158, per volere del vescovo Guido II, che intendeva dare un nuovo asilo alle reliquie di san Berardo dopo la distruzione dell'Antica cattedrale di Santa Maria Aprutiensis, e della quasi totalit\u00e0 della citt\u00e0, ad opera del conte Roberto III di Loritello, nel 1156; l'edificio era stato distrutto a causa di un incendio.\nLa cattedrale fu terminata nel 1174 e consacrata nel 1176, in stile romanico aveva tre navate, facciata a salienti, copertura a capriate e tiburio ottagonale centrale; gi\u00e0 all'epoca il presbiterio era rialzato. Probabilmente esisteva anche un nartece esterno.\nParte del materiale lapideo fu prelevato dagli adiacenti teatro romano ed anfiteatro romano, di quest'ultimo fu addirittura demolita la parte nord-occidentale per far posto alla nuova cattedrale. Le pietre lavorate sono inserite e attualmente visibili nelle mura del duomo.\nTrasformazioni tardomedievali.\nTra il 1331 ed il 1335 il vescovo Niccol\u00f2 degli Arcioni fece trasformare profondamente l'edificio, prolungandolo nella parte settentrionale con un nuovo corpo di fabbrica, leggermente disassato rispetto alla parte anteriore pi\u00f9 antica che perse le tre absidi.\nIl nucleo pi\u00f9 recente \u00e8 in stile gotico con slanciate arcate ogivali, si trova allo stesso livello dell'antico presbiterio, ed \u00e8 dotato di un'altra facciata a salienti con una falsa porta (mai aperta) dalla parte opposta rispetto a quella originale.\nFu inoltre aggiunto lo splendido portale a tutto sesto, con strombatura a tre sbalzi intercalati da due colonne tortili su ogni lato e decorati da fasce a mosaico in stile cosmatesco, datato 1332 e firmato da Deodato Romano: .\nAltre due colonnine che poggiano su leoni stilofori affiancano il portale e sorreggono due eleganti statue, un Angelo Annunciante ed una Vergine attribuite a Nicola da Guardiagrele o ad un suo allievo.\nAl centro dell'architrave \u00e8 visibile lo stemma del vescovo Niccol\u00f2 degli Arcioni tra quelli di Atri a destra e Teramo a sinistra.\nLe ante in legno cinquecentesche andarono distrutte e furono rimpiazzate da riproduzioni realizzate nel 1911 da Luigi Cavacchioli.\nL'attuale forma rettangolare della facciata e la corona di merli ghibellini sono probabilmente successivi agli interventi arcioniani.\nNella seconda met\u00e0 del quattrocento sul portale fu posto un grande timpano gotico triangolare, che racchiude al centro una finestra rotonda sovrastata da un'edicola contenente una statua del Redentore che benedice;\nai lati di tale ghimberga altre due edicole, anch'esse a forma di guglia, racchiudono le statue del Battista e di San Berardo.\nSulla destra si erge l'imponente campanile.\nL'antica Sagrestia, posta fra l'organo e il campanile, fu definitivamente abbandonata nel 1594 con l'erezione della Sagrestia Nuova, la cui costruzione era iniziata nel 1586.\nInterventi nel Settecento.\nUna nuova, profonda trasformazione ebbe luogo nel XVIII secolo, quando il vescovo Tommaso Alessio de' Rossi (1731-1749) decise di adeguare la cattedrale al gusto barocco dell'epoca ed alle mutate esigenze del culto.\nLe colonne e le sei campate romaniche furono sostituite da due cupole sostenute da pilastri, la copertura delle navate laterali fu elevata riducendo a due sole falde il tetto; fu stesa una decorazione a stucco, a sottolineare la maggiore uniformit\u00e0 tra il nucleo pi\u00f9 antico e quello arcioniano.\nAccanto a quello principale furono aperti i portali minori e fu costruita la grande cappella di San Berardo, unico luogo ove \u00e8 ancora visibile il risultato di questo rifacimento.\nInterventi nel Novecento.\nNuove sensibilit\u00e0 culturali si svilupparono nei secoli successivi e portarono alla decisione di riportare la cattedrale al suo aspetto medioevale: i lavori furono eseguiti tra il 1932 ed il 1935 dal soprintendente Riccoboni e comportarono la quasi totale ricostruzione del nucleo romanico guidiano.\nDelle antiche colonne romane segnalate da Niccola Palma \u00e8 rimasta solo la coppia pi\u00f9 vicina al transetto, oltre ad un capitello corinzio trasformato in acquasantiera.\nLa distruzione delle stratificazioni storiche prosegu\u00ec anche all'esterno con l'abbattimento, tra il 1935 ed il 1948 degli edifici addossati al duomo: botteghe, abitazioni (in una delle quali nacque la poetessa Giannina Milli) ed ambienti di servizio dei canonici.\nIl 29 settembre 1933, a pochi anni dal completamento dei lavori, l'allora vescovo Antonio Micozzi riapr\u00ec al culto la cattedrale e la intitol\u00f2, con proprio decreto, a santa Maria Assunta. Tale intitolazione \u00e8 stata altres\u00ec ribadita con decreto del papa Giovanni Paolo II del 30 settembre 1986, nel quale \u00e8 stato prescritto che la sede della Diocesi di Teramo-Atri \u00e8 individuata nella citt\u00e0 di Teramo, la cui Basilica Cattedrale \u00abproprium hunc titulum servat\u00bb (\u00abconserva il proprio titolo\u00bb).\nCon regio decreto 21 novembre 1940 n. 1746 l'edificio \u00e8 stato dichiarato monumento nazionale.\nCon decreto di papa Pio XII del 30 maggio 1955, il Duomo \u00e8 stato elevato alla dignit\u00e0 di basilica minore.\nL'isolamento della cattedrale fu completato dal soprintendente Mario Moretti nel 1969, con lo smantellamento dell'\"Arco di Monsignore\": il collegamento con il palazzo vescovile realizzato nel 1738 dal Vescovo De Rossi. Fu anche necessario uno zoccolo di calcestruzzo per consolidare il campanile del duomo.\nFu demolito anche il cosiddetto \"pozzo dei canonici\" posto sul lato di piazza Martiri della Libert\u00e0, giudicato opera posticcia di una costruzione medioevale. Vennero salvati solo i quattro leoni stilofori del tempietto, successivamente collocati sulla scalinata monumentale della facciata del Duomo.\nUltimi interventi.\nSulla finta porta posta sul lato di piazza Martiri della Libert\u00e0 \u00e8 stata posta in epoca recente l'opera scultorea dell'artista teramano Venanzo Crocetti, raffigurante l'Annunciazione, autore altres\u00ec dell'ulteriore opera, raffigurante la Madonna col Bambino, posta al di sopra, all'interno di una nicchia semicircolare.\nL'8 settembre 2007, dopo tre anni di restauri, il duomo \u00e8 stata riaperto al culto. Nel corso dei lavori sono stati ritrovati sotto il pavimento, e resi visibili al pubblico, la cripta intitolata a san Berardo e un cunicolo che dalla cripta stessa si dirige verso Piazza Martiri della Libert\u00e0. Il cunicolo \u00e8 lo stesso osservato nella citata piazza durante i lavori di rifacimento della relativa pavimentazione. Sono stati inoltre osservati resti di costruzioni precedenti sotto il pavimento nella parte prossima all'ingresso principale.\nLa torre.\nLa Torre del Duomo di Teramo \u00e8 alta circa 50 metri. Essa mostra successivi interventi costruttivi: la parte inferiore \u00e8 stata realizzata tra il XII e il XIII secolo da Guido II, poi nel XIV secolo la parte intermedia da Niccol\u00f2 degli Arcioni ed infine nel XV secolo l'elaborato coronamento ottagonale dell'architetto lombardo Antonio da Lodi (1493) che ha realizzato anche i campanili di Atri, Campli e Corropoli.\nPosta in corrispondenza dell'innesto tra la parte di Guido II e quella di Niccol\u00f2 degli Arcioni, la torre \u00e8 interamente divisa in moduli sovrapposti (realizzati in epoche differenti, come sopra evidenziato), segnati da cornici marcapiano. Sul terzo e sul quarto modulo sono poste finestre a bifora, mentre il quinto e il sesto ospitano le celle campanarie.\nAl di sopra della seconda cella campanaria, Antonio da Lodi realizz\u00f2 una terrazza di copertura, munita ai quattro angoli di torrette decorate con lo stesso motivo ornamentale presente nella cornice di sostegno alla terrazza medesima. Al centro di essa, quindi, innalz\u00f2 il prisma ottagonale sormontato dalla piramide di coronamento, al di sopra della quale furono installate la sfera metallica e la banderuola.\nIl prisma \u00e8 dotato, su ogni faccia, di un doppio ordine di aperture: bifore al primo livello ed oculi circondati da decorazioni policrome al secondo.\nSulla torre era conservata, sino al 7 ottobre 2011, la vecchia sirena antiaerea comunale della citt\u00e0.\nLe campane.\nLa torre possiede diverse campane, ognuna di esse caratterizzata da un differente peso, una differente datazione ed una differente nota musicale. La campana maggiore, detta \"Aprutina\", \u00e8 opera dell'artefice teramano Attone di Ruggero.\n\"Aprutina\" suona in occasione delle maggiori solennit\u00e0 religiose e, in concerto con tutte le altre campane della torre, in occasione della ricorrenza del patrono, san Berardo che ricade il 19 dicembre.\nAllo stato attuale, tuttavia, a causa di alcuni problemi inerenti alla statica della struttura, per la quale sono in corso lavori di consolidamento e restauro, \"Aprutina\" \u00e8 fatta suonare soltanto a rintocchi operati con elettrobattente. La suonata a slancio torner\u00e0 ad effettuarsi soltanto ad interventi conclusi.\nTesori d'arte.\nPaliotto di Nicola da Guardiagrele.\nTra i tesori d'arte custoditi nella cattedrale di Teramo il primo posto spetta al celebre paliotto d'argento dorato dell'altare maggiore, capolavoro di Nicola da Guardiagrele che, con i collaboratori della sua bottega, vi lavor\u00f2 per 15 anni, dal 1433 al 1448, come scritto a niello sull'opera stessa.\nFu Giosia d'Acquaviva (feudatario della regina di Napoli Giovanna I) che volle rimpiazzare un altro paliotto d'argento \"che era di gran valore e veniva esposto nei giorni festivi\", rubato nel 1416 nel corso dei disordini che seguirono l'ascesa al trono della regina Giovanna II d'Angi\u00f2 alla morte del fratello Ladislao I d'Angi\u00f2.\n\u00c8 costituito da trentacinque lamine d'argento sbalzate e cesellate, fissate in quattro file orizzontali su un supporto di legno, e raccordate tra loro agli angoli da 22 tessere romboidali a smalto traslucido vivacemente colorate.\nIl tutto \u00e8 racchiuso in una cornice d'argento che, secondo un'iscrizione, risale al ad un restauro del 1734.\nLa formella centrale \u00e8 di doppia grandezza, reca un Cristo Redentore ed \u00e8 affiancata dagli evangelisti e da quattro dottori della Chiesa, l'ultima scena rappresenta san Francesco che riceve le stimmate mentre le altre narrano la vita di Ges\u00f9 dall'Annunciazione alla Pentecoste.\nPolittico di Jacobello del Fiore.\nDi grandissimo rilievo anche il polittico realizzato nel secondo decennio del quattrocento dal veneziano\nJacobello del Fiore (circa 1370-1439) per la chiesa di Sant'Agostino; \u00e8 costituito da sedici tavole disposte su due file, sontuosamente incorniciate.\nLa rappresentazione centrale \u00e8 un Cristo che incorona la Vergine.\nAl di sotto \u00e8 raffigurata la citt\u00e0 di Teramo, com'era all'epoca, racchiusa tra i due fiumi che formano una \"Y\"; questa immagine, nel tempo, \u00e8 divenuta uno dei simboli della citt\u00e0 ed ancora oggi \u00e8 richiamata nel logo dell'Universit\u00e0 di Teramo.\nCrocifisso ligneo.\nAll'interno della Cattedrale \u00e8 conservato anche un importante crocifisso ligneo realizzato a cavallo tra la fine del XV e gli inizi del XVI secolo da un maestro ignoto dell'Italia centrale. La statua, in legno policromo e dorato, venne restaurata nel 2010 e solo grazie al suo recupero si \u00e8 potuto leggere, sotto numerosi strati di pittura e gesso aggiunti in epoche successive e quindi rimossi, il forte naturalismo espressivo e fisico che lo caratterizza.\nMadonna del Maestro della Santa Caterina Gualino.\nLa Madonna del Maestro della Santa Caterina Gualino del duomo di Teramo \u00e8 una statua in legno, policroma, risalente agli inizi del trecento, raffigurante una Madonna in trono con Bambino; di grande raffinatezza la figura slanciata, il panneggio fluido, i colori, il volto spirituale dai lineamenti delicati e femminili con il naso affilato e gli occhi dal taglio orientale.\nSecondo Giovanni Previtali l'autore \u00e8 il maestro della Santa Caterina Gualino, pittore e intagliatore, attivo nella prima met\u00e0 del XIV secolo nell'area compresa tra l'Umbria meridionale e l'Abruzzo, dove sono state individuate varie sculture a lui attribuite. Si tratta di un artista straordinario, di formazione umbra ma dalla personalit\u00e0 originalissima e sofisticata.\nQuest'opera ha arricchito il duomo di Teramo nel secolo scorso, proveniente da qualche luogo della montagna teramana.\nCappella monumentale di San Berardo e tabernacolo di Sebastiano Majewski.\nLa cappella monumentale dedicata al patrono San Berardo si trova nella navata laterale sinistra, esternamente sporge verso il Seminario Aprutino, sovrastata da un tiburio ottagonale irregolare con merlature. Internamente \u00e8 ricca di stucchi e pennacchi, realuzzata nel XVII secolo dal pittore Sebastiano Majewski della Polonia, attivo nel teramano e nel chietino. \nPresso la cappella monumentale si trova il Polittico di Jacobello, del Majewski di conservano:\nOrgano a canne.\nNella cattedrale si trova l'organo a canne Mascioni \"opus 788\", costruito tra il 1955 e il 1956, ed in quest'ultimo anno solennemente dedicato a San Gabriele dell'Addolorata.\nTutte le canne sono collocate in due corpi separati nelle due navate laterali del presbiterio. La consolle, a due tastiere di 61 note ciascuna e pedaliera concavo-radiale di 32, \u00e8 anch'essa collocata nel presbiterio. L'organo \u00e8 a trasmissione elettrica."}
{"id": "1351123", "revid": "1543377", "url": "https://it.wikipedia.org/wiki?curid=1351123", "title": "Ombretta Colli", "text": "Dopo una carriera nel cinema e nella musica \u00e8 entrata in politica con Forza Italia, ricoprendo l'incarico di presidente della provincia di Milano dal 1999 al 2004, assessore nella IV giunta regionale lombarda Formigoni e senatrice per due legislature.\nBiografia.\nOmbretta Colli \u00e8 figlia di padre lombardo di Milano e di madre sarda di Gadoni (NU).\nCarriera artistica.\nLa carriera artistica di Ombretta Colli si sviluppa tra gli anni sessanta e gli anni ottanta. Nel 1960 si classifica seconda al concorso di Miss Italia, poi \u00e8 attrice in diversi film, dai film di genere a quelli di registi come Elio Petri, Luigi Magni ed Ettore Scola. Come cantante debutta nel 1964, dopo aver ottenuto un contratto discografico con la CGD. Incide alcuni 45 giri per varie case discografiche, tra cui nel 1969 \"Ti amo... io di pi\u00f9\", cover in italiano di \"Je t'aime... moi non plus\" tradotta da Claudio Daiano e adattata da Gian Piero Simontacchi. In questo periodo il chitarrista del suo complesso \u00e8 Franco Battiato.\nPartecipa a Canzonissima 1969 con \"La mia mama\", e l'anno successivo alla stessa manifestazione con \"\u00c8 il mio uomo\" e al Festival di Napoli con \"Tu m'\u00e8 fatto mur\u00ec\", eseguita in abbinamento con Oreste Lionello. Conduce inoltre alcuni variet\u00e0 televisivi, come ad esempio \"Giochiamo agli anni Trenta\", nel 1968 con il marito Giorgio Gaber; \"\u00c8 domenica, ma senza impegno\", nel 1969, e, nel 1970 nuovamente con Gaber, \"E noi qui\". Inoltre realizza un servizio fotografico per \"Playmen\". Nel decennio successivo \u00e8 in gara con il brano \"Salvatore\" sia ad Un disco per l'estate 1972 che al Cantagiro 1972, e nello stesso anno ritorna a Canzonissima con \"Tutte le volte meno che una\", mentre ad Un disco per l'estate 1973 propone \"La musica non cambia mai\".\nNel 1975 partecipa con Paolo Villaggio alla miniserie televisiva \"Giandomenico Fracchia - Sogni proibiti di uno di noi\", di cui canta la sigla \"Facciamo finta che...\". Nel 1976 \u00e8 protagonista del programma televisivo \"Rete tre\", insieme a Gianni Morandi, Giuseppe Pambieri, Olimpia Di Nardo e Arnoldo Fo\u00e0, interpretando la sigla iniziale Luna quadrata. Nel febbraio del 1979 va in onda sulla Rete 2 una commedia musicale in due puntate, \"Profumo di classe\", per la regia di Giorgio Capitani, interpretata dalla Colli insieme ad Aldo Maccione. In questa occasione canta la canzone \"Prego mi cambi questo assegno\".\nNel 1981 \u00e8 in gara ad \"Un disco per l'estate\" con il brano \"Con quella faccia da italiano\", scritto da Gian Piero Alloisio, mentre l'anno successivo partecipa a \"Premiatissima\" nella squadra \"Simpatia\". Nel 1983 viene pubblicato \"Cocco fresco, cocco bello\", brano scritto da Franco Battiato che viene presentato sia al \"Festivalbar\" che ad \"Azzurro\" e sempre nel 1983 \u00e8 ospite negli spettacoli della tourn\u00e9e in Russia di Gianni Morandi, accompagnata dal gruppo Coro degli Angeli. Nello stesso anno presenta con Gino Paoli le prime quindici puntate del programma televisivo di Rai 2 \"Il cappello sulle ventitr\u00e9\".\nNel 1991 ritorna all'attivit\u00e0 di presentatrice, conducendo insieme a Red Ronnie il programma televisivo di Canale 5 \"Vota la voce\". Tra i suoi album: \"Una donna tutta sbagliata\", ai cui testi collabora anche Battiato, e \"Una donna due donne un certo numero di donne\", che vede la collaborazione, oltre che di Gaber, anche di Gino Melchiorre, autore di tre testi: \"Ah, la Mama\", \"S\u00ec lo so ch'\u00e8 quasi tutto\", \"Stornelli sul lavoro\".\nCarriera politica.\nSocialista, dopo aver a lungo condiviso col marito Giorgio Gaber idee di sinistra, negli anni novanta intraprende l'attivit\u00e0 politica nel neonato partito di centrodestra Forza Italia. Eletta parlamentare europea nel 1994, rinuncia al proprio seggio per entrare nel giugno 1995 nella Camera dei deputati nelle liste di Forza Italia, divenendo membro delle commissioni parlamentari lavori pubblici e lavoro.\nNel 1997 diviene assessore comunale ai servizi sociali nella giunta comunale di Milano guidata da Gabriele Albertini. Nel 1999 assume la presidenza della Provincia di Milano in seguito alla vittoria della coalizione di centrodestra, e rimane in carica fino alle successive elezioni del 2004, che vedono la vittoria del candidato del centrosinistra Penati.\nDopo le elezioni del 2006 torna a occupare un seggio in Senato nella lista della Casa delle Libert\u00e0, coalizione composta anche da Forza Italia. Diviene componente delle commissioni igiene e sanit\u00e0, Istruzione pubblica e beni culturali, parit\u00e0 e pari opportunit\u00e0 nel Senato, nonch\u00e9 della commissione di inchiesta sugli infortuni sul lavoro e le morti bianche. Nello stesso anno si occupa anche delle elezioni comunali a Milano: in un primo tempo viene proposta come candidato sindaco dalla Federazione dei Liberaldemocratici, ma \u00e8 poi nominata assessore alle periferie del comune di Milano dal sindaco Moratti. Questo incarico \u00e8 stato riconosciuto costituzionalmente incompatibile con quello di senatrice (art. 122).\nAlle elezioni politiche italiane del 2008 viene riconfermata senatrice per il PdL. L'8 febbraio 2012 viene nominata sottosegretaria alle pari opportunit\u00e0, moda e design della Regione Lombardia nella IV giunta guidata da Roberto Formigoni. Il 17 maggio 2012 si dimette dalla carica di senatrice per incompatibilit\u00e0 con l'incarico di sottosegretario della Regione Lombardia.\nVita privata.\nOmbretta Colli spos\u00f2 a Chiaravalle Milanese il 12 aprile 1965 il cantante Giorgio Gaber da cui ebbe un'unica figlia, Dalia Gaber\u0161\u010dik."}
{"id": "1351124", "revid": "4175", "url": "https://it.wikipedia.org/wiki?curid=1351124", "title": "Boleyn Ground", "text": "Il Boleyn Ground, noto anche come Upton Park, \u00e8 stato uno stadio calcistico inglese di Londra, in Inghilterra. \u00c8 stato la casa del West Ham dal 1904 al 2016. Deve questo nome perch\u00e9 a fianco sorgeva una casa molto particolare, il Boleyn Castle, costruita nel 1544, cos\u00ec chiamato dopo il soggiorno di Anna Bolena (la seconda moglie di Enrico VIII) e per la presenza di due torrette a dominare la struttura. \u00c8 stato sede degli incontri casalinghi del West Ham sino al termine della stagione 2015-2016; l'ultima partita degli \"Hammers\" in questo impianto fu disputata il 10 maggio 2016, quando sconfissero il Manchester United con il punteggio di 3-2, con l'ultimo goal segnato da Winston Reid all'80'.\nA partire dalla stagione 2016-2017 il club gioca le gare casalinghe allo Stadio Olimpico di Londra. Tra il 2016 e il 2017 tutto il Boleyn Ground \u00e8 stato demolito.\nIl record di biglietti venduti (42.322) risale al 1970, in occasione della partita tra il West Ham ed il Tottenham.\nLe Tribune.\nDal 1990 fino al 2017 Upton Park \u00e8 stato uno stadio con tutti i posti a sedere, e le quattro tribune avevano ognuna un nome: la tribuna Sir Trevor Brooking, la tribuna Bobby Moore, la tribuna Est e la tribuna Ovest. Tutti questi settori furono distrutti nel 2017.\nTribuna Sir Trevor Brooking.\nQuesta tribuna \u00e8 stata costruita nel 1995, anno in cui si sono celebrati i 100 anni del club. Il nome \u00e8 stato cambiato da Tribuna del Centenario in Tribuna Sir Trevor Brooking nel luglio 2009, in onore dell'ex giocatore fin dalla primavera ed oggi socio del West Ham United. Questa tribuna aveva una capienza di circa 6000 posti.\nTribuna Est.\nSituata dalla parte opposta delle telecamere. Questa \u00e8 stata la pi\u00f9 vecchia e la pi\u00f9 piccola delle quattro tribune, costruita nel 1969 e contenente 5000 posti a sedere. Nel 2001 era stato fatto un progetto per modificare la Tribuna Est, aumentando il numero di posti a sedere complessivi (da 35.647 a 40.500), ma il progetto fu abbandonato nel 2003 per la resistenza di alcuni gruppi di tifosi e per alcuni debiti del club.\nTribuna Bobby Moore.\nFormalmente la Tribuna Sud, ha contenuta 9000 spettatori tutti a sedere. Costruita nel 1993 per rispettare il nuovo regolamento che obbligava gli stadi inglesi di possedere unicamente posti a sedere. Questa tribuna \u00e8 stata intitolata al mitico capitano Bobby Moore, che guid\u00f2 la squadra dalla fine degli anni \u201850 alla met\u00e0 degli anni \u201870, poco dopo la sua morte.\nPossedette due file di posti e la scritta \"WEST HAM UNITED\". La parte inferiore della tribuna \u00e8 stata notata per l'atmosfera che si respira durante le partite.\nTribuna Ovest.\nLa Tribuna Ovest \u00e8 stata la pi\u00f9 nuova e la pi\u00f9 grande. Costruita nel 2001, conteneva circa 15000 posti. \nEra la tribuna pi\u00f9 grande di tutta Londra. Inizialmente era intitolata al capitano e al manager del tempo, Joe Cole e Glenn Roeder. In seguito, nel 2009, terminato il contratto di sponsorizzazione con la \"Dr. Martens\", \u00e8 stata rinominata Tribuna Ovest e dal 2011 prende il nome del nuovo sponsor \"Alpari\". \n\u00c8 stata anche l\u2019ultima ad essere distrutta."}
{"id": "1351127", "revid": "1543377", "url": "https://it.wikipedia.org/wiki?curid=1351127", "title": "0766", "text": "0766 \u00e8 il prefisso telefonico del distretto di Civitavecchia, appartenente al compartimento di Roma.\nIl distretto comprende la parte nord-occidentale della provincia di Roma ed alcuni comuni della provincia di Viterbo. Confina con i distretti di Grosseto (0564) a nord-ovest, di Viterbo (0761) a nord-est e di Roma (06) a sud-est.\nAree locali e comuni.\nIl distretto di Civitavecchia comprende 7 comuni inclusi nelle 2 aree locali di Civitavecchia e Tarquinia (ex settori di Tarquinia e Tolfa). I comuni compresi nel distretto sono: Allumiere, Civitavecchia, Montalto di Castro (VT), Monte Romano (VT), Santa Marinella, Tarquinia (VT) e Tolfa ."}
{"id": "1351128", "revid": "125692784", "url": "https://it.wikipedia.org/wiki?curid=1351128", "title": "Campionato mondiale di calcio femminile 1995", "text": "Il campionato mondiale di calcio femminile 1995, seconda edizione ufficiale della manifestazione, si disput\u00f2 in Svezia dal 5 al 18 giugno 1995 e fu vinto dalla , che in finale sconfisse la 2-0.\nCitt\u00e0 e stadi.\nCinque stadi furono scelti per ospitare le gare della competizione.\nQualificazioni.\nLa FIFA annunci\u00f2 la distribuzione dei posti per le sei federazioni per la definizione delle 12 squadre nazionali partecipanti al campionato mondiale 1995:\nFase a gironi.\nRaffronto tra le terze classificate.\nLe migliori due tra le terze classificate si qualificavano alla fase a eliminazione diretta."}
{"id": "1351133", "revid": "124123", "url": "https://it.wikipedia.org/wiki?curid=1351133", "title": "Morti nel 1456", "text": ""}
{"id": "1351135", "revid": "287204", "url": "https://it.wikipedia.org/wiki?curid=1351135", "title": "II mar delle blatte e altre storie", "text": "Il mar delle blatte e altre storie \u00e8 la seconda raccolta di racconti pubblicata da Tommaso Landolfi nel 1939, in 555 copie per le Edizioni della Cometa di Roma.\n\u00c8 stata successivamente ristampata da Vallecchi nel 1942 all'interno del volume La spada, quindi in \"Racconti\" nel 1961; in seguito da Rizzoli nel 1975.\nRacconti.\nIl Mar delle Blatte.\nIl racconto inizia con atmosfera di quotidiano realismo: l'avvocato sessantenne Coracaglina sta rincasando ed \u00e8 preoccupato per il figlio Roberto, giovane \u00abalquanto perdigiorno e incapace di farsi una posizione\u00bb; questa preoccupazione non gli impedisce di guardare \u00abcon occhi sbrigliati e penetranti le belle donne\u00bb.\nPadre e figlio s'incontrano per strada. Col consueto colpo di scena landolfiano, Roberto mostra al padre una ferita profonda e sanguinante all'avambraccio; ne sorride, e dalla ferita estrae alcuni oggetti e un \u00abvermiciattolo azzurro e diafano\u00bb, che scaccia. Roberto trascina il padre al porto, dove una nave sta per salpare e sulla quale salgono. Ad ognuno dei marinai \u00e8 consegnato uno degli oggetti tratti dalla ferita (in seguito ciascuno sar\u00e0 chiamato col nome dell'oggetto consegnatogli). Il viaggio ha inizio dopo che due uomini hanno sospinto brutalmente sulla nave una ragazza, Lucrezia.\nRoberto assume il comando della nave come \"Gran Grovio\" e \"Alto variago\", e ha una dura discussione con Lucrezia, che \u00e8 stata legata; Lucrezia dichiara che suo padre, il \"senatore Gliuvotto\", verr\u00e0 a salvarla, ma il Variago si prende gioco delle sue speranze. La ragazza, vergine, perde in continuazione latte dai seni, finch\u00e9 non vengono portati due serpenti che, succhiando, la liberano del latte in eccesso.\nPer accenni, si scopre a poco a poco che Roberto-Alto Variago \u00e8 innamorato di Lucrezia, mentre quest'ultima ama invece il vermiciattolo azzurro: \u00abIo ho sempre davanti ai miei occhi un trasparente azzurro, un tenue azzurro luminoso\u00bb. Roberto dichiara poi che attraverseranno il Mar delle Blatte, un mare dove nessuno \u00e8 mai stato, diretti ad una misteriosa isola. Lucrezia afferma che le blatte non le fanno schifo, ma \u00abil tremito del mento tradiva, nella fanciulla, una violenta emozione\u00bb.\nIl racconto \u00e8 condito da battute e discorsi dei marinai che, demenziali, stupidi, volgari od osceni, contrastano con la drammaticit\u00e0 della situazione. Perfino Lucrezia, ad un certo punto, canta una canzone scurrile.\nRoberto scopre che il verme azzurro \u00e8 salito sulla nave, nascondendosi nei pantaloni del padre; \u00e8 imprigionato sotto un bicchiere. La nave giunge al Mar delle Blatte; il verme fugge e \u00abergendo fieramente il piccolo capo\u00bb sfida Roberto: \u00abFa' che Lucrezia stessa possa scegliere; ella apparterr\u00e0 a chi di noi due sapr\u00e0 meglio amarla. Accetti?\u00bb\nDapprima l'Alto Variago rifiuta la sfida, ma di fronte al disprezzo della ciurma e di Lucrezia, \u00e8 costretto ad accettare. Landolfi regala una dettagliatissima descrizione della gara amorosa di Lucrezia con Roberto e, successivamente, col verme, che vince nettamente. Roberto non tiene fede ai patti, ed anzich\u00e9 liberare Lucrezia schiaccia il verme sotto i piedi. Durante la tenzone amorosa la nave \u00e8 entrata nel temutissimo Mar delle Blatte. Alcuni insetti vi salgono.\nI marinai, senza pi\u00f9 alcuna fiducia nel loro capo, si ammutinano, e uno di loro, per giunta, uccide una blatta, suscitando l'ira delle altre blatte, che sommergono la nave e uccidono gran parte dell'equipaggio.\nCon un colpo di scena, Landolfi decide per uno zuccheroso lieto fine: i contrasti si risolvono d'incanto.\nVersione a fumetti di Filippo Scozzari.\nFilippo Scozzari ha realizzato una versione a fumetti del racconto che d\u00e0 il titolo al volume. Usc\u00ec in quattro puntate sul mensile \"Frigidaire\", fu pubblicata in albo in Francia, presso Albin Michel, col titolo fuorviante \"Un Amant pour Lucrezia\", e Landolfi non citato per non pagare diritti. Svariati anni dopo fu ripubblicata a puntate anche dal mensile \"Blue\", Coniglio Editore, Roma. \n\u00c8 stato poi rieditato nel 2021 in albo singolo dalla Coconino Press di Roma. "}
{"id": "1351136", "revid": "1983214", "url": "https://it.wikipedia.org/wiki?curid=1351136", "title": "Cetatea de Balt\u0103", "text": "Cetatea de Balt\u0103 (in ungherese \"K\u00fck\u00fcll\u0151v\u00e1r \", in tedesco \"Kokelburg\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nL'esistenza della localit\u00e0 \u00e8 documentata fin dal 1197, con la denominazione \"Cuculiensis castri\".\nIl comune \u00e8 formato da un insieme di 4 villaggi: Cetatea de Balt\u0103, Cr\u0103ciunelu de Sus, S\u00e2nt\u0103m\u0103rie, T\u0103t\u00e2rlaua.\nCetatea de Balt\u0103 si trova sulle rive del fiume T\u00e2rnava Mic\u0103, a 15 km da T\u00e2rn\u0103veni ed a 21 km da Blaj.\nMonumenti.\nA Cetatea de Balt\u0103 si trovano alcuni interessanti monumenti:"}
{"id": "1351137", "revid": "124123", "url": "https://it.wikipedia.org/wiki?curid=1351137", "title": "Morti nel 1424", "text": ""}
{"id": "1351140", "revid": "767487", "url": "https://it.wikipedia.org/wiki?curid=1351140", "title": "Live! Vampires", "text": "Live! Vampires \u00e8 un live album degli L.A. Guns, uscito il 16 marzo 1992 per l'etichetta discografica Alex Records. Fu pubblicato solo in Giappone."}
{"id": "1351141", "revid": "287204", "url": "https://it.wikipedia.org/wiki?curid=1351141", "title": "Cetatea de Balta", "text": ""}
{"id": "1351144", "revid": "118051040", "url": "https://it.wikipedia.org/wiki?curid=1351144", "title": "Condictio", "text": "La condictio era un \"actio\" con \"intentio certa\" esperita nel diritto romano per perseguire crediti di \"certa pecunia\" e \"certa res\", ma anche da un punto di vista contrattuale in caso di cosiddette obbligazioni \"quasi ex contractu\" (ovvero per quei casi di rapporti obbligatori mancanti di accordo).\nApplicazione contrattuale.\nSi trattava di un'azione civile \"in personam\" \"non ex fide bona\", senza \"demonstratio\" e quindi con \"intentio certa\". Ci\u00f2 significava che la richiesta dell'attore in giudizio era fatta in base ad una fattispecie espressamente prevista dal \"ius civile\", per la quale non c'era alcun bisogno di rinviare ad alcuna spiegazione su ci\u00f2 che il convenuto avrebbe dovuto dare o fare. La condictio presupponeva una datio - intesa come trasferimento di diritti reali - da parte dell'attore, nonch\u00e9 una ragione valida per cui il convenuto non dovesse pi\u00f9 trattenere la cosa e dovesse ritrasferirgliene la propriet\u00e0. Ci\u00f2 che era stato dato, doveva perci\u00f2 essere restituito, anche nel \"tantundem\" (ovvero nell'equivalente). In particolare questa azione per la ripetizione del dato era impiegata per la persecuzione dei crediti da mutuo (actio o \"condictio certae creditae pecuniae\", \"condicito triticaria\", \"condictio certae rei\").\nApplicazione extracontrattuale.\nNel caso, invece, ci fosse stata una \"datio\" per causa inesistente o essa fosse venuta a mancare, ecco che ci sarebbe stato un ingiustificato arricchimento ai danni dell'altra parte e si sarebbe perci\u00f2 impiegato la condictio come rimedio contro il difetto di causa nei negozi astratti di trasferimento:"}
{"id": "1351150", "revid": "17654", "url": "https://it.wikipedia.org/wiki?curid=1351150", "title": "Cronografo rattrappante", "text": ""}
{"id": "1351151", "revid": "767487", "url": "https://it.wikipedia.org/wiki?curid=1351151", "title": "Restauro virtuale", "text": "Il restauro virtuale, detto anche restauro elettronico o digitale \u00e8 l'insieme di elaborazioni svolte con l'ausilio della computer grafica bidimensionale o tridimensionale che permettono una ricostruzione o ipotesi di ricostruzione di un bene artistico (sia mobile che immobile) o archivistico che, per particolari motivi come il degrado fisico, non possono essere restaurati in modo tradizionale.\nIl restauro virtuale oltre ad essere uno strumento di studio e analisi, non \u00e8 antagonista all'intervento del restauratore tradizionale per il quale anzi pu\u00f2 rappresentare un aiuto e supporto offrendo per esempio un'ipotesi di intervento per restauro difficili o addirittura impossibili da eseguire.\nIn altre parole il restauro virtuale appartiene alla categoria delle tecniche diagnostiche e non pu\u00f2 definirsi compiutamente restauro perch\u00e9 non attua un intervento sulla materia costitutiva dell'opera d'arte. Nella accezione di Cesare Brandi, quindi, il restauro virtuale non pu\u00f2 ritenersi tecnica di restauro e comunque essere incluso in una definizione generale, per quanto estesa, di attivit\u00e0 di restauro.\nLa definizione di restauro virtuale che sembra doversi a Gian Franco Fiaccadori, docente di filologia, \u00e8 stata contestata sin dal suo apparire da Carlo Federici, allora direttore del Istituto Centrale per la Patologia del Libro, perch\u00e9 la definizione di restauro virtuale (digitale) sembra essere un vero e proprio ossimoro dal momento che non pu\u00f2 darsi, in senso proprio, restauro senza intervento sulla materia costitutiva dell'opera d'arte. Per altro occorre sottolineare come l'articolo di Carlo Federici nasca come considerazioni critiche a seguito della partecipazione dello stesso a Convegno \"Oltre il visibile: \u201crestauro fisico\u201d per conservare e \u201crestauro virtuale\u201d per valorizzare: una metodologia in evoluzione\".\nMa ancor prima, nel 1984, nel suo importante volume \"Il restauro dei dipinti e delle sculture lignee\" Giuseppina Perusini, trattando dell'impiego del calcolatore, richiama non solo l'utilit\u00e0 del computer per la catalogazione dei beni culturali, come pure per la determinazione dello stato di conservazione delle opere d'arte, ma anche \u00ab per operazioni ritenute generalmente legate alla sensibilit\u00e0 artistica del restauratore, quali la reintegrazione pittorica \u00bb.\nIl problema della definizione.\nLa discussione sulla definizione terminologia, sul concetti ed anche sulle attribuzioni \u00e8 stata intensa e tracce se ne trovano gi\u00e0 nel 1996 quando Mediamente (la trasmissione di Carlo Massarini) intervistava la restauratrice Debora Papetti sul tema \"Restauro e tecnologie digitali\".\nLa critica non \u00e8 rivolta alle metodologie elaborate ed ai risultati ma riconduce questi al campo della diagnostica, della progettazione, della verifica delle ipotesi ricostruttrice piuttosto che al restauro propriamente inteso.\nNon \u00e8 affatto vero, pertanto che questa sia \u00abuna polemica terminologica che non sembra neppure pi\u00f9 attuale, oggi, se si considera invece l'apporto che l'idea di realizzare sull'immagine del documento tutti gli interventi di recupero informativo impossibili sull'originale ha dato alla soluzione delle problematiche di tutela e valorizzazione del patrimonio documentario.\u00bb\nDi restauro virtuale tratta anche Cesare Chirici attribuendo al restauro virtuale il significato di tecnica diagnostica.\nUn ulteriore interessante contributo, ricco di bibliografia e considerazioni metodologiche viene pubblicato un articolo da parte di Edoardo Ferrarini ed Eugenio Staltari, ambedue dell'Universit\u00e0 di Verona: \"I principi fondamentali del restauro virtuale sono : la riconoscibilit\u00e0, la reversibilit\u00e0 ed il minimo intervento. Essi sono mutuati dal restauro tradizionale, ma hanno implicazioni in parte diverse. La riconoscibilit\u00e0 \u00e8 il principio in base al quale ogni intervento di ripristino deve essere distinguibile dalla parte originale del documento, cos\u00ec com'\u00e8 nello stato attuale di degrado; ci\u00f2 per non consentire una lettura falsa dell'opera, attraverso l'assimilazione indebita delle parti reintegrate a quelle originali\". In questi anni assume rilievo l'insegnante Nadia Scardeoni che a partire da uno studio critico sul restauro del manto dell'Annunziata di Antonello da Messina, ha ideato ed eseguito un intervento di \"restauro virtuale\" applicato alla fotografia digitale dell'opera d'arte, ( B.T.A. \" Il restauro virtuale dell'Annunziata di Antonello da Messina \") definendone la metodologia. \nOccorre sottolineare la pubblicazione nel 2007 del volume \"Restauro virtuale. Tra ideologia e metodologia\" che cos\u00ec definisce il Restauro Virtuale: \"Nato nel campo della conservazione dei Beni Culturali esso ha allargato l'ambito di applicazione indicando, oggi, non solo l'utilizzo di tecniche di \"Image Processing\" applicate ai beni culturali ma anche tutte le metodologie atte a restituire le fattezze originali di un'opera altrimenti non accessibile\".\nAltri intendono per restauro virtuale il restauro del digitale.\nIn ambito fotografico, e pi\u00f9 in generale delle immagini antiche, il restauro digitale rappresenta una vera e propria tecnica di \"restauro effettivo\" contribuendo a preservare l'immagine rappresentata e la sua valenza storico-documentale, a volte in modo unico e determinante ed a prescindere dal supporto materiale. \nNella cinematografia e in alcuni tra i pi\u00f9 importanti archivi storico-fotografici italiani, fin dalla fine del XX secolo, vengono praticati interventi di restauro di tipo digitale."}
{"id": "1351152", "revid": "287204", "url": "https://it.wikipedia.org/wiki?curid=1351152", "title": "Abu l-Abbas al-Saffah", "text": "Biografia.\nFiglio dell'Abbaside Mu\u1e25ammad b. \u02bfAl\u012b b. \u02bfAbd All\u0101h, la sua proclamazione a califfo avvenne in realt\u00e0 il 26 novembre del 749, nella moschea di Kufa, la medesima in cui, non a caso, era caduto assassinato il quarto califfo musulmano \u02bfAl\u012b b. Ab\u012b \u0101lib, nel cui ricordo e per i cui \"buoni diritti\" a governare la \"Umma\" della sua discendenza s'era organizzato il fronte anti-omayyade.\nA proclamare califfo l'esponente della famiglia abbaside provvide il suo generale al-asan b. Qaaba, e in quell'occasione Ab\u016b l-Abb\u0101s pronunci\u00f2 un discorso passato alla storia per durezza e arte oratoria.\nLa sua durezza fu mostrata di l\u00ec a poco, giacch\u00e9 mentre venivano piegate le ultime disperate resistenze in Egitto dell'ultimo califfo omayyade, il prode Marw\u0101n II, il neo-califfo convocava a Nahr Ab\u012b Furus (il fiume Yarkon, presso l'attuale Giaffa) gli appartenenti all'ampia famiglia omayyade, per un banchetto \"di riconciliazione\". Gli storici raccontano che egli facesse invece sopprimere gli invitati mentre banchettava allegramente e indifferentemente con i commensali suoi amici e fedeli, inviando poi suoi emissari in tutti i luoghi di sepoltura dei defunti califfi omayyadi con l'incarico di disseppellirne i cadaveri - con l'unica eccezione del \"pio\" \u02bfUmar II b. \u02bfAbd al-\u02bfAz\u012bz - per oltraggiarne impietosamente le spoglie.\nForse da tutto ci\u00f2 deriva l'erronea traduzione del suo \"laqab\", frequentemente ancora resa come \"il Sanguinario\", laddove il termine significa, s\u00ec, \"sanguinario\" ma nel senso del sacrificante che uccide di suo pugno le vittime designate per un sacrificio a Allah, per dissezionarne poi le parti e distribuirle infine ai partecipanti al rito. Il fatto di essere inevitabilmente \"insanguinato\" ha quindi il preciso significato di \"generoso\": cosa tanto pi\u00f9 evidente quanto pi\u00f9 si consideri che tutti i \"laqab\" dei califfi abbasidi hanno un significato elogiativo e positivo e mai truce o negativo.\nIl nuovo califfo - succeduto a suo fratello poco prima della vittoria finale contro gli Omayyadi allorch\u00e9 l'erede designato, suo fratello Ibr\u0101h\u012bm, era stato individuato dalla polizia omayyade, arrestato e soppresso in carcere - non godette a lungo del potere assoluto procuratogli dai suoi devoti sostenitori, tra tutti i quali spicca la figura di Ab\u016b Muslim. All'et\u00e0 infatti di appena 29 (o, secondo altre fonti, 33) anni mor\u00ec ad al-Anb\u0101r (attuale Iraq) di vaiolo, lasciando la guida del califfato a suo fratello, Ab\u016b Ja\u02bffar \u02bfAbd All\u0101h al-Man\u016br, di lui assai pi\u00f9 capace e gi\u00e0 da tempo sua \"eminenza grigia\"."}
{"id": "1351154", "revid": "121422", "url": "https://it.wikipedia.org/wiki?curid=1351154", "title": "Tiffani Amber Thiessen", "text": ""}
{"id": "1351156", "revid": "2036605", "url": "https://it.wikipedia.org/wiki?curid=1351156", "title": "Aezio di Celesiria", "text": "Biografia.\nNativo della Celesiria, crebbe povero o schiavo. In seguito lavor\u00f2 come orefice ad Antiochia per sostenere la madre vedova e si dedic\u00f2 allo studio della filosofia. Dopo la morte della madre, Aezio continu\u00f2 il proprio commercio ed estese i suoi studi interessandosi ai testi e alla teologia cristiani e alla medicina.\nDivenne quindi un medico ambulante, e nelle dispute mediche dimostr\u00f2 una abilit\u00e0 notevole, che dopo poco impieg\u00f2 in questioni teologiche. Ebbe una serie di insegnanti ariani: Paolino vescovo di Antiochia, Atanasio vescovo di Anazarba e il presbitero Antonio di Tarso.\nNel 350 venne ordinato diacono da Leonzio di Antiochia, ma poco dopo dovette abbandonare la citt\u00e0 a causa del partito trinitario. Al primo concilio di Sirmio vinse un contrasto dialettico con i vescovi semiariani, Basilio di Ancira ed Eustazio di Sebaste, che cercarono allora di suscitare contro di lui l'ostilit\u00e0 di Costanzo Gallo. Il cesare d'Oriente ordin\u00f2 che Aezio fosse arrestato e che gli fossero rotte le ossa, ma il vescovo ariano Leonzio di Antiochia salv\u00f2 il suo confratello. Gallo divenne successivamente amico di Aezio, stimandolo cos\u00ec tanto da mandarlo dal proprio fratello, Giuliano, con lo scopo di riportarlo all'ortodossia quando questi mostr\u00f2 segni di apostasia dall'Arianesimo. Nel 356 Aezio si rec\u00f2 ad Alessandria d'Egitto con Eunomio per difendere l'Arianesimo, ma fu bandito dall'imperatore Costanzo II.\nQuando Giuliano sal\u00ec al trono, richiam\u00f2 Aezio dall'esilio, gli affid\u00f2 una propriet\u00e0 a Lesbo e lo tenne per un po' con s\u00e9 a corte, a Costantinopoli. Dopo essere stato consacrato vescovo, ordin\u00f2 a sua volta altri vescovi ariani.\nAll'ascesa al trono di Valente (364), si ritir\u00f2 nella sua propriet\u00e0 a Lesbo, per tornare poco dopo a Costantinopoli, dove mor\u00ec nel 367.\nDottrina.\nLa setta ariana degli Anomeani, dei quali era il capo, \u00e8 talvolta detta degli \"Eziani\" in suo onore. Il suo lavoro \"De fide\" si \u00e8 conservato in connessione con la confutazione di Epifanio di Salamina (\"Panarion adversus omnes haereres\" lxxvi.10). La sua idea principale era che la \"homoousia\", cio\u00e8 la dottrina che il Figlio \u00e8 Dio, fosse contraddittoria, in quanto l'essere ingenerato sarebbe ci\u00f2 che costituisce la natura di Dio. Si dice che Aezio sia stato il primo a introdurre la dottrina che il Padre e il Figlio non condividono la stessa sostanza divina.\nIn uno dei suoi trattati, Basilio di Cesarea descrive gli Anomeani di Aezio come uno strumento nelle mani dei \u00abnemici della verit\u00e0\u00bb."}
{"id": "1351159", "revid": "124123", "url": "https://it.wikipedia.org/wiki?curid=1351159", "title": "Morti nel 1508", "text": ""}
{"id": "1351161", "revid": "110157", "url": "https://it.wikipedia.org/wiki?curid=1351161", "title": "La spada", "text": "La spada \u00e8 la terza raccolta di racconti pubblicata da Tommaso Landolfi nel 1942, presso Vallecchi, ristampata nel 1944, quindi inserita in \"Racconti\" nel 1961; ristampata in seguito da Rizzoli nel 1976. La prima edizione conteneva anche una ristampa de \"II mar delle blatte e altre storie\".\nRacconti.\nDa \u00abLa melotecnica esposta al popolo\u00bb.\nNel racconto \"Da \u00abLa melotecnica esposta al popolo\u00bb\" Landolfi omaggia in modo ironico Eugenio Montale, considerandolo illustre pi\u00f9 per le sue doti liriche che per le poesie."}
{"id": "1351162", "revid": "124123", "url": "https://it.wikipedia.org/wiki?curid=1351162", "title": "Morti nel 1491", "text": ""}
{"id": "1351165", "revid": "76963", "url": "https://it.wikipedia.org/wiki?curid=1351165", "title": "William Auld", "text": "\u00c8 noto per essere il maggior scrittore esperantista della seconda met\u00e0 del XX secolo. Egli abbracci\u00f2 attivamente l'esperanto nel 1947, e nello stesso anno inizi\u00f2 a pubblicare i propri lavori in questa lingua.\n\u00c8 stato candidato al premio Nobel dal 1999 fino all'anno della morte dall'associazione degli scrittori in esperanto.\nNel 2001 don\u00f2 la sua vasta collezione di letteratura esperantista alla Biblioteca nazionale scozzese.\nFu vicepresidente dell'Universala Esperanto-Asocio (1977-1980), presidente della Akademio de Esperanto (1979-1983), presidente onorario dell'Esperanta PEN-Centro e membro onorario dell'UEA.\nL'attivit\u00e0 letteraria.\nLe sue prime opere risalgono alla Seconda guerra mondiale. Al suo ritorno in Scozia nel 1947 pubblic\u00f2 una poesia tradotta in inglese nella seconda edizione della rivista \"Esperanto en Skotlando\".\nAuld collabor\u00f2 con diverse riviste, tra cui Esperanto en Skotlando (1949-1955), \"Esperanto\" de UEA (1955-1958, 1961-1962), Monda Kulturo (1962-1963), Norda Prismo (1968-1972), La Brita Esperantisto (1973-1999), Fonto (1980-1987), Monato.\nTra le sue opere ricordiamo La Infana Raso (La Razza Infantile) del (1956), poema didascalico in venticinque capitoli tradotto in inglese, francese, olandese, polacco, ungherese, gaelico irlandese, gaelico scozzese, islandese e italiano.\nTradusse, in collaborazione con Christopher Gledhill, che si occupava della prosa, Lo Hobbit.\nPubblic\u00f2 le sue opere nella rivista Literatura Mondo fino al 1949, anno di chiusura della rivista.\nWilliam Auld divenne conosciuto al pubblico internazionale nel 1952, quando pubblic\u00f2 la raccolta \"Kvaropo\", in collaborazione con John Dinwoodie, John Francis e Reto Rossetti.\nDopo la chiusura di Literatura Mondo, collabor\u00f2 dal 1955 al 1958 nell'organo ufficiale dell'UEA, la rivista \"Esperanto\" e poi tra il 1962 ed il 1963 con \"Monda Kulturo\", e dal 1981 con la rivista letteraria Fonto. Fu anche redattore del periodico \"Monato\" dal 1979 al 1998."}
{"id": "1351167", "revid": "3082", "url": "https://it.wikipedia.org/wiki?curid=1351167", "title": "Eudossio di Costantinopoli", "text": ""}
{"id": "1351171", "revid": "1873017", "url": "https://it.wikipedia.org/wiki?curid=1351171", "title": "Giovanni Bonfiglio", "text": "Biografia.\nSin da giovane appassionato di sport, a vent'anni, nel 1933 durante lo svolgimento del servizio di leva nella Marina Militare Italiana, decide di partire come volontario per la Cina, presso il Distaccamento dell'Ambasciata Italiana a Pechino, dove presta servizio dal 1934 al 1936. Durante questo periodo rimane affascinato dal judo e frequenta a Pechino una delle migliori palestre dove impara l'arte marziale. Il 1\u00ba ottobre 1936 gli viene rilasciato il diploma di lottatore giapponese e ottiene il titolo di campione di judo del nord della Cina, del campionato militare internazionale, disputato tra tutte le forze armate presenti in estremo oriente. Nel 1946 torna in Italia e fonda a Messina presso i locali del dopolavoro ferroviario, il Club Judo \"Kodokan\", la prima palestra di arti marziali di Sicilia e Calabria. In quei locali semidistrutti dagli eventi bellici, vengono ricavati ampi spazi non solo per il judo ma anche per attivit\u00e0 collaterali: pesistica, boxe e ginnastica artistica. Nel 1942 sposa Graziella Miuccio di Santa Teresa di Riva, citt\u00e0 in cui si trasferisce definitivamente, vivendo nel quartiere centrale di Pozzo Lazzaro.\nPioniere di questa disciplina negli anni a seguire ne fa lo scopo della sua vita, la divulga con passione, e avvia altre palestre a Santa Teresa di Riva e in tutta la riviera jonica messinese. Nel 1986 compie cinquanta anni di attivit\u00e0 sportiva.\nRiconoscimenti.\nAttualmente a Giarre, un club sportivo di arti marziali, gestito dai fratelli Tomarchio, porta il suo nome. Inoltre, l'amministrazione comunale di Santa Teresa di Riva, con una sobria cerimonia tenutasi il 22 agosto 2010, gli ha intitolato una via nel quartiere di Barracca."}
{"id": "1351175", "revid": "6923", "url": "https://it.wikipedia.org/wiki?curid=1351175", "title": "Palazzata di Simone Gull\u00ec", "text": "La Palazzata era un edificio della citt\u00e0 di Messina, in stile barocco, opera dell'architetto Simone Gull\u00ec, che venne distrutta dal terremoto del 1783.\nProfilo e storia dell'architettura.\nNel 1579, la Strada della Marina tracciata sotto il mandato del vicer\u00e9 di Sicilia Marco Antonio Colonna fu ben presto fiancheggiata da una palazzata non perfezionata.\nIl completamento prospettico degli aggregati di edifici ebbe luogo nel periodo a cavallo tra il 1622 ed il 1624, su incarico del vicer\u00e9 di Sicilia Emanuele Filiberto di Savoia. Comprendeva diciotto porte monumentali a due ordini che mettevano in collegamento il fronte della Marina con i quartieri interni della citt\u00e0. La serie di tredici edifici, stilisticamente omogenei erano contraddistinti dalla facciata scandita da quattro ordini di aperture e dalla lunga teoria di finestre e balconi.\nL'intera cortina si configurava come un enorme edificio di 267 interassi: nel primo ordine 267 finestre, nel secondo e terzo ordine 267 balconcini sormontati da timpani alternati per serie e sfalsati per livello (ad \"arco\" o \"triangolo\"), nel quarto ordine 267 piccole finestre rettangolari.\nIl complesso delle strutture sub\u00ec gravissimi danni in seguito alle numerose scosse sismiche note come terremoto della Calabria meridionale del 1783.\nLa \"Palazzata\" o \"Cortina\" \u00e8 spesso indicata col termine \"Teatro Marittimo\" per via del suggestivo e grandioso colpo d'occhio offerto, quale scenografica e colossale quinta, all'osservatore o visitatore proveniente dal mare. Il termine genera spesso confusione per l'esatta localizzazione dei monumenti non pi\u00f9 esistenti con la generica indicazione di teatro, luogo proprio adibito a spettacoli, e col \"Teatro delle Munizioni\" (ubicato vicino alla Pieve di San Giuliano), sala d'armi della citt\u00e0 poi riconvertito ad uso di teatro.\nCostituiva l'estremit\u00e0 meridionale della \"Palazzata\" o \"Teatro Marittimo\" il Palazzo Reale, la cui area \u00e8 oggi identificabile con le strutture della Dogana o \"Porto Franco\".\nPorte monumentali.\nGli edifici omogenei della Palazzata di Simone Gull\u00ec sono stati collegati da porte monumentali a due ordini fiancheggiate da colonne sul classico modello degli archi trionfali romani."}
{"id": "1351179", "revid": "547034", "url": "https://it.wikipedia.org/wiki?curid=1351179", "title": "Societ\u00e0 Sportiva Calcio Palermo 1982-1983", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1982-1983.\nStagione.\nIl ritiro estivo fu svolto a Barga, in provincia di Lucca.\nIn questa stagione in Serie B, la decima consecutiva, il Palermo \u00e8 riuscito a salvarsi all'ultima giornata, cogliendo un pari in casa del (1-1), a 2 soli punti dalla zona retrocessione. Carmelo Del Noce, vice di Antonio Renna, subentra a quest'ultimo alla guida della squadra a partire dalla 22\u00aa giornata sino alla 26\u00aa; poi, dalla 27\u00aa giornata, \u00e8 ancora Renna l'allenatore della squadra. Giovanni De Rosa con 10 reti il miglior marcatore rosanero di stagione.\nIn Coppa Italia la compagine rosanero viene eliminata nella prima fase dopo una vittoria e quattro pareggi, nel primo girone di qualificazione che promuove agli ottavi di finale Torino e Cagliari.\nRosa.\nPresidente: Roberto Parisi\nCalciomercato.\nAcquisti: Giacomo Violini, Fabrizio Gorin, Maurizio Venturi, Carlo Odorizzi, Stefano Zarattoni, Mauro Marmaglio, Sauro Fattori.\nCessioni: Luigino Pasciullo, Rosolo Vailati, Fausto Silipo, Bruno Caneo, Silvio Violante Iozzia, Tebaldo Bigliardi, Andrea Conte.\nCeduti ad ottobre.\nVincenzo Lamia Caputo (Casertana), Francesco La Rosa (Casertana).\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1351180", "revid": "1409041", "url": "https://it.wikipedia.org/wiki?curid=1351180", "title": "Albo d'oro della Coppa delle Coppe UEFA", "text": "Albo d'oro.\nElenco dei vincitori delle 39 finali di Coppa delle Coppe UEFA disputate dal 1961 al 1999:"}
{"id": "1351181", "revid": "124123", "url": "https://it.wikipedia.org/wiki?curid=1351181", "title": "Morti nel 1781", "text": ""}
{"id": "1351184", "revid": "767487", "url": "https://it.wikipedia.org/wiki?curid=1351184", "title": "Alessandro Doga", "text": "Carriera.\nGiocatore.\nSampdoria, Prato e Fidelis Andria.\nDal 1993 al 1995 milita nella , ma non gioca nemmeno una partita. Nel 1995 viene ceduto al , dove milita fino al 1997. Con questa maglia colleziona 56 presenze ma non trova nessuna rete. Nel 1997 viene ceduto alla Fidelis Andria, allora militante in Serie B. Nella stagione 1997-1998 trova subito un posto da titolare nella formazione pugliese guidata da mister Papadopulo, giocando 32 partite su 38 e contribuendo al dodicesimo ottenuto dai pugliesi.\nLecce, Chievo e Livorno.\nA stagione finita viene acquistato dal , dove mister Sonetti lo mette in campo in 22 occasioni. Nell'estate del 1999 viene ceduto al Chievo con cui disputa una stagione non buona, infatti la squadra veneta concluse il campionato a soli due punti dalla retrocessione. Viene venduto al nell'estate del 2000, squadra in cui rimane fino al 2005. Segna il suo primo gol con la maglia amaranto il 15 dicembre 2002 nella partita vinta 4-2 contro il Cosenza mentre segna il suo ultimo gol in maglia amaranto il 13 marzo 2005 nella partita vinta per 2-3 in trasferta contro il Brescia; il Brescia \u00e8 la stessa squadra a cui Doga ha segnato il suo penultimo goal con i toscani, che equivale al primo goal in Serie A della sua carriera.\nMantova, Arezzo e Carrarese.\nNell'estate del 2005 passa al con cui rimane fino al 2008. Segna 2 gol nella stagione 2006-2007 e 3 nella stagione 2007-2008. Segna il suo ultimo gol con la maglia del l'8 marzo 2008 su rigore, nel pareggio contro il Modena. Questo gol coincide anche con il suo ultimo gol in carriera. Nell'estate 2008 scende di categoria e passa all', dove per\u00f2 trova poco spazio. Infine passa alla Carrarese, da cui al termine della stagione 2010-2011 si svincola e annuncia il suo addio al calcio per intraprendere la carriera da allenatore.\nAllenatore.\nNel 2011 diventa allenatore dei giovanissimi nazionali del . Dal 2012 \u00e8 invece responsabile del settore giovanile del Livorno calcio."}
{"id": "1351188", "revid": "15756", "url": "https://it.wikipedia.org/wiki?curid=1351188", "title": "Nociglia", "text": "Nociglia (\"Nucija\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel basso Salento, dista 40,2\u00a0km dal capoluogo provinciale. Fa parte dell'Unione dei Comuni delle Terre di Mezzo.\nGeografia fisica.\nTerritorio.\nIl comune sorge nella porzione sud-orientale della penisola salentina a circa 10\u00a0km dal Mare Adriatico. Confina a nord con il comune di San Cassiano, a est con i comuni di Poggiardo e Surano, a sud con il comune di Montesano Salentino, a ovest con il comune di Supersano. L'abitato \u00e8 adagiato su una collinetta delle serre salentine a 104 metri sul livello del mare; l'altitudine del territorio comunale \u00e8 compresa tra gli 82 e i 114 metri.\nClima.\nNociglia presenta le caratteristiche climatiche del basso Salento, e ha pertanto un clima prettamente mediterraneo, con inverni miti ed estati caldo-umide. La temperatura media di gennaio si attesta attorno ai +9,2\u00a0\u00b0C, mentre quella di agosto si aggira sui +38,2\u00a0\u00b0C. Le precipitazioni sono modeste e concentrate nei mesi autunnali e invernali, soprattutto per effetto delle correnti provenienti da sud-est. Viceversa, l3e correnti occidentali hanno scarsa incidenza sulle precipitazioni, a causa del sisdtema a scudo creato dalle serre salentine..\nOrigini del nome.\nL'etimologia del nome deriva dal latino \"nux\"-\"nucis\", ossia noce.\nStoria.\nNociglia, come tutta l'area della provincia, ha origini legate alla preistoria, perch\u00e9 l'intera Puglia presenta insediamenti umani sin dal periodo paleolitico.\nDalle fonti storiche si apprende che nel III secolo a.C. durante l'invasione dell'esercito romano dei territori della Messapia, la gente del posto si rifugi\u00f2 nel vicino \"Bosco Belvedere\" per sfuggire agli attacchi nemici. Terminato il pericolo, parte delle popolazioni ritornarono nei loro villaggi abbandonati; altri invece decisero di rimanere su questo vasto altopiano apprezzando le caratteristiche territoriali del luogo che consentiva il pascolo degli animali, la caccia e la raccolta dei frutti. Proprio queste genti furono i veri fondatori dell'attuale Nociglia.\nLe prime notizie sull'esistenza di Nociglia si riscontrano sulla cartina itineraria della via Traiana, dove era segnalato \"NUCILLIUM\", voluta appunto da Traiano per allungare il percorso della via Appia, che da Roma giungeva fino a Brindisi, e allacciarla con il porto di Leuca, punto d'imbarco con l'oriente.\nIl bosco Belvedere nel corso dei secoli divenne dapprima una contea del re Tancredi e poi un feudo di Carlo I d'Angi\u00f2. Successivamente pass\u00f2 alla famiglia \"De Hugot\", che imparentata con la famiglia \"Orsini del Balzo\", la ereditarono come casale della contea di Castro e Ugento.\nSull'origine del vero e proprio nucleo abitativo, fatto da case e attivit\u00e0, varie tesi sono state proposte da studiosi d'interpretazione storica. Mentre il Maselli sosteneva che Nociglia scatur\u00ec dalla distruzione di Castro, avvenuta ad opera di Solimano nel 1537, l'Arditi invece, appoggiava l'ipotesi che fosse nata nel 1156, ad opera di Guglielmo il Malo, dopo la distruzione di Vaste.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nMonumenti megalitici\nA nord-ovest del paese esisteva (ora per la maggior parte distrutto) un monumento riconducibile ad una 'Specchia' denominata 'La Motta' in localit\u00e0, appunto, 'La Motta'. Molto probabilmente un presidio posto in posizione elevata realizzato in periodo normanno come punto di vedetta. Ma forse gi\u00e0 antica specchia. Purtroppo scomparso nel corso degli anni Settanta del Novecento. L'importanza di Nociglia crebbe fino alla prima met\u00e0 dell'Ottocento, quando divenne una delle sedi distaccate della Pretura Maglie, distribuite tra Maglie ed Otranto. Importanza che si attesta anche nella citazione del paese all'interno di una delle canzoni della pizzica intitolata \"Core Meu\", \"... lu tamburrieddrhu meu \u00e8 de Nucija ... \"\nArchitetture religiose.\nLa chiesa progettata in stile neogotico e realizzata in pietra leccese con impianto basilicale a tre navate e provvista di transetto. La facciata pur rispecchiando, nelle decorazioni, il gotico internazionale, riprende gli stilemi del tardo-romanico pugliese di transizione che traguarda al gotico. Il portale centrale architravato \u00e8 sormontato da lunetta archiacuta che rimanda al gotico pugliese-lucerino del periodo angioino. Sui portali laterali, sempre architravati e decorati a motivi neo-tardogotici, si impostano delle bifore oblunghe. La parte sommitale (in corrispondenza della nave principale) presenta due campanili (realizzati pi\u00f9 tardi e non seguendo il primo progetto di Bacile) che risultano quasi non pertinenti in quanto molto ridotti rispetto alle proporzioni (come due semplici altane) volute dal progettista. La lunetta, di cui \u00e8 composto il portale principale risulta affrescata con l'immagine neo-bizantineggiante di San Nicola benedicente. I due campanilitti realizzati a pianta quadrata, di cui quello di sinistra svolge la funzione di orologio pubblico. Le tre navate interne, divise da slanciati pilastri polistili, le cui modanature si pongono in un continuum con gli arconi trasversali. La navata centrale pi\u00f9 ampia delle laterali \u00e8 interrotta dal presbiterio ospitante l'altare maggiore. Dell'antica chiesa, ancora fino agli anni Settanta, prima dello smontaggio della balaustrina, era rimasto integro in situ l'altare originale.\nL'edificio si presenta con una semplice facciata in stile eclettico, costituita da portale timpanato e bifora centrale. L'interno \u00e8 ad aula unica di piccole dimensioni con altare maggiore in pietra leccese dietro il quale, una piccola porta, permette l'accesso alla chiesa bizantina che conserva un palinsesto di affreschi su diversi strati dal XII-XIII al XV secolo (di scuola galatinese) fino al Settecento. Le icone del XV secolo, di maggior pregio, raffigurano la Madonna col Bambino, Santa Lucia, San Nicola, Sant'Antonio Abate, Santa Cesarea e altri santi.\nSorge nel territorio del comune di Surano, al limite dei confini amministrativi di Nociglia. Risalente alla fine del Cinquecento, doveva appartenere alla serie di chiese che erano ubicate lungo il percorso che i pellegrini percorrevano per raggiungere il \"Santuario Finibus Terrae\" di Santa Maria di Leuca.Presenta una semplice facciata inquadrata da due robuste paraste e caratterizzata da un unico portale, con timpano leggermente decorato, posto in asse con un finestrone rettangolare. L'interno \u00e8 ad una sola navata con copertura a stella terminante nel presbiterio che accoglie l'unico altare. Sul lato orientale della chiesa sorge un vecchio cimitero abbandonato da tempo.\nSociet\u00e0.\nEtnie e minoranze straniere.\nAl 31 dicembre 2017 a Nociglia risultano residenti 47 cittadini stranieri pari al 2,05% della popolazione complessiva.\nLingue e dialetti.\nIl dialetto parlato a Nociglia \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nProtettore del paese \u00e8 Sant'Antonio da Padova i cui festeggiamenti si svolgono dal 19 al 21 agosto. La festa si apre con la Processione e la Santa Messa. Nelle serate si susseguono concerti bandistici e musicali e fuochi pirotecnici.\nCompatroni del paese sono la Madonna dell'Itri o dell'Acqua e San Giuseppe festeggiati rispettivamente il primo gioved\u00ec dopo Pasqua e il 19 marzo.\nIl culto per Sant'Antonio e quello per la Madonna dell'Itri deriva da eventi \"miracolosi\". Mentre Sant'Antonio intervenne a salvare il paese dalla pestilenza che nel XVIII secolo procur\u00f2 gravi perdite di vite umane, la Vergine intervenne a scongiurare durante una terribile siccit\u00e0, nel XVII secolo, la perdita del raccolto con un'abbondante pioggia.\nNel mese di agosto si svolgono importanti manifestazioni: il 13 \u00e8 il giorno di Santu Donnu, una festa campestre legata alla statua di questo \"non santo\" che si celebra dal 1949 in aperta campagna, presso la localit\u00e0 \"Nociglia Fontana\" al confine con il comune di Supersano; il 23 si organizza la sagra della Puccia con i \"pezzetti\" di carne equina.\nInoltre da alcuni anni si tengono la \"sagra de lu noce\", l'ultimo sabato di luglio a cura della locale Pro-loco, e nei primi giorni di agosto, una manifestazione di musica popolare (Pizzica) in ricordo di Giovanni Sancesario artigiano nocigliese considerato il pi\u00f9 grande costruttore di tamburelli salentini, scomparso nel 2006.\nInfrastrutture e trasporti.\nStrade.\nI collegamenti stradali che interessano Nociglia sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1351189", "revid": "124123", "url": "https://it.wikipedia.org/wiki?curid=1351189", "title": "Morti nel 1332", "text": ""}
{"id": "1351190", "revid": "833352", "url": "https://it.wikipedia.org/wiki?curid=1351190", "title": "J\u00e1nos Szily", "text": "Biografia.\nNacque nel 1735 a Fels\u0151-szopor, nella contea di Sopron, da padre cattolico e da madre luterana. Dopo gli studi ginnasiali e liceali a Sopron, presso i Gesuiti, Szily intraprese la carriera ecclesiastica, che lo port\u00f2, tra 1755 e 1758, a frequentare il Collegio Germanico-Ungarico di Roma, dove si distinse per \"pietate in Deum\" e \"optimo ingenio\".\nIn questi anni romani divenne amico del futuro cardinale Herzan.\nTra il 24 settembre e il 17 dicembre 1757 fu ordinato subdiacono e quindi diacono dal cardinale Mattei nella basilica del Laterano.\nRitornato quindi in patria, il 3 settembre 1758 fu ordinato sacerdote e, successivamente, divenne segretario di Ferenc Zichy, vescovo di Gy\u0151r.\nIl 6 marzo 1775 fu nominato dalla regina Maria Teresa vescovo di Tenin, ricevendo il 24 aprile la conferma pontificia e il 28 maggio dello stesso anno la consacrazione per le mani del vescovo Ferenc Zichy. Fu anche preposto della cattedrale di Gy\u0151r. A quegli anni risale anche un gruppo di opere di carattere pedagogico e normativo.\nLa regina Maria Teresa il 17 febbraio 1777, con la conferma da parte di Pio VI il 23 giugno 1777, lo nomin\u00f2 vescovo di Szombathely. Si insedi\u00f2 sulla sua nuova cattedra, alla presenza del principe primate J\u00f3zsef Batthy\u00e1ny, il 20 agosto 1777, nel giorno del suo compleanno, che coincideva con quello della festa di santo Stefano primo re d'Ungheria.\nGiunto a Szombathely, l'antica citt\u00e0 romana di Savaria, si mise subito al lavoro, nel segno di un privilegiato rapporto con Roma antica e moderna.\nPer prima cosa il vescovo Szily commission\u00f2 al grande studioso di storia antica Stephan Sch\u00f6nwisner gesuita (1738-1818), la realizzazione di una storia generale di Savaria-Szombathely (pubblicata a Pest nel 1791 in nove volumi con il titolo di \"Antiquitatum et historiae Sabariensis ab origine usque ad praesens tempus\").\nPoi, con l'aiuto di modelli artistici italiani (inviati dal suo agente romano Bartolomeo Pinto Poloni), s'impegn\u00f2 in importanti realizzazioni architettoniche: la demolizione delle fortificazioni in rovina, il seminario (eretto tra 1777 e 1780), l'episcopio (costruito tra 1780 e 1783) e la cattedrale (edificata tra 1791 e 1797).\nPer l'esecuzione di questi edifici, si avvalse dell'opera dell'architetto Melchior Hefele (1716-94) e dei pittori Stephan Dorffmaister (1729-97), Franz Anton Maulbertsch (1724\u201396), Josef Winterhalder (1743-1807) e Anton Spreng (1770-1845) e Alexander Mayer.\nSzily aiut\u00f2 molto le minoranze ungheresi, come i tedeschi, i croati e i sloveni, fond\u00f2 scuole e don\u00f2 una grande somma a Mikl\u00f3s K\u00fczmics, che cos\u00ec pot\u00e9 tradurre la Bibbia in prekmuro, un dialetto della lingua slovena. La traduzione della Bibbia forma lo standard della lingua prekmura.\nGenealogia episcopale.\nLa genealogia episcopale \u00e8:"}
{"id": "1351193", "revid": "124123", "url": "https://it.wikipedia.org/wiki?curid=1351193", "title": "Nati nel 1215", "text": ""}
{"id": "1351194", "revid": "400694", "url": "https://it.wikipedia.org/wiki?curid=1351194", "title": "Partito Comunista della Svizzera italiana", "text": ""}
{"id": "1351196", "revid": "1543377", "url": "https://it.wikipedia.org/wiki?curid=1351196", "title": "David Ferrier", "text": "\u00c8 noto per i suoi studi pionieristici in psicologia e neurologia.\nDurante gli studi di medicina, Ferrier cominci\u00f2 a collaborare come assistente del noto psicologo e filosofo Alexander Bain (1818-1903), libero pensatore nonch\u00e9 fondatore della psicologia associazionista. Intorno al 1860, la psicologia come scienza stava nascendo pi\u00f9 che altrove in Germania, con il rigore delle ricerche scientifiche del fisiologo Hermann von Helmholtz (1821-1894), e di Wilhelm Wundt (1832-1920). Questi incentrarono il loro lavoro sulla psicofisiologia delle sensazioni, considerato l'ambito di ricerca pi\u00f9 idoneo al loro approccio, basato sul paradigma della fisica sperimentale. Entrambi operarono all'Universit\u00e0 di Heidelberg. Bain spinse Ferrier a frequentare i loro laboratori.\nTornato in Scozia, Ferrier si laurea in medicina all'Universit\u00e0 di Edimburgo. Qualche anno pi\u00f9 tardi, nel 1870, si trasferisce a Londra e comincia a lavorare come neurologo al \"King's College Hospital\" e al \"National Hospital for Paralysis and Epilepsy\" (Ospedale Nazionale per la Paralisi e l'Epilessia). Quest'ultimo fu il primo ospedale dedicato al trattamento delle malattie neurologiche.\nIn quel periodo, il grande neurologo John Hughlings Jackson (1835-1911) lavorava nello stesso ospedale di Ferrier. Stava mettendo a punto la sua concezione delle funzioni sensomotorie del sistema nervoso a partire dalle sue esperienze cliniche. Jackson era convinto che esistesse un sostrato anatomico e fisiologico gerarchicamente organizzato per la localizzazione delle funzioni cerebrali.\nInfluenzato da Jackson, che divenne una guida oltre che un intimo amico, Ferrier decide di cimentarsi in un programma sperimentale, volto ad estendere i risultati di due fisiologi tedeschi, Eduard Hitzig (1838-1907) e Gustav Fritsch (1837-1927), che nel 1870 avevano pubblicato le loro ricerche sulla stimolazione elettrica localizzata della corteccia motoria dei cani. Ferrier voleva inoltre verificare le ipotesi di Jackson sull'epilessia e la sua origine corticale, cos\u00ec come gli veniva suggerito dalle osservazioni cliniche.\nContemporaneamente, Ferrier viene invitato a dirigere il laboratorio di neurologia sperimentale del \"West Riding Lunatic Asylum\", un istituto psichiatrico nello Yorkshire. Qui Ferrier ha modo di lavorare in ottime condizioni e disporre di un'abbondanza di animali (per lo pi\u00f9 cani e scimmie) su cui fare esperimenti. Comincia i suoi esperimenti nel 1873, praticando lesioni e stimolando elettricamente la corteccia.\nFerrier riesce a dimostrare che una stimolazione corticale di lieve intensit\u00e0 in entrambe le specie animali produceva una \"mappa\" delle funzioni motorie. Se le stesse aree stimolate venivano artificialmente danneggiate si otteneva la perdita di una funzione specifica. Ferrier riesce inoltre a dimostrare che una stimolazione di maggiore intensit\u00e0 causa ripetuti movimenti del collo, del viso e delle membra, il che ricordava molto da vicino i casi di epilessia sia nell'uomo che negli animali, probabilmente a causa della diffusione dell'elettrostimolazione: un risultato in linea con gli studi di Jackson.\nQuesto e altri studi diedero a Ferrier una fama internazionale e gli assicurarono un posto di rilievo nel pantheon dei grandi neurofisiologi e neurologi di tutti i tempi. Fu addirittura eletto membro della \"Royal Society\" alla precoce et\u00e0 di 33 anni. Sicuramente, fu il primo fisiologo a fare audaci (se non scientificamente scorrette) trasposizioni delle mappe corticali ottenute dallo studio delle scimmie sui loro corrispettivi umani. Questa idea ebbe presto conseguenze in neurochirurgia e in neurologia clinica.\nUn chirurgo scozzese, Sir William McEwen (1848-1924), e due fisiologi britannici, il neurologo Hughes Bennett e il chirurgo Rickman J. Godlee dimostrarono nel 1884 che era possibile effettuare con una precisa diagnosi la localizzazione di un tumore o di una lesione cerebrale grazie all'osservazione degli effetti sulla posizione e sull'estensione delle alterazioni registrate su funzioni sensomotorie. Questo metodo di mappatura neurologica funzionale \u00e8 usato ancora oggi.\nJackson e Ferrier erano presenti alla prima operazione praticata da Godlee il 25 novembre 1884. Godlee era nipote del noto fisiologo Sir Joseph Lister (1827-1912), il primo ad operare in ambiente antisettico utilizzando il fenolo, grazie al quale si riusc\u00ec finalmente evitare le infezioni provocate dagli strumenti della sala operatoria.\nQuesti risultati pratici ottenuti a partire da studi sugli animali divennero importanti per giustificare e scagionare Ferrier dalle accuse rivoltegli dalle societ\u00e0 antivivisezione, che imputavano a lui e ad altri scienziati di compiere per scopi medici esperimenti disumani sugli animali.\nTra le pubblicazioni di Ferrier, due opere sono piuttosto rilevanti: \"Le funzioni del cervello\" (The Functions Of The Brain) pubblicato nel 1876, e considerato uno dei classici delle neuroscienze, in cui l'autore descrive i risultati dei suoi esperimenti; e \"La localizzazione della malattia cerebrale\" (The Localization of Brain Disease) del 1888, dove vengono esposte le applicazioni cliniche della localizzazione corticale, integrate con le teorie di Jackson. Insieme al suo mentore e a James Crichton-Browne, il direttore dell'ospedale in cui cominci\u00f2 i suoi esperimenti, Ferrier fonda il \"Brain Journal\", rivista scientifica dedicata all'interazione tra neurologia clinica e sperimentale, il cui primo numero vide la luce nel 1878 e pubblicata ancora oggi.\nDopo qualche anno, Ferrier abbandon\u00f2 progressivamente le sue ricerche sperimentali.\nFerrier mor\u00ec a Londra nel 1924 in et\u00e0 avanzata, affetto da polmonite. A lui sopravvissero la vedova Constance, una figlia e un figlio, Claude, noto architetto."}
{"id": "1351198", "revid": "260676", "url": "https://it.wikipedia.org/wiki?curid=1351198", "title": "Palazzata di Giacomo Minutoli", "text": "La Palazzata \u00e8 stata cortina di edifici della citt\u00e0 di Messina, in stile neoclassico, opera dell'architetto Giacomo Minutoli, Francesco Saverio Basile, Antonio Tard\u00ec, Francesco Sicuro, Giuseppe Venanzio Marvuglia, che venne distrutta nel terremoto del 1908.\nProfilo e storia dell'architettura.\nLa \"Palazzata\" o \"Cortina\" \u00e8 spesso indicata col termine \"Teatro Marittimo\" per via del suggestivo e grandioso colpo d'occhio offerto, quale scenografica e colossale quinta, all'osservatore o visitatore proveniente dal mare. Il termine genera spesso confusione per l'esatta localizzazione dei monumenti non pi\u00f9 esistenti con la generica indicazione di teatro, luogo proprio adibito a spettacoli, e col \"Teatro delle Munizioni\" (ubicato vicino alla \"Pieve di San Giuliano\"), sala d'armi della citt\u00e0 poi riconvertito ad uso di teatro.\nCostituiva l'estremit\u00e0 meridionale della \"Palazzata\" o \"Teatro Marittimo\" il Palazzo Reale, la cui area \u00e8 oggi identificabile con le strutture della Dogana o \"Porto Franco\".\nIniziata nel 1803 e sospesi i lavori per alcune difficolt\u00e0 economiche nella realizzazione delle decorazioni (prontamente risolte dai disegni realizzati da Francesco Sicuro), nel luogo dove sorgeva la Palazzata di Simone Gull\u00ec danneggiata dal terremoto del 1783.\nAlta 77 palmi costituita da 37 isolati e 36 porte di cui 23 principali e 13 secondarie, su una cortina continua di imponenti edifici di fronte al porto scanditi da un monumentale colonnato di ordine ionico nelle porte principali che mettevano in comunicazione la marina con il resto della citt\u00e0 (ad eccezione della prima adibita a magazzino e che ospitava le rovine della Chiesa della Rosa). Tali porte erano ornate da stele epigrafe adornate ai lati da Vittorie alate marmoree. Distrutta dal terremoto del 1908, parti delle fondamenta sono state inglobate dagli isolati odierni che compongono la Palazzata di Camillo Autore, Raffaele Leone, Guido Viola e il giovane Giuseppe Samon\u00e0 (da cui prende il nome).\nTra i progetti di ricostruzione, figura la Palazzata di Luigi Borz\u00ec."}
{"id": "1351200", "revid": "124123", "url": "https://it.wikipedia.org/wiki?curid=1351200", "title": "Nati nel 1464", "text": ""}
{"id": "1351201", "revid": "767487", "url": "https://it.wikipedia.org/wiki?curid=1351201", "title": "Stephan Sch\u00f6nwisner", "text": "Biografia.\nNel 1756 entr\u00f2 nella Compagnia di Ges\u00f9, compiendo gli studi di teologia a Nagyszombat. Nominato prefetto del collegio Teresianum di Vienna, dopo la soppressione dell'ordine (1773) si dedic\u00f2 alla filosofia. \nDal 1777 ricopr\u00ec la carica di vice-direttore della biblioteca universitaria di Buda. Nel 1780 divenne professore di antichit\u00e0 nell'ateneo di Buda. Nel 1794 fu scelto a dirigere la biblioteca universitaria. Dal 1802 ricopr\u00ec le cariche d'abate di Termova e di canonico di Granvaradino. \nLe sue opere in lingua latina e tedesca sono considerate i primi studi scientifici d'antiquaria in Ungheria. Particolarmente apprezzati sono i suoi saggi di numismatica e medaglistica. \nIl vescovo di Szombathely, Szily, gli commission\u00f2 una storia generale di Savaria-Szombathely, pubblicata a Pest nel 1791 in nove volumi col titolo di \"Antiquitatum et historiae Sabariensis ab origine usque ad praesens tempus\". \nCondusse nel paese i primi sistematici scavi archeologici, con i quali scopr\u00ec le rovine di Aquincum. \nMor\u00ec a Granvaradino nel 1818."}
{"id": "1351206", "revid": "547034", "url": "https://it.wikipedia.org/wiki?curid=1351206", "title": "Palazzata di Giuseppe Samon\u00e0", "text": "La Palazzata \u00e8 un complesso edilizio di Messina progettato da Giuseppe Samon\u00e0, Guido Viola, Camillo Autore e Raffaele Leone nel 1930, ed i cui lavori finirono definitivamente nel 1958, dopo quasi trenta anni.\nStoria.\nLa Palazzata a mare di Messina \u00e8 sorta sulle rovine di antichi edifici del XVIII secolo distrutti dal terremoto di Messina del 1908, e la sua costruzione risulta \"condizionata\" fin dall'origine dalle limitazioni imposte dal bando di concorso del 1929, che imponeva di realizzare dei volumi staccati al posto della preesistente cortina edilizia. Giuseppe Samon\u00e0, vincitore del concorso con Camillo Autore, Raffaele Leone e Giulio Viola, progetta undici edifici allineati sul fronte del porto tra Corso Vittorio Emanuele II e Corso Giuseppe Garibaldi. La costruzione della Palazzata dur\u00f2 quasi trenta anni e, prima della guerra, ha visto impegnati Giuseppe Samon\u00e0 e l'ingegnere Giulio Viola nella realizzazione della \"Casa del Popolo\" (isolato VII) e del \"Palazzo Inail\" (isolato VIII), mentre la sede dell'\"INA\" (I e II isolato) e il Banco di Sicilia (III isolato) sono rispettivamente di Giulio Viola e di Camillo Autore. Tra i lavori condotti personalmente da Samon\u00e0, dopo il 1945, si distingue la realizzazione del \"Palazzo dell'Inps\" (isolato IX). Le lunghe facciate del palazzo sono modellate da davanzali aggettanti e da cornici delle finestre realizzati con pannelli di cemento prefabbricati scalfiti a scalpello. La scansione orizzontale e verticale della struttura \u2013 scrive nel 1959 Francesco Tentori in un suo saggio \u2013 anzich\u00e9 portare a una scomposizione cellulare dei fronti in serie di pannelli di riempimento pi\u00f9 o meno ben impaginati, \u00e8 l'elemento basilare della riunificazione.\nNel 1952, durante la realizzazione degli ultimi sei edifici, Giuseppe Samon\u00e0 \u00e8 richiamato a Messina in qualit\u00e0 di consulente per le facciate della Palazzata. L'intervento, risultato pi\u00f9 incisivo rispetto ai presupposti, ha il pregio di aver dato all'opera una continuit\u00e0 figurativa difficile da raggiungere in un lavoro cos\u00ec articolato e di lunga durata.\nProfilo storico del progetto architettonico.\nIl progetto della Palazzata a mare di Messina \u00e8 stato vinto tramite concorso, fra gli altri, da Giuseppe Samon\u00e0 nel 1929 e prevedeva la realizzazione di una serie di tredici edifici, stilisticamente omogenei, tra il viale San Martino e via San Giovanni di Malta, in uno stile neoclassico sobrio e semplificato, eccetto per\u00f2 per il terzo isolato che, di propriet\u00e0 del Banco di Sicilia, avrebbe costituito un corpo a s\u00e9 stante. \nQuesta ricostruzione necessit\u00f2 per\u00f2 di quasi trenta anni, dal 1930 al 1958, e prima della Seconda guerra mondiale furono realizzati solo i primi due edifici (quelli del Palazzo dell'INA), con la relativa porta intermedia; inoltre, a lavori completati, il progetto originale fu talmente rimaneggiato che ci\u00f2 che fu in effetti costruito corrispondeva in minima parte ad esso, essendo stato stravolto.\nLa cornice spezzata che lo corona alleggerisce, insieme ai rettangoli che racchiudono le aperture su due livelli, il monolite ancorato a terra con possenti pilastri. Nel 1988 fu messo un medaglione marmoreo rappresentante il vicer\u00e9 borbonico settecentesco Eustachio di Laviefuille sulla facciata del Palazzo dell'INA."}
{"id": "1351207", "revid": "124123", "url": "https://it.wikipedia.org/wiki?curid=1351207", "title": "Morti nel 1483", "text": ""}
{"id": "1351213", "revid": "124123", "url": "https://it.wikipedia.org/wiki?curid=1351213", "title": "Nati nel 1341", "text": ""}
{"id": "1351215", "revid": "767487", "url": "https://it.wikipedia.org/wiki?curid=1351215", "title": "Melchior Hefele", "text": "Melchior Hefele era nato in Tirolo, nella localit\u00e0 di Kaltenbrunn, dai contadini Michael e Katharina Auer. Aveva iniziato l'attivit\u00e0 artistica lavorando al cantiere, diretto da Balthasar Neumann, del palazzo del vescovo-principe di W\u00fcrzburg. Dalla localit\u00e0 bavarese era giunto quindi a Vienna, dove aveva subito soprattutto l'influsso dell'architettura di Fischer von Erlach, architetto a sua volta fortemente influenzato da Andrea Palladio. Nel 1756 arriv\u00f2 per Hefele la prima commissione importante, la realizzazione dell'altare maggiore del santuario di Sonntagsberg. Agli inizi degli anni settanta realizz\u00f2 il palazzo vescovile di Passavia e restaur\u00f2 la cattedrale di Gy\u0151r (1770-1772). \nTra 1777 e l'anno della sua morte lavor\u00f2 soprattutto per il vescovo di Szombathely, J\u00e1nos Szily, realizzando la locale cattedrale. Sembra che abbia lavorato anche per il vescovo di Eger K\u00e1roly Esterh\u00e1zy."}
{"id": "1351216", "revid": "92723", "url": "https://it.wikipedia.org/wiki?curid=1351216", "title": "Trattato di Rijswijk", "text": "Il trattato di Rijswijk (dall'omonima cittadina olandese nei pressi dell'Aja), che fu siglato il 20 settembre 1697, pose fine alla guerra della Lega di Augusta (detta anche guerra della Grande Alleanza).\nLa guerra era iniziata con l'invasione del Palatinato da parte delle truppe francesi di Luigi XIV nel 1688, determinata da una pretesa di successione allodiale.\nContro Luigi XIV si erano schierati i membri della Lega di Augusta, un'alleanza stipulata fra l'imperatore Leopoldo I, la Svezia, la Spagna, la Baviera, gli stati dell'impero nella Franconia e nella zona oltre il fiume Reno. Nel maggio del 1689 dalla Lega nacque la Grande Alleanza: l'impero con le Province Unite, l'Inghilterra, la Spagna, il Ducato di Savoia e la Svezia.\nLa sigla del trattato avvenne in tempi diversi fra le varie potenze coinvolte:\n20 settembre:\n30 ottobre:\nIl trattato segn\u00f2 l'inizio del declino della potenza della macchina bellica di Luigi XIV. Nonostante i successi nella guerra di successione spagnola, la Francia era ormai un paese oppresso da una tassazione esasperata, mentre le capacit\u00e0 gestionali di Luigi si indebolivano sempre pi\u00f9.\nFasi del trattato.\nIn tutti gli accordi stipulati fra le singole entit\u00e0 belligeranti e la Francia attestarono che l'iniziativa della guerra era stata di quest'ultima e che con questo trattato le parti intendevano porre fine alla guerra stessa.\nLa \"Clausola di Rijswijk\".\nIl trattato di pace tra Francia e Sacro Romano Impero del 30 ottobre, conteneva all'articolo 4 la cosiddetta \"Clausola di Rijswijk\" che disciplinava la cessione di territori da parte della Francia in favore dell'Impero. Pi\u00f9 precisamente si trattava di territori sulla riva destra del Reno, che la Francia restituiva all'Impero. In riferimento alle localit\u00e0 sulla riva destra del Reno restituiti dalla Francia alla Germania, re Luigi XIV impose la condizione che nei medesimi la religione cattolica fosse mantenuta allo stato in cui si trovava precedentemente al trattato.\nFino all'abrogazione della clausola, avvenuta nel 1734 da parte dell'imperatore Carlo VI, la religione cattolica fu perci\u00f2 imposta in queste terre.\nOrigini ed effetti della clausola.\nLa maggioranza della popolazione del Palatinato aveva aderito alla Riforma protestante, d'altro canto il signore del territorio, il principe elettore Giovanni Guglielmo era cattolico. Grazie a questa clausola da quel momento in avanti gli fu possibile sostenere ufficialmente la Chiesa cattolica ed appoggiarne parimenti le relative richieste ed esigenze.\nQuesto sostegno and\u00f2 ben oltre il mantenimento dello stato di fatto previsto dalla clausola. Il 26 ottobre 1698 fu introdotto un \"Simultaneum\" generale, in base al quale i cattolici ottenevano un diritto contrattuale di utilizzare impianti e propriet\u00e0, quali chiese e cimiteri, che originariamente erano proprie solo delle comunit\u00e0 riformate. Per contro veniva vietato alle comunit\u00e0 riformate l'uso degli edifici di culto gi\u00e0 propri dei cattolici.\nInoltre nel giugno dell'anno seguente fu istituita una Commissione statale per l'amministrazione dei beni ecclesiastici che revocava quella autonoma dedicata ai beni degli edifici di culto delle Chiese riformate.\nNel 1695 una conferenza dei Luterani ottenne un ammorbidimento delle norme, il che tuttavia port\u00f2 all'antagonismo fra le Chiese riformate ed al conseguente indebolimento.\nLa Chiesa luterana si vide nuovamente riconosciuta l'autonoma amministrazione dei propri beni legati ai luoghi di culto ed inoltre ottenne l'indipendenza finanziaria dal consiglio delle Chiese. Questo Consiglio delle Chiese doveva rendere conto al principe del luogo Giovanni Guglielmo e dipendeva pure dalla sua benevolenza. Le altre Chiese riformate dovettero rimanere sottomesse allo stretto controllo del principe elettore.\nNel 1705 avvenne la risoluzione dei conflitti fra le chiese riformate e la cattolica grazie alla cosiddetta Dichiarazione Religiosa, che per iniziativa della Prussia giunse a conclusione. Il \"Simultaneum\" fu revocato. Tuttavia la Chiesa luterana dovette in contropartita rinunciare all'accordata concessione del 1695."}
{"id": "1351217", "revid": "287204", "url": "https://it.wikipedia.org/wiki?curid=1351217", "title": "Stephan Dorffmaister", "text": "Fu attivo soprattutto in Ungheria occidentale.\nNato a Vienna nel 1729, dopo gli studi all'Accademia della citt\u00e0, si trasfer\u00ec in Ungheria, divenendo cittadino di Sopron nel 1760. Oper\u00f2 molto nella diocesi Szombathely per il locale vescovo J\u00e1nos Szily: nel 1783-1784 dipinse i quadroni per la sala di S. Paolo e gli affreschi della Sala terrena dell'episcopio di Szombathely, mentre nel 1791 ne decor\u00f2 la biblioteca vescovile. Nel palazzo vescovile dipinse anche una tela raffigurante \"S. Martino\" (1791) per la cappella privata del vescovo e un'\"Ultima cena\" (1784). Per la cattedrale, invece, realizz\u00f2 due tele per altrettanti altari (\"Il battesimo di Cristo\" e \"S. Stefano re d'Ungheria\", entrambe del 1792). Mor\u00ec a Sopron nel 1797."}
{"id": "1351218", "revid": "675761", "url": "https://it.wikipedia.org/wiki?curid=1351218", "title": "Josef Winterhalder", "text": "Josef Winterhalder era nato nel 1743 nella cittadina del Baden-W\u00fcrttemberg di nome V\u00f6hrenbach. Ben presto fu allievo nella bottega di Maulbertsch, operando soprattutto in Moravia e Ungheria. Nella cattedrale della citt\u00e0 ungherese di Szombathely realizz\u00f2 - su incarico del locale vescovo J\u00e1nos Szily - la decorazione del presbiterio, del transetto (con le quattro \"grisaille\"), del soffitto e delle pareti della cappella della Vergine. Mor\u00ec nel 1807."}
{"id": "1351219", "revid": "124123", "url": "https://it.wikipedia.org/wiki?curid=1351219", "title": "Morti nel 1587", "text": ""}
{"id": "1351221", "revid": "1305772", "url": "https://it.wikipedia.org/wiki?curid=1351221", "title": "La 25\u00aa ora", "text": ""}
{"id": "1351227", "revid": "124123", "url": "https://it.wikipedia.org/wiki?curid=1351227", "title": "Nati nel 1369", "text": ""}
{"id": "1351235", "revid": "124123", "url": "https://it.wikipedia.org/wiki?curid=1351235", "title": "Nati nel 1373", "text": ""}
{"id": "1351239", "revid": "124123", "url": "https://it.wikipedia.org/wiki?curid=1351239", "title": "Nati nel 1554", "text": ""}
{"id": "1351240", "revid": "124123", "url": "https://it.wikipedia.org/wiki?curid=1351240", "title": "Morti nel 1554", "text": ""}
{"id": "1351241", "revid": "124123", "url": "https://it.wikipedia.org/wiki?curid=1351241", "title": "Nati nel 157 a.C.", "text": ""}
{"id": "1351244", "revid": "124123", "url": "https://it.wikipedia.org/wiki?curid=1351244", "title": "Nati nel 1661", "text": ""}
{"id": "1351245", "revid": "124123", "url": "https://it.wikipedia.org/wiki?curid=1351245", "title": "Morti nel 1661", "text": ""}
{"id": "1351248", "revid": "124123", "url": "https://it.wikipedia.org/wiki?curid=1351248", "title": "Nati nel 1493", "text": ""}
{"id": "1351249", "revid": "124123", "url": "https://it.wikipedia.org/wiki?curid=1351249", "title": "Morti nel 1493", "text": ""}
{"id": "1351250", "revid": "124123", "url": "https://it.wikipedia.org/wiki?curid=1351250", "title": "Nati nel 640", "text": ""}
{"id": "1351251", "revid": "124123", "url": "https://it.wikipedia.org/wiki?curid=1351251", "title": "Morti nel 710", "text": ""}
{"id": "1351255", "revid": "124123", "url": "https://it.wikipedia.org/wiki?curid=1351255", "title": "Morti nel 250", "text": ""}
{"id": "1351260", "revid": "124123", "url": "https://it.wikipedia.org/wiki?curid=1351260", "title": "Nati nel 1444", "text": ""}
{"id": "1351261", "revid": "124123", "url": "https://it.wikipedia.org/wiki?curid=1351261", "title": "Morti nel 1444", "text": ""}
{"id": "1351264", "revid": "124123", "url": "https://it.wikipedia.org/wiki?curid=1351264", "title": "Nati nel 1454", "text": ""}
{"id": "1351267", "revid": "124123", "url": "https://it.wikipedia.org/wiki?curid=1351267", "title": "Nati nel 1220", "text": ""}
{"id": "1351270", "revid": "124123", "url": "https://it.wikipedia.org/wiki?curid=1351270", "title": "Nati nel 1417", "text": ""}
{"id": "1351272", "revid": "124123", "url": "https://it.wikipedia.org/wiki?curid=1351272", "title": "Morti nel 1417", "text": ""}
{"id": "1351273", "revid": "124123", "url": "https://it.wikipedia.org/wiki?curid=1351273", "title": "Nati nel 584", "text": ""}
{"id": "1351274", "revid": "124123", "url": "https://it.wikipedia.org/wiki?curid=1351274", "title": "Morti nel 633", "text": ""}
{"id": "1351275", "revid": "124123", "url": "https://it.wikipedia.org/wiki?curid=1351275", "title": "Nati nel 1387", "text": ""}
{"id": "1351277", "revid": "124123", "url": "https://it.wikipedia.org/wiki?curid=1351277", "title": "Nati nel 525 a.C.", "text": ""}
{"id": "1351278", "revid": "124123", "url": "https://it.wikipedia.org/wiki?curid=1351278", "title": "Morti nel 456 a.C.", "text": ""}
{"id": "1351280", "revid": "124123", "url": "https://it.wikipedia.org/wiki?curid=1351280", "title": "Morti nel 406 a.C.", "text": ""}
{"id": "1351283", "revid": "124123", "url": "https://it.wikipedia.org/wiki?curid=1351283", "title": "Nati nel 325", "text": ""}
{"id": "1351286", "revid": "124123", "url": "https://it.wikipedia.org/wiki?curid=1351286", "title": "Morti nel 356", "text": ""}
{"id": "1351287", "revid": "124123", "url": "https://it.wikipedia.org/wiki?curid=1351287", "title": "Nati nel 1267", "text": ""}
{"id": "1351290", "revid": "124123", "url": "https://it.wikipedia.org/wiki?curid=1351290", "title": "Morti nel 1337", "text": ""}
{"id": "1351291", "revid": "124791886", "url": "https://it.wikipedia.org/wiki?curid=1351291", "title": "Adam Pata\u010di\u0107", "text": "Fu vescovo di Gran Varadino e successivamente arcivescovo metropolita di Kalocsa-B\u00e1cs.\nBiografia.\nAvviato alla carriera ecclesiastica, dopo i primi studi fatti a Zagabria, Graz e presso il Collegio Croato di Vienna (dove discusse una tesi dedicata all'Imperatore), nel novembre del 1735 si rec\u00f2 al Collegio Germanico e Ungarico di Roma. Adam trascorse con profitto gli anni di studio a Roma.\nA Roma frequent\u00f2 con il nome di \"Syrasius Acrotophoricus\", l'Arcadia romana dal 1739, non smettendo mai di scrivere componimenti poetici in latino.\nFiniti gli studi al Collegio Germanico e Ungarico, nel 1739 torn\u00f2 subito in patria. Nel 1740 fu nominato abate di Abraham, nel 1741 canonico della cattedrale di Zagabria (fino al 1760), nel 1751 vescovo eletto di Novi e consigliere della Cancelleria del regno.\nIl 29 agosto 1759 ottenne la nomina di vescovo di Gran Varadino (confermato dal papa il 28 gennaio 1760) e spano della contea di Bihar. A Gran Varadino Pata\u010di\u0107 trov\u00f2 una realt\u00e0 ecclesiastica abbastanza viva. Fervevano, infatti, i lavori per la costruzione degli edifici della curia, del palazzo dei canonici e della stessa cattedrale (su progetto dell'italiano Giambattista Ricca, e del vescovo predecessore, P\u00e1l Forg\u00e1ch). A Gran Varadino Pata\u010di\u0107 cre\u00f2 intorno a s\u00e9 una vera e propria corte, a cui accorrevano letterati, musicisti e teatranti da tutto l'impero. Nel teatro della sua residenza venivano rappresentate numerose opere, la cui direzione musicale era affidata a compositori eccellenti come Michael Haydn e Karl Ditters. Durante gli anni trascorsi a Gran Varadino Pata\u010di\u0107 rimase in contatto con Roma, come dimostrano i regolari invii di vino Tokaji al cardinale Albani.\nL'8 marzo 1776 Adam Pata\u010di\u0107 fu trasferito da Gran Varadino a Kalocsa (confermato: 16 settembre), sede arcivescovile metropolitana gi\u00e0 ricoperta dallo zio Gabriel Herman Antun.\nA Kalocsa riusc\u00ec a far completare il blocco centrale e l'ala est del palazzo episcopale, intorno al quale fece realizzare un giardino alla francese, mentre tutto intorno al complesso architettonico vennero realizzati giardini all'inglese (Pata\u010di\u0107 voleva, infatti, dare alla sua residenza un carattere decisamente \"arcadico\"). La \"Bibliotheca Patachichiana\", custodita ancora a Kalocsa, fu una delle biblioteche pi\u00f9 grandi in Ungheria. L'arcivescovo come preside dell'Universit\u00e0 di Buda fu uno dei personaggi pi\u00f9 importanti per la riforma educativa dopo la Ratio Educationis del 1777.\nGenealogia episcopale.\nLa genealogia episcopale \u00e8:"}
{"id": "1351294", "revid": "124123", "url": "https://it.wikipedia.org/wiki?curid=1351294", "title": "Nati nel 1699", "text": ""}
{"id": "1351295", "revid": "124123", "url": "https://it.wikipedia.org/wiki?curid=1351295", "title": "Morti nel 1699", "text": ""}
{"id": "1351299", "revid": "124123", "url": "https://it.wikipedia.org/wiki?curid=1351299", "title": "Nati nel 997", "text": ""}
{"id": "1351304", "revid": "124123", "url": "https://it.wikipedia.org/wiki?curid=1351304", "title": "Morti nel 1093", "text": ""}
{"id": "1351305", "revid": "124123", "url": "https://it.wikipedia.org/wiki?curid=1351305", "title": "Morti nel 908", "text": ""}
{"id": "1351308", "revid": "124123", "url": "https://it.wikipedia.org/wiki?curid=1351308", "title": "Morti nel 1318", "text": ""}
{"id": "1351312", "revid": "124123", "url": "https://it.wikipedia.org/wiki?curid=1351312", "title": "Nati nel 1284", "text": ""}
{"id": "1351315", "revid": "124123", "url": "https://it.wikipedia.org/wiki?curid=1351315", "title": "Morti nel 1344", "text": ""}
{"id": "1351316", "revid": "124123", "url": "https://it.wikipedia.org/wiki?curid=1351316", "title": "Morti nel 1278", "text": ""}
{"id": "1351318", "revid": "124123", "url": "https://it.wikipedia.org/wiki?curid=1351318", "title": "Nati nel 232", "text": ""}
{"id": "1351319", "revid": "124123", "url": "https://it.wikipedia.org/wiki?curid=1351319", "title": "Morti nel 282", "text": ""}
{"id": "1351323", "revid": "124123", "url": "https://it.wikipedia.org/wiki?curid=1351323", "title": "Morti nel 1129", "text": ""}
{"id": "1351326", "revid": "124123", "url": "https://it.wikipedia.org/wiki?curid=1351326", "title": "Nati nel 980", "text": ""}
{"id": "1351329", "revid": "124123", "url": "https://it.wikipedia.org/wiki?curid=1351329", "title": "Nati nel 1046", "text": ""}
{"id": "1351330", "revid": "124123", "url": "https://it.wikipedia.org/wiki?curid=1351330", "title": "Morti nel 1046", "text": ""}
{"id": "1351331", "revid": "124123", "url": "https://it.wikipedia.org/wiki?curid=1351331", "title": "Morti nel 286", "text": ""}
{"id": "1351333", "revid": "124123", "url": "https://it.wikipedia.org/wiki?curid=1351333", "title": "Morti nel 960", "text": ""}
{"id": "1351334", "revid": "124123", "url": "https://it.wikipedia.org/wiki?curid=1351334", "title": "Nati nel 496 a.C.", "text": ""}
{"id": "1351337", "revid": "124123", "url": "https://it.wikipedia.org/wiki?curid=1351337", "title": "Nati nel 401", "text": ""}
{"id": "1351340", "revid": "124123", "url": "https://it.wikipedia.org/wiki?curid=1351340", "title": "Morti nel 450", "text": ""}
{"id": "1351343", "revid": "124123", "url": "https://it.wikipedia.org/wiki?curid=1351343", "title": "Nati nel 460 a.C.", "text": ""}
{"id": "1351345", "revid": "124123", "url": "https://it.wikipedia.org/wiki?curid=1351345", "title": "Nati nel 400 a.C.", "text": ""}
{"id": "1351347", "revid": "124123", "url": "https://it.wikipedia.org/wiki?curid=1351347", "title": "Morti nel 400 a.C.", "text": ""}
{"id": "1351350", "revid": "124123", "url": "https://it.wikipedia.org/wiki?curid=1351350", "title": "Nati nel 1246", "text": ""}
{"id": "1351353", "revid": "124123", "url": "https://it.wikipedia.org/wiki?curid=1351353", "title": "Morti nel 1402", "text": ""}
{"id": "1351354", "revid": "124123", "url": "https://it.wikipedia.org/wiki?curid=1351354", "title": "Nati nel 660", "text": ""}
{"id": "1351355", "revid": "124123", "url": "https://it.wikipedia.org/wiki?curid=1351355", "title": "Morti nel 723", "text": ""}
{"id": "1351358", "revid": "124123", "url": "https://it.wikipedia.org/wiki?curid=1351358", "title": "Nati nel 1476", "text": ""}
{"id": "1351359", "revid": "124123", "url": "https://it.wikipedia.org/wiki?curid=1351359", "title": "Morti nel 1476", "text": ""}
{"id": "1351362", "revid": "124368748", "url": "https://it.wikipedia.org/wiki?curid=1351362", "title": "Lavaiano", "text": "Lavaiano \u00e8 una frazione del comune italiano sparso di Casciana Terme Lari, nella provincia di Pisa, in Toscana, dove la SGC Firenze-Pisa-Livorno si divide in 2 parti, una in direzione Livorno Centro, una per Pisa Ovest. \nDeriva da due villate che diedero il nome a due popoli (San Michele di Lavajano vecchio e San Martino di Lavajano nuovo) riuniti alla parrocchia di S. Lorenzo a Gello di Lavajano, sottoposti anticamente alla distrutta pieve di Triana, attualmente a quella di Ponsacco, nella Comunit\u00e0 Giurisdizione e circa 3,5 miglia toscane a sudovest di Pontedera, Diocesi di San Miniato, gi\u00e0 di Lucca, Compartimento di Pisa.\nEntrambe queste villate si trovavano all'estrema base delle colline pisane fra Lari, Ponsacco e Cenaia, in mezzo a una pianura precedentemente fondo di palude, chiamato tuttora del Pozzale, palude che le torbe delle superiori colline, depositate dalle acque del Fosso Zannone e della Fossa nuova, hanno col passare dei secoli vistosamente bonificato.\nFra le memorie pi\u00f9 antiche di Lavajano e del suo Agello, ossia Gello, si conosce un contratto dei 24 novembre 880, col quale Gherardo vescovo di Lucca allivell\u00f2 una casa padronale con corte e podere annesso, posta \"in loco ubi dicitur Lavajano prope Agello\", casa che era di pertinenza della chiesa di S. Frediano di Lucca.\nC'\u00e8 un'altra carta dell'anno 986, ma questa riferisce pi\u00f9 specialmente a una distrutta pieve della Diocesi Lucchese, detta a Laviano, talvolta a Lavajano, o a Lavano. Forse anche alla stessa perduta pieve si riferiva una permuta fatta nel 1119 tra l'abate e i monaci della badia di Serena e il Vescovo di Lucca, che concesse loro alcune sue possessioni situate in Laviano, o Lavajano, a Monte Castello, ecc.\n\u00c8 ancora dubbio se si riferisca al castello e borgo di Lavajano vecchio un atto di donazione rogato a Pisa il 18 novembre 1156 (stile comune), col quale un Gualfredo, figlio del conte Arrigo della consorteria dei Conti della Gherardesca, vendette all'Arcivescovo Villano per la sua cattedrale di Pisa la porzione che gli spettava del castello e borgo di Lavajano col suo distretto e con tutto ci\u00f2 che lo stesso Gualfredo teneva a titolo di pegno nella corte di Strido, nel castello e distretto di Monte Vaso ecc..\nTratta probabilmente del Lavajano di Ponsacco anche una pergamena dell'Arch. Arc. di Lucca dell'anno 731, relativa alla dotazione di una chiesa sotto il titolo di S. Maria fondata in Laveriano; mentre una nota scritta sul retro della carta con caratteri del secolo XI o XII, porta la seguente indicazione: \"Offertio vinee in S. Maria de la Vajana\". Tale indicazione giova piuttosto per la chiesa di S. Maria a Vajano o alla Vajana dell'antico piviere di Montopoli, gi\u00e0 di Musciano, alla quale si riferiscono molti altri documenti del medio evo..\nAl Lavajano di Ponsacco si riferiscono anche le Cronache pisane all'anno 1369 (stile comune), allorch\u00e9 in Lavajano quel governo fece edificare una specie di rocca con fossi intorno e ponte levatoio. La rocca fu combattuta, presa e demolita dai fiorentini pochi anni dopo (1388).\nIl popolo di Lavajano si sottomise e prest\u00f2 giuramento di fedelt\u00e0 alla Repubblica fiorentina il 10 novembre 1406, e nell'atto medesimo furono concesse alcune capitolazioni al paesino insieme al popolo di Perignano.\nPort\u00f2 il cognome di Lavajano, sua patria, un distinto diplomatico pisano, Gasparri di Lavajano, il cui talento nel 1406 consent\u00ec a Giovanni Gambacorti di ottenere dalla Signoria di Firenze un largo partito in occasione della resa della citt\u00e0 di Pisa, stretta dalla fame per lungo assedio."}
{"id": "1351363", "revid": "124123", "url": "https://it.wikipedia.org/wiki?curid=1351363", "title": "Morti nel 1183", "text": ""}
{"id": "1351366", "revid": "122865762", "url": "https://it.wikipedia.org/wiki?curid=1351366", "title": "Giuseppe Ossorio", "text": "Dottore commercialista, revisore dei conti e giornalista pubblicista, \u00e8 stato eletto alla Camera dei deputati nel 2006 (XV legislatura) e dal 2012 al 2013 (XVI). Ha fondato nel 2001 il Movimento Repubblicani Europei, formazione attiva fino al 2011.\nBiografia.\n\u00c8 laureato in economia e commercio presso l'Universit\u00e0 degli Studi di Napoli Federico II con una tesi in scienza delle finanze. \u00c8 iscritto all'ordine dei dottori commercialisti ed esercita l'attivit\u00e0 professionale a Napoli, dove \u00e8 titolare dello studio associato di dottori commercialisti \"Ossorio-Vassallo\".\nEsperienza politica.\nEntrato nel Partito Repubblicano Italiano (PRI), ha iniziato la sua esperienza politica nella Federazione Giovanile Repubblicana, l'organizzazione giovanile del PRI, aderendo contemporaneamente alla politica di Ugo La Malfa e di Giovanni Spadolini.\nHa affiancato Francesco Compagna negli anni del suo mandato parlamentare alla Camera dei deputati, di ministro della Repubblica e di sottosegretario alla presidenza del Consiglio dei ministri di Giovanni Spadolini.\n\u00c8 stato vicesegretario nazionale del PRI, segretario regionale della Campania e segretario provinciale di Napoli. Quest'ultimo incarico coincise, appunto, con l'attivit\u00e0 parlamentare di Francesco Compagna.\nConsigliere regionale della Campania eletto nelle elezioni del 1990, del 2000 e del 2005, anno in cui \u00e8 stato eletto nella lista Repubblicani \u2013 Democrazia Liberale.\nConsigliere provinciale di Napoli eletto nelle elezioni del 1995.\nConsigliere comunale di Napoli eletto nelle elezioni del 1983 e del 1987. In quei due mandati comunali ha svolto la sua attivit\u00e0 consiliare nel gruppo repubblicano con Giuseppe Galasso capogruppo del PRI.\n\u00c8 presidente della fondazione \"Regioni d'Europa\" riconosciuta nell'albo delle Fondazioni presso la Regione Campania.\nNel 2006 i Repubblicani Democratici strinsero un patto federativo con l'Italia dei Valori e alle elezioni di quell'anno Giuseppe Ossorio fu eletto alla Camera dei deputati. Come repubblicano si iscrisse al gruppo alla Camera dei deputati di quel partito, ma non ader\u00ec all'IdV.\n\u00c8 stato eletto, nella XV legislatura, vicepresidente della V commissione (bilancio, tesoro e programmazione) della Camera dei deputati. Nel corso della XV legislatura ha presentato, come primo firmatario, una proposta di legge alla Camera dei deputati, la n. 2.668 del 17 maggio 2007, che prevedeva \"Norme per il controllo, la valutazione e la qualit\u00e0 delle politiche e della spesa pubblica\".\nNel 2006 la Camera dei deputati approv\u00f2 un emendamento proposto dal Deputato Giuseppe Ossorio alla legge finanziaria del 2007, approvata il 19 novembre 2006 al fine di istituire la zona franca urbana \"con particolare riguardo al centro storico di Napoli\". Le zone franche urbane in quella finanziaria erano previste \"per favorire lo sviluppo economico e sociale, anche tramite interventi di recupero urbano, di aree e quartieri degradati nelle citt\u00e0 del Mezzogiorno\". Alla Camera dei deputati present\u00f2, il 15 maggio 2007, una interpellanza al ministro dello sviluppo economico per sapere lo stato di attuazione della zona franca urbana del Centro storico di Napoli, approvato nella legge finanziaria 2007.\nAlla Camera dei deputati il 16 marzo 2012 present\u00f2 una mozione parlamentare sulle condizioni precarie dell'economia del Mezzogiorno d'Italia, per impegnare il Governo nazionale \"a delineare attraverso il confronto con le realt\u00e0 produttive, sociali ed istituzionali, che possono essere coinvolte\".\nIl 20 settembre 2007 con una lettera ad Antonio Di Pietro sciolse il patto federativo fra i Repubblicani Democratici e Italia dei Valori e partecip\u00f2 alla costituzione del Partito Democratico sostenendo la candidatura alle primarie di Walter Veltroni.\nNel 2011 rientra nel Partito Repubblicano Italiano, alla guida di Francesco Nucara, risultando eletto nella direzione nazionale dell'Edera.\nCon la nomina di Luigi Nicolais (PD) a presidente del CNR e le sue contestuali dimissioni da parlamentare Ossorio \u00e8 rieletto deputato alla Camera.\nIn seguito alla riunificazione con il PRI, il 1\u00ba marzo 2011 ne aderisce al gruppo parlamentare, ovvero la componente politica \"Repubblicani \u2013 Azionisti\" del gruppo misto."}
{"id": "1351367", "revid": "124123", "url": "https://it.wikipedia.org/wiki?curid=1351367", "title": "Morti nel 271 a.C.", "text": ""}
{"id": "1351371", "revid": "217591", "url": "https://it.wikipedia.org/wiki?curid=1351371", "title": "Martino de Porres", "text": "Biografia.\nNacque a Lima nel Per\u00f9 nel 1579. Il padre era un nobile spagnolo, la madre un'ex schiava d'origine africana. Il padre, a seguito della nomina a governatore di Panama, decise di lasciare il figlio e la madre per trasferirsi nel paese centramericano, lasciando una dote per fare studiare Martino. Da giovinetto, per guadagnarsi un po' di soldi, cominci\u00f2 a lavorare come garzone presso un barbiere, poi pian piano apprese qualche nozione di chirurgia, che in seguito lo rese un valido infermiere. Desideroso di donare la vita a Dio e ai poveri, entr\u00f2 nell'ordine domenicano. Qui, dopo un'iniziale diffidenza nei suoi confronti, acquis\u00ec fiducia divenendo consigliere del vescovo di Lima e del vicer\u00e9. Quando la capitale peruviana venne colpita dall'epidemia di peste, guar\u00ec i propri confratelli e l'arcivescovo del Messico. Inaugur\u00f2 nel suo paese natio il primo collegio finalizzato a istruire i bambini non abbienti. \u00c8 ricordato anche per i molteplici doni di grazia e di santit\u00e0, fra i quali la bilocazione, la profezia e la scienza infusa.\nFu devotissimo dell'Eucaristia. Fu battezzato allo stesso fonte battesimale nel quale venne battezzata anche santa Rosa da Lima. Mor\u00ec nel 1639.\nCulto.\nProclamato beato da papa Gregorio XVI nel 1837, insieme al confratello e amico san Giovanni Mac\u00edas (con il quale condivise doni mistici e l'impegno verso i poveri), fu canonizzato da Giovanni XXIII il 6 maggio 1962, dopo un iter iniziato nel 1660 e poi interrotto. Sebbene sia considerato il primo santo di colore della Chiesa cattolica, ci\u00f2 non \u00e8 cronologicamente vero in quanto San Benedetto il Moro \u00e8 vissuto, \u00e8 stato beatificato e canonizzato molto tempo prima di Mart\u00edn de Porres. Nel 1966 papa Paolo VI lo proclam\u00f2 patrono dei barbieri e dei parrucchieri e, in Per\u00f9, della giustizia sociale. La memoria liturgica ricorre il 3 novembre."}
{"id": "1351372", "revid": "124123", "url": "https://it.wikipedia.org/wiki?curid=1351372", "title": "Nati nel 130", "text": ""}
{"id": "1351374", "revid": "124123", "url": "https://it.wikipedia.org/wiki?curid=1351374", "title": "Morti nel 202", "text": ""}
{"id": "1351375", "revid": "599013", "url": "https://it.wikipedia.org/wiki?curid=1351375", "title": "Cevoli", "text": "Cevoli (pronuncia: \"C\u00e8voli\") \u00e8 una frazione del comune italiano sparso di Casciana Terme Lari, nella provincia di Pisa, in Toscana.\nGeografia fisica.\n\u00c8 presente un castello con pieve (dedicata ai santi Pietro e Paolo) sul dorso di una collina tufacea.\nA est della collina di Cevoli scorre il fiume Cascina, a sud il borro di San Ruffino, mentre a ovest ha origine dai rivi Zannoncino e Lucagnano il fosso Zannone.\nStoria.\nDel castello e chiesa di Cevoli si trovano memorie sino al IX secolo fra le carte dell'archivio arcivescovile di Lucca, alla cui diocesi Cevoli apparteneva. Occupato ostilmente dai Pisani con altri luoghi di Valdera, fu restituito ai vescovi lucchesi con pace del 1175. Coerenti a tal fatto sono i privilegi concessi a quei gerarchi da Ottone IV (1209) e da Carlo IV (1355) cui confermarono fra gli altri luoghi \"Castra et curtes de Ceoli cum suis adjacentis et justitia\".\nMa quando Carlo IV la confermava Diocesi di Lucca, gi\u00e0 da molto tempo a Cevoli teneva assoluto dominio il Comune di Pisa coi suoi magnati, per modo che la torre di Cevoli, posta nel luogo pi\u00f9 eminente della collina, fino dal XIII secolo era posseduta dai Venerosi conti palatini di Strido e Frosini, poi passata, insieme alla omonima villa, ai conti Agostini Venerosi della Seta per il fedecommesso (1703) dell'ultimo discendente conte Alamanno. Coi materiali dell'abbattuto torrione, un individuo della famiglia Ceuli edific\u00f2 qui una grandiosa chiesa che lasci\u00f2 incompleta."}
{"id": "1351380", "revid": "124123", "url": "https://it.wikipedia.org/wiki?curid=1351380", "title": "Morti nel 251", "text": ""}
{"id": "1351384", "revid": "124123", "url": "https://it.wikipedia.org/wiki?curid=1351384", "title": "Morti nel 1259", "text": ""}
{"id": "1351387", "revid": "124123", "url": "https://it.wikipedia.org/wiki?curid=1351387", "title": "Nati nel 185", "text": ""}
{"id": "1351390", "revid": "124123", "url": "https://it.wikipedia.org/wiki?curid=1351390", "title": "Morti nel 254", "text": ""}
{"id": "1351393", "revid": "124123", "url": "https://it.wikipedia.org/wiki?curid=1351393", "title": "Nati nel 1397", "text": ""}
{"id": "1351397", "revid": "124123", "url": "https://it.wikipedia.org/wiki?curid=1351397", "title": "Morti nel 1317", "text": ""}
{"id": "1351402", "revid": "124123", "url": "https://it.wikipedia.org/wiki?curid=1351402", "title": "Morti nel 1122", "text": ""}
{"id": "1351405", "revid": "124123", "url": "https://it.wikipedia.org/wiki?curid=1351405", "title": "Nati nel 1539", "text": ""}
{"id": "1351408", "revid": "124123", "url": "https://it.wikipedia.org/wiki?curid=1351408", "title": "Nati nel 1616", "text": ""}
{"id": "1351409", "revid": "124123", "url": "https://it.wikipedia.org/wiki?curid=1351409", "title": "Morti nel 1616", "text": ""}
{"id": "1351410", "revid": "124123", "url": "https://it.wikipedia.org/wiki?curid=1351410", "title": "Morti nel 1361", "text": ""}
{"id": "1351411", "revid": "124123", "url": "https://it.wikipedia.org/wiki?curid=1351411", "title": "Nati nel 110 a.C.", "text": ""}
{"id": "1351413", "revid": "124123", "url": "https://it.wikipedia.org/wiki?curid=1351413", "title": "Morti nel 1115", "text": ""}
{"id": "1351416", "revid": "124123", "url": "https://it.wikipedia.org/wiki?curid=1351416", "title": "Nati nel 1453", "text": ""}
{"id": "1351417", "revid": "124123", "url": "https://it.wikipedia.org/wiki?curid=1351417", "title": "Morti nel 1453", "text": ""}
{"id": "1351418", "revid": "124123", "url": "https://it.wikipedia.org/wiki?curid=1351418", "title": "Morti nel 1366", "text": ""}
{"id": "1351421", "revid": "124123", "url": "https://it.wikipedia.org/wiki?curid=1351421", "title": "Nati nel 638 a.C.", "text": ""}
{"id": "1351424", "revid": "124123", "url": "https://it.wikipedia.org/wiki?curid=1351424", "title": "Morti nel 558 a.C.", "text": ""}
{"id": "1351427", "revid": "124123", "url": "https://it.wikipedia.org/wiki?curid=1351427", "title": "Nati nel 1336", "text": ""}
{"id": "1351430", "revid": "124123", "url": "https://it.wikipedia.org/wiki?curid=1351430", "title": "Nati nel 1405", "text": ""}
{"id": "1351431", "revid": "124123", "url": "https://it.wikipedia.org/wiki?curid=1351431", "title": "Morti nel 1405", "text": ""}
{"id": "1351433", "revid": "80339", "url": "https://it.wikipedia.org/wiki?curid=1351433", "title": "M\u00e9lanie", "text": ""}
{"id": "1351436", "revid": "124123", "url": "https://it.wikipedia.org/wiki?curid=1351436", "title": "Morti nel 471", "text": ""}
{"id": "1351440", "revid": "124123", "url": "https://it.wikipedia.org/wiki?curid=1351440", "title": "Morti nel 46 a.C.", "text": ""}
{"id": "1351443", "revid": "124123", "url": "https://it.wikipedia.org/wiki?curid=1351443", "title": "Nati nel 1471", "text": ""}
{"id": "1351444", "revid": "124123", "url": "https://it.wikipedia.org/wiki?curid=1351444", "title": "Morti nel 1471", "text": ""}
{"id": "1351447", "revid": "124123", "url": "https://it.wikipedia.org/wiki?curid=1351447", "title": "Nati nel 1586", "text": ""}
{"id": "1351448", "revid": "124123", "url": "https://it.wikipedia.org/wiki?curid=1351448", "title": "Morti nel 1586", "text": ""}
{"id": "1351452", "revid": "124123", "url": "https://it.wikipedia.org/wiki?curid=1351452", "title": "Nati nel 3 a.C.", "text": ""}
{"id": "1351455", "revid": "124123", "url": "https://it.wikipedia.org/wiki?curid=1351455", "title": "Morti nel 69", "text": ""}
{"id": "1351456", "revid": "124123", "url": "https://it.wikipedia.org/wiki?curid=1351456", "title": "Nati nel 550 a.C.", "text": ""}
{"id": "1351457", "revid": "1543377", "url": "https://it.wikipedia.org/wiki?curid=1351457", "title": "Arturo Carmassi", "text": "\u201c (...) In qualsivoglia modo un Carmassi penetri nella tua casa, per baratto, per scambio di moneta contro merce, per donazione, per telecinesi, considera che esso non ti \u00e8 pervenuto per accordarsi al colore delle pareti, per coprire lo sfregio di un'effrazione o lo scolorimento di un'usura. Una vena sotterranea dal percorso tanto improbabile quanto logico l'ha condotto a te: non sei tu che l'hai scelto, tu sei semplicemente il punto di confluenza di una sottilissima rete di occasioni e di eventi. (...)\u201d\nAndrea Camilleri in \"Arturo Carmassi\" (Quaderni della nuova Cairola, Milano, s.d., 1973)\n\"(..) Paradossalmente all'alba del XXI secolo Arturo \u00e8 un artista, fra i pi\u00f9 grandi, che dobbiamo ancora situare al suo vero posto in Europa (..)\" Jean-Marie Drot in \"Arturo Carmassi\" (catalogo mostra sala d'armi palazzo vecchio 1999,ed il Ponte, Firenze 1999)\nBiografia.\nNasce a Lucca il 2 luglio 1925 si trasferisce da bambino con la famiglia a Torino, dove studia alla Scuola del paesaggio Fontanesi e per un breve periodo all'Accademia Albertina. All'inizio della sua attivit\u00e0 afferma una posizione indipendente all'interno di un mondo (quello della citt\u00e0 di Torino) fortemente influenzato dai movimenti neocubisti che negli anni dell'immediato dopoguerra erano prevalenti. Dopo il suo trasferimento a Milano nel 1952 (citt\u00e0 in quel periodo molto colta e aperta alle influenze del mondo internazionale dell'arte) entra definitivamente in contatto con le avanguardie storiche in questo periodo sempre pi\u00f9 le sue opere si evidenziano per il carattere informale con elementi surrealisti. \nIl suo linguaggio del primo periodo \u00e8 incentrato su una personale ricerca di astrazione formale. Alla fine degli anni sessanta come evidenzia Raffaele Carrieri il linguaggio espressivo di Carmassi cambia e recupera il dato oggettivo dell'immagine, un ritorno alla \"rappresentazione del paesaggio e della figura\" che un altro critico del periodo Andrea Alibrandi indica come figure e racconti dai rimandi letterari da cui traspare la sua comunanza con il surrealismo, di quel periodo \u00e8 l'amicizia con Patrick Wallberg un poeta vicino ad Andr\u00e9 Breton. Il nuovo stile incentrato sulla ricerca di forme mitologiche e immagini evocative si modifica nuovamente e come nota tra gli altri Jean-Marie Drot, nell'ultimo decennio del XX secolo tende a diventare essenziale. Si \u00e8 occupato durante tutta la sua carriera di pittura, scultura e incisione sperimentando tecniche diverse che vanno dal collage, alle sabbie agli oli, alle penne, all'uso di materiali non convenzionali come cera, cartone ondulato, catrame, mallo di noce, vecchie stoffe, legno di steccato. Ha trascorso gli ultimi anni della sua vita a Fucecchio.\nMostre.\nEspone per la prima volta in una collettiva nel 1946 alla (mostra nazionale del bianco e nero) a Torino, altre collettive da ricordare sono almeno la mostra Internazionale dell'Art Club 1949-1950, dal 1951 diverse rassegne di pittori d'oggi. Nel 1952 e nel 1954 espone alla XXVI e XXVII Esposizione internazionale d'arte di Venezia nel 1954 alla III Biennale di San Paolo (Brasile) e al \"carnegie institute\" di Pittsburgh per l'omonima International exibition, nel 1957 \u00e8 in mostra al Brooklyn Museum of New York, nel 1958 alla biennale di scultura di Anversa, sempre nel 1958 alla biennale di Amsterdam, nel 1962 alla mostra della critica italiana, nel 1962 di nuovo e per la terza volta alla Esposizione internazionale d'arte di Venezia che dedica una sala personale alle sue opere plastiche, nel 1972 e nel 1986 alla X e XI Quadriennale di Roma.\nDopo la sua prima mostra personale alla galleria il Milione numerose sono le sedi internazionali prestigiose che ospitano sue personali che si susseguono dal 1948 tra cui si ricordano nel 1977 la mostra al Palazzo dei Diamanti a Ferrara a cura di Pierre Restany, nel 1977 la mostra sull'opera grafica al Musee d'art et d'histoire di Friburgo, nel 1980 la mostra alla Maison de la culture a Rennes, nel 1986 la mostra \"museo dell'immaginario di Carmassi\" a Roma all'accademia di Francia a Villa Medici a cura di Jean-Marie Drot che gli aveva dedicato tra l'altro un lungo film intervista nel 1980 per la televisione francese TF1, nel 1988 la mostra al museo di arte contemporanea di Arezzo,nel 1990 la mostra a Strasburgo organizzata dal Consiglio d'Europa e dall'amministrazione municipale della citt\u00e0, nel 1993 la mostra a Palazzo Lanfranchi (Pisa), nel 1997 la mostra alla Fondazione Querini Stampalia, nel 1999 la mostra a Firenze nella sala d'arme a Palazzo Vecchio, nel 2005 una serie di mostre per i suoi ottanta anni a partire dalla mostra \"Arturo Carmassi, sabbie, dipinti e collages\" ospitata al palazzo primavera a Terni, diverse altre si sono svolte in moltissime istituzioni pubbliche in Italia, in Grecia e in molti altri paesi. Nel 2017 la fondazione Banca del Monte di Lucca gli ha dedicato una mostra personale curata da Massimiliano Simoni e Maria Stuarda Varetti.\nNumerosi sono i riconoscimenti tra i quali nel 1950 un riconoscimento in occasione del premio Alfieri dedicato al disegno ad Asti con la tecnica mista \"Testa di Donna\", nel 1953 la vittoria al Premio di pittura Golfo della Spezia per l'opera dal titolo \"Case sul mare\" e la vittoria al Premio Michetti del 1965.\nFortuna critica.\nDel suo lavoro hanno parlato critici e scrittori di fama internazionale quali Leonardo Sciascia che ha curato la recensione di un catalogo e vari scritti, Patrick Waldberg, Andrea Camilleri che racconta di essersi ispirato ad un catalogo di una mostra di Arturo Carmassi curato da Sciascia per un suo romanzo, Mario de Micheli, Pierre Restany, Jean-Marie Drot, Franco Russoli, Beniamino Joppolo, Filiberto Menna, Beatrice Buscaroli, Roberto Tassi, Giovanni Maria Accame, Geno Pampaloni, Andrea Zanzotto, Raffaele Carrieri ecc.\nNumerose sono le gallerie che hanno esposto le sue opere tra i vari galleristi anche Enzo Spadon che ha intrapreso dal 2006 un lavoro di esposizioni delle opere di Arturo Carmassi che produrra' diverse mostre presso gallerie Italiane(galeria morone) e straniere tra le quali la fiera di Bologna e al grand palais di Parigi.\nMusei e opere pubbliche.\nMolti sono i musei e le istituzioni che ospitano le sue opere. Una sua opera \u00e8 conservata al Mus\u00e9e cantonal d'art de Lugano il bozzetto della sua scultura collocata alla fondazione Carmassi-Druart si trova al museo dei bozzetti di Pietrasanta, tra le sue opere scultoree collocate in spazi pubblici si possono qui ricordare la scultura \"Oleandra\" realizzata per il comune di Pontedera e la scultura Eloisa al parco Corsini sotto la torre medievale di Fucecchio, nel 1982 realizza il drappellone per il Palio di Siena,si trova nella collezione permanente del museo dell'otto e del novecento MAON a Rende, al secondo piano del museo di Palazzo Mazzetti ad Asti sono esposte le opere con cui ha partecipato alla prima edizione del premio Alfieri nel 1951, due sue opere del 1956 sono esposte alla Casa-museo Boschi Di Stefano a Milano, nel museo D'Arte Contemporanea Carnevalotto a Viareggio \u00e8 presente l'opera con cui nel 2009 ha vinto il premio carnevalotto, Un suo olio \"la vigna\" del 1965 \u00e8 conservato presso il Museo Michetti, due sue incisioni si trovano presso la Pinacoteca e Museo Civico di Urbania, un suo autoritratto \u00e8 esposto alla Galleria degli Uffizi donato nel 1981 dalla moglie Marisa Carmassi Druart.\nBibliografia parziale.\nFranco Russoli, Arturo Carmassi: 12 opere, Edizioni del Milione, Milano 1960\nRaffaele Carrieri, Nuovo Brogliaccio: Carmassi- Introduzione a 12 opere, Edizioni Trentadue, Milano, 1970;\na cura di Leonardo Sciascia, \"27 disegni di Carmassi\", Osnago: Morell, Milano 1972;\na cura di Mario de Micheli \"Arturo Carmassi incisore\", ed Trentadue, Milano 1972;\nRoberto Tassi, \" Arturo Carmassi\",Ed. Bora, Bologna 1976;\nRoberto Tassi, \"futurismo cubismo arturo Carmassi Brera\", edizioni Bora, Bologna 1978;\nGiovanni Maria Accame, \" Le possibilit\u00e0 del segno- Arturo Carmassi 1975-1980\",Ed. Il Punto, Firenze 1980;\n\"Rennes, Maison de la colture, dal 6 marzo al 14 aprile 1980/ Reimes, Maison de la colture, dal 18 aprile al 1\u00ba giugno 1980\", catalogo mostra, Rennes 1980;\nFiliberto Menna, \"Carmassi-la grande estate\",biennale d'Arte editore, La spezia 1984\na cura di Jean-Marie Drot \"Museo immaginario di Arturo Carmassi: Villa Medici: prima cosmogonia: hommage a Andre Malraux: 3 dicembre 1986-1987 gennaio 26.\", catalogo, Roma 1986;\nAndrea Alibrandi,\"Dipinti e collages 1951, 1961\",ed. Il ponte Firenze 1992;\nRestany Pierre Aliprandi Andrea, \"Carmassi. 1975-1992\", edizioni il ponte, 1992;\nBeniamino Joppolo, \"Carmassi 16 opere 1992-1993\", il ponte, Firenze 1993;\ncatalogo mostra tenuta a Palazzo Lanfranchi, \"Carmassi 1975-1992\", ed. Il Ponte, Firenze 1993\nArturo Carmassi Andrea Zanzotto, \"Carmassi. 10 opere 1954-1955. Una poesia di Andrea Zanzotto\", edizioni il ponte, 1994;\nPierre Restany, \"Arturo Carmassi 50 anni di immagini del nostro secolo 1945-1995\". ed. il ponte, 1995 Firenze;\nGeno Pampaloni, \" Per sabbie di Arturo Carmassi\",Ed. Il Ponte, Firenze 1995\nautori vari, \"Carmassi: dipinti e collages : Venezia 12 aprile- 1\u00ba giugno 1997, Fondazione Querini Stampalia\", ed. il ponte, Firenze 1997;\nJean\u2013Marie Drot, Bernard Manciet, e Marina Pizziolo, \"Carmassi, Arturo\" catalogo mostra sala d'armi palazzo vecchio 1999,ed il Ponte, Firenze 1999; \na cura di Beatrice Buscaroli, \"Arturo Carmassi \u2013 Cinquanta anni di opere su carta\",Ed. Fondazione Carmassi-Druart, 2005\nAndrea Camilleri, \"Come possedere correttamente un Carmassi\",Galleria Morone, 2007;"}
{"id": "1351461", "revid": "124123", "url": "https://it.wikipedia.org/wiki?curid=1351461", "title": "Nati nel 570 a.C.", "text": ""}
{"id": "1351464", "revid": "124123", "url": "https://it.wikipedia.org/wiki?curid=1351464", "title": "Morti nel 475 a.C.", "text": ""}
{"id": "1351465", "revid": "124123", "url": "https://it.wikipedia.org/wiki?curid=1351465", "title": "Nati nel 1347", "text": ""}
{"id": "1351469", "revid": "124123", "url": "https://it.wikipedia.org/wiki?curid=1351469", "title": "Morti nel 1380", "text": ""}
{"id": "1351472", "revid": "124123", "url": "https://it.wikipedia.org/wiki?curid=1351472", "title": "Nati nel 1392", "text": ""}
{"id": "1351475", "revid": "124123", "url": "https://it.wikipedia.org/wiki?curid=1351475", "title": "Nati nel 1517", "text": ""}
{"id": "1351476", "revid": "124123", "url": "https://it.wikipedia.org/wiki?curid=1351476", "title": "Morti nel 1517", "text": ""}
{"id": "1351477", "revid": "124685805", "url": "https://it.wikipedia.org/wiki?curid=1351477", "title": "Peppino Villani", "text": "Attore autodidatta, di grande capacit\u00e0 comica ed esperto finedicitore, Villani esord\u00ec appena ventenne nel teatro di variet\u00e0 napoletano, imitando le macchiette di Nicola Maldacea. Il suo gusto musicale raffinato, per\u00f2, gli consent\u00ec di curare particolarmente quell'aspetto della rappresentazione, portandolo a scrivere canzoni come accompagnamento alle esibizioni. Il successo nazionale gli arrise presto, permettendogli di creare una propria compagnia di riviste.\nNonostante lo si ricordi come trasformista, Villani era solito esibirsi senza trucco, indossando un costume composto da una bombetta, una giacca a righe e pantaloni stretti ai polpacci. \nL'avvento del fascismo e la conseguente penalizzazione del teatro vernacolare non giovarono all'attivit\u00e0 artistica di Villani, che si vide costretto ad abbandonare le scene.\nNel cinema si produsse, non accreditato, in una sola pellicola: il \"San Giovanni decollato\" di Amleto Palermi.\nAl repertorio musicale di Villani hanno attinto diversi cantautori, tra i quali Roberto Murolo."}
{"id": "1351479", "revid": "205250", "url": "https://it.wikipedia.org/wiki?curid=1351479", "title": "Rinaldo Piaggio", "text": "Biografia.\nRinaldo Piaggio nasce da una importante famiglia di imprenditori genovesi: il nonno Giovanni Battista, capitano marittimo, era uno dei fratelli di Erasmo Piaggio mentre il padre Enrico, armatore e commerciante, aveva impiantato nel 1882 una segheria per legname a Sestri Ponente.\nAll'et\u00e0 di poco pi\u00f9 di vent'anni, nell'ottobre del 1884, Piaggio costituisce a Sestri Ponente la Societ\u00e0 Rinaldo Piaggio, rilevando l'attivit\u00e0 del padre e orientandola verso la produzione di arredo navale. Dopo tre anni di attivit\u00e0, nel 1887, trasforma l'impresa in Piaggio &amp; C.: la societ\u00e0, di cui \u00e8 accomandatario, espande la produzione in uno stabilimento nei pressi dei Cantieri Odero di Sestri Ponente. Gli ebanisti dell'azienda firmano l'arredo delle pi\u00f9 belle navi italiane e straniere di fine secolo: dall'inizio dell'attivit\u00e0 ai primi anni del Novecento sono 63 i piroscafi allestiti dall'impresa. Piaggio lavora per tutti i grandi cantieri navali genovesi, ma il rapporto pi\u00f9 forte \u00e8 quello costruito con la famiglia di armatori Odero: sposa la figlia di Niccol\u00f2 Odero, il quale entra anche nel capitale azionario della Piaggio e C. nel 1895, rilevando le quote dei precedenti soci.\nAgli inizi del nuovo secolo, nonostante il buon andamento dell'azienda, le possibilit\u00e0 di ulteriore espansione dell'attivit\u00e0 sembrano esaurirsi. Piaggio decide di sfruttare le competenze sviluppate nel settore dell'arredamento navale per estendere le sue intraprese al settore ferroviario, avviando un'attivit\u00e0 di costruzione e riparazione di carrozze merci e carrozze passeggeri per le societ\u00e0 ferroviarie italiane. Per rispondere alle prospettive di crescita del settore, nel 1906 costituisce a Finale Ligure, insieme al cognato Attilio Odero - che fornisce i 2/3 del capitale sociale - le Officine di Finalmarina.\nLa crescita dell'azienda nel settore dell'arredamento navale e delle costruzioni ferroviarie si consolida nel primo decennio del Novecento, ma \u00e8 la prima guerra mondiale a innalzare in maniera decisiva la domanda nel comparto delle costruzioni dei mezzi di trasporto tradizionali, navi e treni, e contemporaneamente ad aprire una nuova frontiera: l'aeronautica. Nel 1915 Piaggio avvia un'attivit\u00e0 di riparazione, e poi di costruzione, di idrovolanti militari. La svolta in questo settore si verifica nel 1917 quando, alla ricerca di nuovi impianti, rileva un'azienda aeronautica di Pisa. Dal punto di vista industriale si tratta di una scelta indovinata, data l'importanza della citt\u00e0 toscana nel panorama nazionale della nascente industria aeronautica, testimoniata fra l'altro dall'apertura di uno dei primi aeroporti italiani: l'Arturo dell'Oro. Se Piaggio \u00e8 ormai considerato un imprenditore di successo a livello nazionale, la societ\u00e0, con tre sedi produttive, si colloca autorevolmente tra le grandi imprese nazionali per dimensione, numero di addetti, volume produttivo e valore del fatturato. La diversificazione correlata consente inoltre all'imprenditore di attraversare meglio di altre grandi imprese del settore meccanico il tormentato dopoguerra. Le incertezze della fase postbellica, segnata dalla difficile riconversione all'economia di pace, convincono tuttavia Piaggio della necessit\u00e0 di rafforzare la compagine societaria, attraverso l'alleanza con un socio finanziariamente solido e con elevate competenze nella finanza e nella gestione aziendale. Nel 1920 la Piaggio &amp; C. viene sciolta e ricostituita come Societ\u00e0 Anonima Piaggio &amp; C.: il nuovo assetto, con Attilio Odero alla presidenza, rinnova i tradizionali legami familiari e finanziari.\nNel settore ferroviario vengono rapidamente raggiunti nuovi e significativi traguardi: si susseguono commesse importanti dal mercato interno e da quello estero, fra cui spiccano il treno reale costruito per Casa Savoia nei primi anni venti e la realizzazione di elettromotrici avveniristiche per il design e per il sistema speciale di saldatura dell'acciaio, frutto dell'attivit\u00e0 di ricerca e sviluppo aziendale.\nSul piano politico, nel dopoguerra Piaggio si schiera a favore della destra estrema, fondando l'Associazione per il rinnovamento, assorbita poi dal Partito Nazionale Fascista. Oltre al rilancio della produzione ferroviaria, la sfida imprenditoriale pi\u00f9 importante in questi anni \u00e8 proprio lo sviluppo del settore aeronautico, in cui diventa in breve uno dei pi\u00f9 importanti pionieri.\nNel 1921, insieme ad Attilio Odero e a un gruppo di imprenditori piemontesi - tra i quali Giovanni Agnelli - liguri e toscani, fonda a Marina di Pisa la Societ\u00e0 anonima italiana costruzioni aeronautiche, poi CMASA, per la costruzione di idrovolanti su licenza della tedesca Dornier-Metallbauten GmbH. La nuova fase di espansione \u00e8 impostata sulla ricerca dei migliori tecnici e sulla modernizzazione degli impianti. Piaggio spinge l'impresa ad acquisire numerosi brevetti esteri e nel contempo assume alcuni dei pi\u00f9 stimati progettisti italiani, fra i quali il pi\u00f9 importante \u00e8 Giovanni Pegna.\nL'andamento della produzione e le aspettative della nuova societ\u00e0 lo convincono a intraprendere un'ulteriore espansione della scala produttiva. Ad attrarlo particolarmente \u00e8 l'opportunit\u00e0 di costruire in proprio i motori aeronautici e a tal fine acquisisce nel 1924 lo stabilimento Costruzione meccaniche nazionali di Pontedera, una officina nata prima della guerra dalla sezione motoristica del locale Consorzio agrario. Piaggio \u00e8 in questa fase uno dei pochi imprenditori italiani impegnati nell'aeronautica, e il suo dinamismo in uno dei settori sulla frontiera tecnologica ne fa un personaggio in ascesa fino ai massimi ranghi dell'\u00e9lite economica nazionale: nel 1922 viene insignito del titolo di Commendatore dell'Ordine della corona e nel 1925 di grande ufficiale della Corona; nel 1934 ottiene la nomina a senatore del Regno.\nSempre nel corso degli anni venti, l'imprenditore avvia un processo di integrazione a valle, fondando nel 1926 la Societ\u00e0 anonima di navigazione aerea (SANA) - che istituisce la prima linea aerea italiana di trasporto passeggeri, con voli che collegano Roma con Barcellona e Palermo -, e a monte, acquistando e gestendo aziende forestali nella Maremma e nell'Agro romano, quali unit\u00e0 produttive funzionali alla fornitura di carbone e alla produzione del legname necessario per le costruzioni ferroviarie e aeronautiche. La fase espansiva degli anni venti induce Piaggio e Odero ad aumentare il capitale sociale, che da 15 passa a 30 milioni di lire nel 1930, per fronteggiare l'espansione produttiva. Quest'ultima \u00e8 per\u00f2 interrotta bruscamente dai contraccolpi della grande crisi del 1929, che segnano l'inizio di una delle fasi pi\u00f9 critiche nella vita dell'azienda, caratterizzata dalla caduta delle commesse e dalla drastica contrazione della produzione. La risposta di Piaggio alla crisi \u00e8 basata in gran parte sul potenziamento dei programmi di ricerca e sviluppo: oltre a Giovanni Pegna, l'azienda acquisisce le competenze di altre figure di primaria importanza dell'ingegneria aeronautica, come Giovanni Gabrielli, Giovanni Casiraghi e, soprattutto, Corradino d'Ascanio, il geniale progettista abruzzese che nel 1930 aveva realizzato uno dei primi prototipi mondiali di elicottero e nel 1934, poco dopo il suo ingresso alla Piaggio, brevetta l'elica a passo variabile in volo. Negli anni trenta costruisce diversi aerei, sia caccia che bombardieri, come il Piaggio P.108, unico bombardiere quadrimotore italiano.\nSuperate non senza difficolt\u00e0 le conseguenze della crisi del 1929 - nel dicembre del 1932 il capitale sociale scende da 30 a 10 milioni di lire - nel corso degli anni trenta l'imprenditore allarga progressivamente la partecipazione azionaria ai figli Armando ed Enrico Piaggio, nel contesto di un rilancio della produzione legato alle nuove mire di espansione militare del regime fascista. Al momento della morte di Piaggio, nel 1938, l'impresa \u00e8 uno dei principali gruppi italiani del settore meccanico, dotata di quattro moderni impianti industriali e con un fatturato che supera i 160 milioni di lire.\nNel 1964 le due divisioni, aeronautica e motociclistica, diventeranno due societ\u00e0 distinte.\nArchivio.\nL'Archivio Storico Piaggio con sede a Pontedera (PI), emanazione del Museo Piaggio, conserva la documentazione relativa all'attivit\u00e0 di Piaggio dai suoi inizi tardo-ottocenteschi fino ai giorni nostri, in tutte le sue attivit\u00e0 e in tutti i suoi settori. Costituito grazie al paziente lavoro di ricerca avviato da Tommaso Fanfani alla met\u00e0 degli anni novanta, l'Archivio storico \u00e8 stato aperto al pubblico nel marzo del 2000."}
{"id": "1351480", "revid": "1305772", "url": "https://it.wikipedia.org/wiki?curid=1351480", "title": "Fan the Flame (Part 1)", "text": "Fan the Flame (Part 1) \u00e8 il quinto album di studio della band britannica dei Dead or Alive, pubblicato nel 1990 su etichetta Epic Records, e distribuito dalla major Sony Music soltanto in Giappone. Tale decisione fu decretata in quanto l'album precedente del gruppo, \"Nude\", era stato un clamoroso successo commerciale nell'arcipelago nipponico, dove la critica l'aveva decretato Miglior Album dell'intera annata 1989. Ancora oggi \"Fan the Flame (Part 1)\" \u00e8 disponibile soltanto come prodotto d'importazione giapponese.\nIl disco.\nIl lavoro rappresenta un leggero mutamento di stile per i Dead or Alive, meglio conosciuti per i loro brani Hi-NRG e disco, per i ritmi upbeat, e per i contenuti letterari aggressivi e sessualmente spinti, al limite della decenza e spesso censurati. \"Fan the Flame\" contiene otto tracce, per lo pi\u00f9 mid-tempo, e maggiormente orientati verso il genere dance. Anche i testi subiscono una variazione, divenendo tristi e malinconici.\nIl primo singolo estratto dall'album \u00e8 \"Your Sweetness Is Your Weakness\"; come l'album stesso, anche i singoli vengono pubblicati solo su mercato giapponese. Il videoclip di \"Your Sweetness Is Your Weakness\" presenta un Pete Burns quasi completamente vestito da donna, con un make-up molto pesante (il viso completamente truccato da donna, movenze femminili e unghie laccate finte, ricurve e lunghissime). Il video, piuttosto azzardato, \u00e8 una chiara seppur moderata anticipazione del \"look\" estremo che Burns avrebbe adottato negli anni a venire, \"look\" che lo caratterizz\u00f2 fino alla morte.\nIl secondo singolo tratto dal disco \u00e8 \"Unhappy Birthday\": in questo brano i Dead or Alive si avvalsero della partecipazione del gruppo vocale pop britannico dei Londonbeat, ai cori maschili. I cori femminili, sia di \"Unhappy Birtday\" che dell'intero album, furono affidati alla potente voce della corista Tracy Ackerman, particolarmente apprezzata da pubblico e critica per il perfetto mix fra il suo timbro vocale e quello di Burns. A giudizio della critica, l'unione fu pressoch\u00e9 perfetta in quanto \"era difficile affiancare un profilo vocale che si sposasse con il profilo vocale di Burns. I due hanno dato vita ad un riuscito, a tratti suggestivo, impasto sonoro, in particolare nelle tracce meno tirate\". Durante la promozione di \"Fan the Flame\" i Dead or Alive eseguirono delle lente \"performance\" dal vivo. Questa rappresenta un'altra particolarit\u00e0 di \"Fan the Flame\", non solo per l'elemento acustico utilizzato ma anche per il fatto che, notoriamente, Burns si \u00e8 sempre rifiutato di cantare dal vivo.\nA questo proposito \u00e8 possibile vedere, ma specialmente ascoltare, in rete una emozionante esibizione dei due in un medley acustico senza precedenti in cui vengono fuse insieme \"Gone 2 Long\" e \"Total Stranger,\" la prima pubblicata come singolo la seconda pubblicata con una versione leggermente diversa dall'album assieme ad \"Unhappy Birthday.\" \nIl disco \"Fan the Flame\" si caratterizza per un'altra esclusiva: la presenza di \"Blue Christmas\", una ballata semi-natalizia ma solo per l'ambientazione della storia narrata nonch\u00e9 per il titolo stesso.\nTracce.\nTutti i brani sono stati scritti dal trio Burns/Coy/Oxendale.\nLa mancata pubblicazione di \"Fan the Flame (Part 2)\".\n\"Fan the Flame (Part 2)\" fu registrato ma non venne mai realizzato ufficialmente. Sin dalla pubblicazione di \"Fan the Flame (Part 1)\" il pubblico si aspettava la seconda parte e pertanto ogni pubblicazione dei Dead or Alive, anche la pi\u00f9 rara e introvabile, veniva spesso confusa con la seconda parte. Questo \u00e8 il caso dell'album acustico \"Love Pete\", album live pubblicato nel 1992 durante qualche rara performance americana del tour. L'etichetta discografica, erroneamente, lo intitol\u00f2 \"Fan the Flame (Part 2): The Acoustic Sessions\".\nNella sua biografia del 2006 Burns critic\u00f2 fortemente la distribuzione illegale del disco e critic\u00f2 anche quei fan che continuavano a comprarlo."}
{"id": "1351481", "revid": "119727397", "url": "https://it.wikipedia.org/wiki?curid=1351481", "title": "Nostalrock", "text": "Nostalrock \u00e8 un album di Adriano Celentano pubblicato il 31 ottobre 1973.\nL'album.\nDopo l'album \"I mali del secolo\", composto da canzoni scritte interamente da Celentano, e con testi che affrontano varie problematiche, il Molleggiato spiazza tutti, realizzando, di fatto, un disco di cover di rock'n'roll e di brani del passato (come spiega esplicitamente il titolo del disco) che si riallaccia alla produzione dei suoi primi 45 giri: l'unica canzone firmata da lui, \"Prisencolinensinainciusol\", \u00e8 cantata in una lingua incomprensibile, riprendendo la trovata di \"Quel signore del piano di sopra\" del disco precedente. Ed \u00e8 un brano che non risale alle \"session\" del disco, essendo stato pubblicato gi\u00e0 su 45 giri a novembre dell'anno precedente. Non \u00e8 invece inserito \"L'unica chance\", il 45 giri successivo, che avrebbe dovuto essere presentato al Festival di Sanremo 1973.\nRitornando all'album, vi sono anche contenuti due omaggi agli alpini, con il Coro dell'Associazione Nazionale Alpini, diretto dal maestro Lamberto Pietropoli, che esegue due frammenti di \"Sul cappello\" e di \"Di qua e di l\u00e0 del Piave\". Apre il disco un frammento di un minuto di \"Pennsylvania 65000\", celebre successo di Glenn Miller, che viene mixata con \"Prisencolinensinainciusol\".\nTra le cover, da segnalare due omaggi a Little Richard, con \"Send me some lovin' \" e \"Tutti frutti\": quest'ultimo brano era gi\u00e0 stato inciso da Celentano nel suo secondo 45 giri, Blueberry hill/Tutti frutti.\nVi \u00e8 poi un omaggio a Frank Sinatra con \"I will drink the wine\" ed uno ad Elvis Presley con \"We're Gonna Move\".\nAl termine del disco vi sono alcuni secondi parlati, in cui Celentano dapprima fa dell'autoironia sulla sua pronuncia dell'inglese, e poi lancia un messaggio ecologista, attaccando gli architetti che, a suo dire, stanno rovinando l'Italia riempiendola di cemento.\nGli arrangiamenti e la direzione d'orchestra sono curati da Nando de Luca, Danny Besquet e Detto Mariano; in copertina vi \u00e8 un ritratto di Celentano in piedi con una scopa di saggina tenuta in mano a mo' di chitarra (la scopa stessa \u00e8 stata dipinta per simulare una chitarra)."}
{"id": "1351488", "revid": "124551738", "url": "https://it.wikipedia.org/wiki?curid=1351488", "title": "Nanni Ricordi", "text": "Biografia.\nGli inizi.\n\u00c8 nato da un ramo collaterale di una famiglia che lavorava nel mondo musicale da pi\u00f9 generazioni: un suo trisavolo, Giovanni Ricordi, aveva fondato la prima casa di edizioni musicali italiana, la Ricordi.\nDopo essersi diplomato in pianoforte, consegue la laurea in giurisprudenza, e dopo un breve periodo trascorso a Roma (dove fa il consigliere giuridico) entra nell'azienda di famiglia: la Ricordi sta cominciando proprio allora ad occuparsi anche di musica leggera, dando vita ad un'apposita Compagnia, la Ricordi Radio Record (spesso indicata con la sigla RRR), diretta dal paroliere Mariano Rapetti (padre dell'oggi pi\u00f9 noto Giulio, in arte Mogol).\nNel 1955 Nanni Ricordi si trasferisce a New York, per seguire, affiancato da Franco Colombo, la promozione delle musiche edite dalla Ricordi sul mercato statunitense; contemporaneamente lavora come produttore per la RCA Victor, a stretto contatto con artisti come Perry Como, ed \u00e8 in questo periodo che ha l'intuizione, osservando lo sviluppo delle case di edizioni musicali statunitensi, di dare vita ad un'etichetta discografica controllata dalle Edizioni Ricordi.\nLa prima esperienza come discografico: la Dischi Ricordi.\nQuando torna a Milano, ascoltando nei locali della citt\u00e0 molti nuovi autori e interpreti che scrivono canzoni che nessuno pubblica, decide di farli incidere lui stesso: con il sostegno di Franco Crepax, suo collaboratore, il primo ottobre 1958 nasce ufficialmente la Dischi Ricordi S.p.A., azienda autonoma anche se di propriet\u00e0 al 100% delle edizioni musicali; il primo disco, uscito nello stesso mese, fu un album di Maria Callas (una registrazione della \"Medea\" di Luigi Cherubini), quasi per ribadire una sorta di continuit\u00e0 con l'attivit\u00e0 della casa editrice, ma gi\u00e0 nel mese di novembre vengono pubblicati i primi 45 giri di Giorgio Gaber.\nIn contemporanea viene deciso di trasformare i diciotto negozi di propriet\u00e0 della casa editrice (che fino a quel momento vendevano per lo pi\u00f9 spartiti e articoli musicali) anche in negozi di dischi, per poter promuovere le proprie incisioni.\nNanni Ricordi dimostra di avere molto fiuto come scopritore di talenti, e mette sotto contratto Giorgio Gaber, Umberto Bindi, Gino Paoli, Ornella Vanoni, creando inoltre un efficiente gruppo di lavoro con gli arrangiatori Giampiero Boneschi e i due fratelli Gian Piero Reverberi e Gian Franco Reverberi.\nDecide quindi di fondare un'altra etichetta discografica, pi\u00f9 piccola, proprio con l'obiettivo di ricercare nuovi talenti, da poter poi dirottare alla Dischi Ricordi: nasce cos\u00ec la Tavola Rotonda, per cui incidono Enzo Jannacci, Sergio Endrigo e Ricky Gianco.\nDirettore artistico alla RCA.\nAll'inizio del 1962, in seguito ad alcuni contrasti con la casa editrice, abbandona l'etichetta che ha contribuito in maniera determinante a far nascere e, chiamato da Ennio Melis, inizia a lavorare per la RCA Italiana, come direttore artistico, trasferendosi a Roma (mentre Crepax diventa direttore artistico della CGD): lo seguono Paoli ed Endrigo, che lasciano la Dischi Ricordi.\nIl Festival dei Due Mondi di Spoleto.\nL'esperienza a Roma dura due anni: nel 1964 Gian Carlo Menotti gli propone la direzione artistica del Festival dei Due Mondi, e con questo ruolo Ricordi decide di inserire nella manifestazione lo spettacolo \"Bella Ciao\", di Roberto Leydi e Filippo Crivelli (che ne cura la regia), basato sulla riproposta di canzoni popolari italiane sino a quel momento sconosciute ai pi\u00f9; allo spettacolo partecipano artisti come Giovanna Marini, Michele L. Straniero, Sandra Mantovani, Caterina Bueno, Ivan Della Mea, tutti componenti del Nuovo Canzoniere Italiano.\n\"Bella Ciao\", autentico caposaldo del \"folk revival\" italiano, resta nella storia, ottenendo un grande successo di pubblico e critica, e provocando anche scandali. Rimane famoso l'episodio in cui, durante l'esecuzione \"O Gorizia tu sei maledetta\" (canzone nata durante la prima guerra mondiale) in una delle repliche, un ufficiale dei carabinieri presente in sala, dopo avere contestato gli artisti, li denuncia per vilipendio della patria, oltre le reazioni contrastanti nel resto del pubblico, tra indignati e sostenitori della manifestazione.\nProduttore.\nNanni Ricordi inizia in questo periodo, dopo quella di discografico, la carriera di produttore, lavorando, ad esempio, con Luigi Tenco e con Enzo Jannacci, i quali all'epoca erano entrambi alla SAAR e incidevano in particolare su etichetta Jolly: sui loro dischi comparir\u00e0 infatti un ulteriore logo con la scritta \"Produzioni NR\".\nTra gli album di Jannacci prodotti da Nanni Ricordi, sono La Milano di Enzo Jannacci (1964), Enzo Jannacci in teatro (1964, dal vivo), Sei minuti all'alba (1966), e, per la RCA Italiana, Vengo anch'io. No, tu no (uscito su marchio Arc nel 1968, con il grande successo della canzone omonima) e La mia gente (1970).\nNello stesso periodo lancia Oscar Prudente, sempre con la Jolly; diventa poi nel 1967 direttore artistico della MGM, portando Prudente in quest'etichetta.\nNei primi anni del nuovo decennio, Nanni Ricordi si dedica anche all'attivit\u00e0 politica, e lascia quindi un po' in secondo piano la musica, cui torna a dedicarsi nel 1974.\nNuovamente discografico: la Ultima Spiaggia.\n\u00c8 proprio in quell'anno infatti che fonda, insieme a Ricky Gianco, l'etichetta discografica indipendente Ultima Spiaggia, che da particolare attenzione ad artisti innovativi e d'avanguardia; per la distribuzione stipula un contratto con la RCA Italiana, e mette sotto contratto nomi come Enzo Jannacci, Gianfranco Manfredi, Ivan Cattaneo, David Riondino, Massimo Boldi e Claudio Lolli. Il marchio sar\u00e0 costretto a chiudere per fallimento nel 1979.\nSergio Caputo e gli ultimi anni.\nNegli anni ottanta ritorna a lavorare come produttore per la CGD e per la Dischi Ricordi; l'artista pi\u00f9 significativo da lui seguito \u00e8 Sergio Caputo.\nNegli anni novanta si ritira a vita privata. Muore all'et\u00e0 di 79 anni nella sua casa di Sala Monferrato il 15 gennaio 2012, lo ha reso noto il figlio Camillo, medico, direttore del \"Diabetes Research Institute and Cell Transplant Center\" presso l'Universit\u00e0 di Miami.\n\u00abNanni Ricordi, le molte storie di una vita\u00bb un luogo di conservazione e di eventi culturali e musicali.\nSabato 28 ottobre 2017 l\u2019Amministrazione Comunale di Sala Monferrato ha dedicato a Nanni Ricordi un luogo permanente, posto nella via centrale del Paese, dove \u00e8 allestita una mostra che rievoca il personaggio in vari momenti della sua movimentata esistenza. Presenti all'inaugurazione Paolo Conte, Gino Paoli, Ricky Gianco e Ivan Cattaneo."}
{"id": "1351495", "revid": "1124164", "url": "https://it.wikipedia.org/wiki?curid=1351495", "title": "Grazio Cossali", "text": "Biografia.\nIl pittore Grazio Cossali visse tra Brescia e Cremona, ed \u00e8 in questi luoghi che affresc\u00f2 numerose chiese ed edifici. Egli fu alunno di Luca Mombello pittore suo conterraneo e alunno del Moretto.\n&lt;br&gt;A lui \u00e8 intitolato l'Istituto d'Istruzione Superiore di Orzinuovi che comprende il liceo scientifico, linguistico, delle scienze umane e vari indirizzi tecnici e professionali.\nOpere.\nInoltre:\nAttribuiti:"}
{"id": "1351497", "revid": "339392", "url": "https://it.wikipedia.org/wiki?curid=1351497", "title": "I Ragazzi della via Gluck", "text": ""}
{"id": "1351499", "revid": "1442080", "url": "https://it.wikipedia.org/wiki?curid=1351499", "title": "Editto delle chiudende", "text": "Il cosiddetto editto delle chiudende, pi\u00f9 precisamente \"Regio editto sopra le chiudende, sopra i terreni comuni e della Corona, e sopra i tabacchi, nel Regno di Sardegna\", fu un provvedimento legislativo emanato il 6 ottobre 1820 dal re di Sardegna Vittorio Emanuele I e pubblicato nel 1823. Con questo atto si autorizzava la recinzione dei terreni privati di fatto, ma soggetti all'uso collettivo, allargando cos\u00ec l'ambito di godimento della propriet\u00e0 perfetta. L'Editto, dunque, diversamente da quanto comunemente si crede non introdusse la propriet\u00e0 privata nel regno di Sardegna, attestata fin dal Medioevo; n\u00e9 riguarda cosiddette terre pubbliche e comuni, come si evince da uno dei passaggi cruciali della norma, il quale autorizzava \"qualunque proprietario a liberamente chiudere di siepe, o di muro, vallar di fossa, qualunque suo terreno non soggetto a servit\u00f9 di pascolo, di passaggio, di fontana o d'abbeveratoio\"\nL'editto puntava a rafforzare il ceto medio possidente e creare le condizioni per lo sviluppo di un'agricoltura pi\u00f9 in linea con gli standard sviluppati nelle regioni europee considerate al tempo pi\u00f9 sviluppate. La riforma era considerata urgente alla luce delle condizioni dell'agricoltura locale, considerata arretrata. . Egual licenza era concessa ai comuni, per i terreni di loro propriet\u00e0, ed in tutti i terreni chiusi in applicazione dell'editto era \"libera qualunque coltivazione, compresa quella del tabacco\".\nTeoria e pratica del riformismo agrario.\nIn Sardegna la riforma agraria del governo sabaudo, sollecitata da diversi studi economici svolti in precedenza, non tenne conto della diversit\u00e0 dei vari territori e soprattutto del fatto che nell'isola vigeva ancora il sistema feudale, che si innestava nel sistema tradizionale degli ademprivi, rendendo la situazione giuridica dei terreni altamente complessa. L'uso degli ademprivi, inoltre, prevedeva la rotazione degli impieghi della terra, che un anno era destinata a pascolo e l'anno successivo a seminagione secondo determinazioni comunitarie locali.\nDelle chiudende si parlava gi\u00e0 da tempo, poich\u00e9 la recinzione dei propri terreni da parte dei proprietari privati era, sia pur moderatamente, sempre esistita. Nel 1806 cominciava a rilevare la frequenza di abbattimenti di recinzioni da parte dei pastori per entrare abusivamente con il bestiame in terre private, tanto che si emanarono apposite norme per la repressione del fenomeno. La spinta all'agricoltura si corredava di varie norme d'agevolazione, comprese una che concedeva, come racconta Pietro Martini, \"nobilt\u00e0 gratuita a coloro che piantassero quattromila ulivi\", una che concedeva titolo a richiedere fidecommessi a chi disponesse di 400 piante d'ulivo, e soprattutto una che dava a tutti la facolt\u00e0 di \"chiudere i terreni aperti per formarvi degli uliveti\", che prevedeva sanzioni per chi non impiantasse ulivi nelle terre chiuse (esproprio e riassegnazione ad aspiranti ulivicoltori) e che introduceva la pena di morte per i capi di eventuali complotti di diroccatori di chiudende. \nMa se da un lato l'operato del governo puntava a risanare l'agricoltura ristrutturando la rete dei \"monti granatici e d'abbondanza\" (l'ammasso cui conferire le produzioni agricole frumentarie), dall'altro era costretta a creare nel 1807 i \"monti di riscatto\", monti di pegno resisi indispensabili dopo che l'usura aveva raggiunto livelli preoccupanti per l'ordine sociale. La pastorizia, nelle sue millenarie tradizioni, era debole e disturbante nell'ottica economica piemontese: se gi\u00e0 il Gemelli aveva sottolineato come l'istituto dell'alternanza nell'uso delle terre recasse gravi danni da mancato guadagno e da freno contro gli investimenti, altri studiosi consideravano una \"piaga\" il modo di allevamento semi-brado caratteristico dell'isola.\nL'editto infranse il tradizionale principio \"ubi feuda, ibi demania\" (dove ci sono beni feudali, l\u00e0 ci sono i demani) che faceva parte del diritto intermedio gi\u00e0 da diverso tempo. Fu accolto subito con criticit\u00e0 da alcuni conoscitori dell'Isola, in particolare dall'Angius, che nel 1822 scriveva che \"i pastori cominciarono a maledire irreligiosamente l'editto delle chiudende e a cercare di reprimere l'ambizione di alcuni chiudenti [...]. Queste doglianze furono dall'Ufficio economico della provincia trovate giuste; non pertanto la invocata legge rest\u00f2 inerte\".\nGli effetti dell'editto furono di diverse nature. Il marchese Ettore Veuillet d'Yenne, nel 1820 era Luogotenente Generale, sarebbe divenuto vicer\u00e9 quando nel 1821 Carlo Felice, suo immediato predecessore, divenne re. Il marchese, la cui reputazione militare era di massimo prestigio, ebbe la luogotenenza e raggiunse l'isola proprio pochissimo tempo dopo l'emanazione dell'editto, nel novembre dello stesso anno. Fu vicer\u00e9 fino al 1822 (e gli successero nella carica il conte conte Galleani d'Agliano e, nel 1823, il conte Roero di Monticelli); scrisse due relazioni, la prima il 22 settembre 1832, la seconda il successivo 6 ottobre, che ne contengono una cronaca sufficientemente istruttiva: \"\u00c8 veramente eccessivo l'abuso che fecesi delle chiudende da alcuni proprietari. Siffatto abuso \u00e8 quasi generale. Si chiusero a muro ed a siepe dei boschi ghiandiferi, si chiusero al piano e ai monti i pascoli migliori per \u00abobbligare i pastori a pagarne un altissimo fitto\u00bb e si incorporarono perfino le pubbliche fonti e gli abbeveratoi per meglio dettare ai medesimi la legge\". Rincarando la dose, aggiunse che l'editto \u00ab\"giov\u00f2 soltanto nella sua esecuzione ai ricchi e potenti\"\u00bb.\nLa reazione pratica infatti era stata la corsa alle chiusure da parte di chi aveva la possibilit\u00e0 di farlo, e fra questi non erano i molti che non vennero a conoscenza del provvedimento se non a chiusure ormai completate. Corsa, come riferito dallo Yenne, caratterizzata dalla diffusione degli abusi da parte di coloro che \u00ab\"non ebbero ribrezzo di cingere immense estensioni di terreni [...] al solo oggetto di far pagare a caro prezzo ai pastori e ai contadini la facolt\u00e0 di seminarvi ed il diritto di far pascolare i loro armenti\"\u00bb. Conseguenza della corsa a chiudere, cui si riferiscono i versi attribuiti al Murenu, fu un diffuso malcontento popolare, che ben presto sfoci\u00f2 in violenza e disordini. Sempre dalla relazione del vicer\u00e9 si apprende (per aver egli assunto le \"pi\u00f9 accurate informazioni\") che gli incidenti cominciarono a Gavoi, con l'abbattimento di tre \"chiusi\" e con \u00ab\"discussioni fra li demolitori e danneggiati\"\u00bb; seguitarono poi alla vicina Mamoiada e poi a Nuoro, Fonni, Bitti ed altri paesi, \u00ab\"portando in tutti codesti luoghi devastamenti, incendi e rovine, e segnatamente in Benetutti, il di cui aspetto mette orrore al passeggiero\"\u00bb. Da queste azioni delittuose contro i beni, si pass\u00f2 presto a quelle contro le persone e si ebbero anche omicidi. Secondo lo Yenne da un lato vi era l'avidit\u00e0 di alcuni proprietari, che chiusero anche pubbliche strade e beni comunali, mentre dall'altro vi era una \u00ab\"irragionevole bramosia de' silvestri pastori di un'illimitata libert\u00e0 di pascolare i loro armenti in cui ripongono unicamente ogni loro idea di propriet\u00e0\"\"\u00bb. A margine vi era anche, sempre secondo la relazione, l'avarizia di alcuni ecclesiastici che \"non si ristettero\" dall'andare predicando presso il popolino che le chiudende erano un sistema odioso, forse per paura di veder calare, con la crescita dell'agricoltura, le loro decime sulla pastorizia.\nIn alcune aree dell'isola (Logudoro e Campidano) l'editto fu accolto in parte positivamente, soprattutto per il fatto che gli agricoltori erano in gran numero e finalmente potevano proteggere le loro coltivazioni; il rilancio dell'agricoltura portava a valorizzare vecchi istituti spagnoleschi come la roadia, la quale anch'essa, secondo le politiche della riforma, giovava a questi scopi. Ma il malcontento era generale. L'effetto negativo fu risentito in modo particolare nella zona delle Barbagie in quanto la chiusura dei terreni, che erano la risorsa primaria del territorio, fu contrasta da una parte rilevante delle \u00e9lite locali. \nBen presto molti dei diseredati andarono ad ingrossare le file dei fuorilegge, dando al fenomeno del banditismo una virulenza ancora mai conosciuta. Nel 1827 furono emanate altre norme che confermavano la sostanza dell'editto, negando titolo ad azione risarcitoria a quei proprietari che non avessero chiuso bene i loro \"tancati\" ed avessero patito danno perch\u00e9 vi fosse penetrato del bestiame; a coloro che non chiudevano bene erano anzi comminate ammende.\nL'editto fu riformato nel 1830 e nel 1831, ma il livello del malcontento rimase sopra i livelli di guardia. Gli incidenti crebbero in tal misura che nel 1832 si dovette istituire una commissione militare che fece repressione arrestando ed impiccando senza regolare processo (nel 1833 si emanarono norme per vietare la ricostruzione delle chiudende e ordinare che quelle abusive fossero abbattute); a questa segu\u00ec una commissione mista, composta di militari e civili, e ve ne fu anche una terza, che impieg\u00f2 l'esercito e che era guidata da un giudice dell'Audiencia, ma quest'ultima oper\u00f2 in favore dei proprietari.\nA seguito dell'editto del 31 maggio 1836, con il quale cessava la \"baronale giurisdizione\", finalmente dal 1837 inizi\u00f2 il riscatto dei feudi, \"riacquistati\" dal re, che si concluse nel 1846, riscatto che fu pagato attingendo alle tasse dei sardi.\nNel 1847 si attu\u00f2 la \"fusione perfetta\" agli stati di terraferma della Sardegna, di cui venne abolita ogni autonomia residuale, senza che i problemi aperti dall'editto del 1820 fossero stati ancora risolti. In ogni caso, la situazione delle chiudende era sempre \"monitorata\", tanto che nel 1850 l'Angius, nella sua analisi dell'Isola, riservava per ciascuno dei comuni osservati un'apposita sezione in cui osservava quanto le chiudende fossero praticate.\nS\u00e9guiti, effetti ed analogie.\nL'editto delle chiudende fu idealmente seguito nel 1865 da una legge con la quale si aboliva l'istituto degli ademprivi e si imponeva una tassazione particolarmente onerosa sulle abitazioni; la tassazione aveva s\u00ec dei correttivi e prevedeva delle agevolazioni, ma queste erano in massima parte inapplicabili nella strutturazione urbanistica sarda, costituita di piccoli villaggi, perch\u00e9 prevista per quelle abitazioni completamente isolate. Si ebbe in Sardegna un esproprio ogni 14 abitanti, mentre la media nazionale era di uno ogni 27.000. Questo provvedimento, insieme all'editto delle chiudende, \u00e8 la causa dei disordini sfociati infine a Nuoro nel 1868 con la rivolta nota come \"su Connottu\". Dopo la rivolta fu istituita una Commissione Parlamentare di indagine presieduta dal Depretis.\nUn'analoga riforma fu attuata anche in altri paesi d'Europa, come ad esempio in Inghilterra, dove il fenomeno fu chiamato delle enclosures, seguendo il principio secondo il quale solo la piena propriet\u00e0 avrebbe permesso lo sviluppo di imprese agricole."}
{"id": "1351505", "revid": "110157", "url": "https://it.wikipedia.org/wiki?curid=1351505", "title": "Divizia A 1969-1970", "text": "La Divizia A 1969-1970 \u00e8 stata la 52\u00aa edizione della massima serie del campionato di calcio rumeno, disputato tra il 16 agosto 1969 e il 22 luglio 1970 e si concluse con la vittoria finale del UTA Arad, al suo sesto titolo e secondo consecutivo.\nCapocannoniere del torneo fu Ion Oblemenco (Universitatea Craiova), con 19 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite con le ultime due retrocesse in Divizia B.\nLe qualificate alle coppe europee furono quattro: la vincente alla coppa dei Campioni 1970-1971, la vincente della coppa di Romania alla coppa delle Coppe 1970-1971 e due ulteriori squadre alla Coppa delle Fiere 1970-1971."}
{"id": "1351506", "revid": "110157", "url": "https://it.wikipedia.org/wiki?curid=1351506", "title": "Divizia A 1970-1971", "text": "La Divizia A 1970-1961 \u00e8 stata la 53\u00aa edizione della massima serie del campionato di calcio rumeno, disputato tra il 30 agosto 1970 e il 27 giugno 1971 e si concluse con la vittoria finale della Dinamo Bucure\u0219ti, al suo sesto titolo.\nCapocannonieri del torneo furono Florea Dumitrache (Dinamo Bucure\u0219ti), Constantin Moldoveanu (Politehnica Ia\u0219i) e Gheorghe T\u0103taru (Steaua Bucure\u0219ti), con 15 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite con le ultime due retrocesse in Divizia B.\nLe qualificate alle coppe europee furono quattro: la vincente alla coppa dei Campioni 1971-1972, seconda e terza alla Coppa UEFA 1971-1972 e la vincente della coppa di Romania alla coppa delle Coppe 1971-1972.\nLa Dinamo Bac\u0103u cambi\u00f2 nome in \"SC Bac\u0103u\"."}
{"id": "1351507", "revid": "110157", "url": "https://it.wikipedia.org/wiki?curid=1351507", "title": "Divizia A 1971-1972", "text": "La Divizia A 1971-1972 \u00e8 stata la 54\u00aa edizione della massima serie del campionato di calcio rumeno, disputato tra il 21 agosto 1971 e il 26 giugno 1972 e si concluse con la vittoria finale del FC Arge\u0219 Pite\u0219ti, al suo primo titolo.\nCapocannoniere del torneo fu Ion Oblemenco (Universitatea Craiova), con 20 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite con le ultime due retrocesse in Divizia B.\nLe qualificate alle coppe europee furono quattro: la vincente alla coppa dei Campioni 1972-1973, seconda e terza alla Coppa UEFA 1972-1973 e la vincente della coppa di Romania alla coppa delle Coppe 1972-1973."}
{"id": "1351508", "revid": "110157", "url": "https://it.wikipedia.org/wiki?curid=1351508", "title": "Divizia A 1972-1973", "text": "La Divizia A 1972-1973 \u00e8 stata la 55\u00aa edizione della massima serie del campionato di calcio rumeno, disputato tra il 20 agosto 1972 e il 24 giugno 1973 e si concluse con la vittoria finale della Dinamo Bucure\u0219ti, al suo settimo titolo.\nCapocannoniere del torneo fu Ion Oblemenco (Universitatea Craiova), con 21 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di trenta partite.\nIn previsione di un aumento del numero di club nessuna squadra fu retrocessa in Divizia B.\nLe qualificate alle coppe europee furono quattro: la vincente alla coppa dei Campioni 1973-1974, seconda e terza alla Coppa UEFA 1973-1974 e la vincente della coppa di Romania alla coppa delle Coppe 1973-1974.\nIl Farul Constan\u021ba cambi\u00f2 nome in \"FC Constan\u021ba\"."}
{"id": "1351510", "revid": "123632125", "url": "https://it.wikipedia.org/wiki?curid=1351510", "title": "Cattedrale di Udine", "text": "Il duomo oppure cattedrale di Santa Maria Annunziata \u00e8 il duomo di Udine.\nStoria.\nPer volere del patriarca Bertoldo di Andechs-Merania, nel 1236 si inizi\u00f2 ad edificare l'attuale cattedrale, allora dedicata a san Odorico e modellata secondo esempi francescani. Nel 1257 l'edificio era gi\u00e0 adibito al culto; nel corso degli anni furono apportate varie modifiche, finch\u00e9 nel 1335 fu consacrata con il titolo di Santa Maria Maggiore.\nIl disastroso terremoto del 1348 provoc\u00f2 gravi danni al duomo, ma non ne blocc\u00f2 l'attivit\u00e0 religiosa, tanto che passarono diversi anni prima di iniziare la ricostruzione. Da documenti noti risulta che solo nel 1368 fu chiamato il maestro veneziano Pierpaolo dalle Masegne per il restauro dell'edificio. Questi rinsald\u00f2 i muri, rifece il tetto ed apport\u00f2 modifiche alla facciata, tra le quali la sostituzione del primo grandioso rosone con quello tuttora visibile, inscritto in un quadrato e di minori dimensioni. Anche i due rosoni minori, corrispondenti alle navate laterali, vennero modificati, inscrivendoli in quadrati ed inserendo una decorazione a finto loggiato che li collega.\nNel Settecento, venne quasi completamente trasformata ad opera dell'architetto Domenico Rossi. Nel 1735 terminati i lavori, il patriarca Daniele Delfino riconsacr\u00f2 la cattedrale col nuovo nome di Santa Maria Annunziata. All'inizio del Novecento un restauro ha tentato di ridare alla facciata una veste trecentesca.\nEdifici correlati.\nAnnesso al duomo vi \u00e8 il campanile, costruzione piuttosto tozza poggiante sul preesistente battistero, iniziato nel marzo del 1441 su un progetto di Cristoforo da Milano, mentre i lavori furono supervisionati da Bartolomeo delle Cisterne; nelle intenzioni iniziali avrebbe dovuto raggiungere in altezza il campanile del castello che, in quanto posto su una collina, raggiunge un'altezza molto pi\u00f9 elevata; alla sua sommit\u00e0 avrebbe dovuto essere collocata una Madonna che, dialogando con l'angelo posto proprio sulla sommit\u00e0 del campanile del castello, avrebbe richiamato il tema cristiano dell'Annunciazione, ma sia per l'arditezza del progetto che soprattutto per la carenza di materiali da costruzione il progetto fu bloccato ed il campanile assunse l'attuale forma tozza.\nIl campanile ospita alla sua base il Museo del duomo, dedicato in gran parte alla figura del Beato Bertrando di San Genesio.\nPortale.\nPortale della \"Redenzione\".\nIl portale maggiore, detto della \"Redenzione\", \u00e8 opera di uno sconosciuto maestro tedesco, e la sua esecuzione risale al secolo XIV. Decorato con figure in altorilievo raffiguranti la Redenzione, \u00e8 sormontato da un arco a sesto acuto, e coronato da un protiro pensile del 1926. Il tutto \u00e8 sormontato da una ghimberga acutissima nella quale si trova l'aquila patriarcale.\nPortale dell\"Incoronazione\".\nIl portale dell\"'Incoronazione\" \u00e8 la realizzazione di uno scultore tedesco e fu eseguita tra il 1395 ed il 1396. Sfortunatamente le sue decorazioni sono molto deteriorate a causa dell'utilizzo di un tipo di pietra molto sensibile all'azione delle intemperie e dello smog. Procedendo dal basso verso l'alto si possono ammirare san Zenone, santa Barbara, lo stemma di Francesco da Nimis, san Pietro apostolo, lo stemma di Udine, l'Annunziata, lo Spirito Santo, sant'Antonio abate e la Maddalena. A sinistra compare pure lo stemma della Confraternita dei Battuti ed al vertice dell'arco l'Ecce homo.\nSull'architrave che sostiene il timpano dell'arco sono raffigurate alcune storie dell'infanzia di Ges\u00f9: la nascita, l'adorazione dei Magi, Erode ordina la strage degli innocenti; nel timpano vi \u00e8 l\"'Incoronazione della Vergine\", scena predominante dell'intero portale e che ne ha dato il nome.\nStatue dell'Annunciata e dell'Arcangelo Gabriele.\nAll'esterno del Battistero, lungo il lato posteriore su via Vittorio Veneto, separate da uno dei finestroni, ci sono le due statue della \"Vergine Annunciata\" e dell\"'Arcangelo Gabriele\", opere di un'artista sconosciuto della seconda met\u00e0 del Trecento.\nInterno.\nL'interno del duomo, a croce latina, \u00e8 composto da tre navate divise da pilastri; lungo ogni navata si aprono 4 cappelle tra loro intercomunicanti, cos\u00ec da simulare altre due navate. Predomina lo stile barocco, tanto da creare uno stridente contrasto con l'esterno romanico-gotico; tutto questo dovuto ai lavori di ristrutturazione voluti dalla famiglia Manin.\nLungo la navata sono presenti i seguenti monumenti:\nSopra il portale centrale si trova la \"statua equestre del conte Daniele Antonini\", matematico e letterato, ucciso da un colpo di cannone durante l'assedio di Gradisca (1616). L'opera \u00e8 di Girolamo Paliario ed \u00e8 realizzata in legno dorato.\nCappella di San Marco.\nLa prima cappella sulla sinistra \u00e8 dedicata a san Marco evangelista, patrono della Serenissima Repubblica di Venezia. Fu fatta erigere verso la fine del XV secolo da Antonio Loredan, luogotenente del Friuli, e dal Consiglio di Udine, ma fu ristruttura e modifica nel 1720 da Giorgio Massari, ottenendo l'attuale aspetto barocco. Sul basamento sono rappresentati in altorilievo le figure di \"san Marco evangelista\", \"san Sebastiano\" e \"san Rocco\".\nLa pala d'altare, intitolata \"San Marco e i santi Giovanni Battista, Stefano, Girolamo, Ermacora, Antonio abate ed il beato Bertrando\" \u00e8 una delle principali opere del pittore rinascimentale udinese Giovanni Martini. La pala, risalente alla prima cappella, \u00e8 stata dipinta nel 1501 ed \u00e8 firmata dall'autore. Il dipinto era sicuramente gi\u00e0 ultimato e posizionato in data 12 luglio 1501 quando, in una lettera del decano del capitolo del duomo di Udine, Giacomo Gordino, al patriarca di Aquileia Domenico Grimani, l'opera di Giovanni Martini fu molto criticata per l'aspetto marziale dato a san Marco dove, probabilmente, \u00e8 da riconoscersi il ritratto dello stesso luogotenente Loredan\nLa predella dell'altare ha al centro una \"Madonna della salute\", una icona con la Vergine ed il Bambino; il dipinto gode ancora di grande devozione popolare, anche se conserva poco di originale, in quanto pi\u00f9 volte restaurato in modo sommario durante i secoli.\nA destra ed a sinistra dell'icona completano la predella due piccoli dipinti di Domenico Ruggeri; il primo con i \"santi Rocco e Sebastiano\" ed il secondo con \"santa Lucia e sant'Omobono\".\nSulla parete sinistra della cappella, che poggia sulla facciata interna della Cattedrale, si possono vedere due grandi tele di Maffeo Verona, pittore manierista della fine del XVII secolo. La prima rappresenta \"lo sposalizio della Vergine\", mentre la seconda \"la morte di san Giuseppe\".\nLa decorazione del soffitto \u00e8 di Andrea Urbani.\nCappella di San Giuseppe.\nLa cappella fu eretta nel 1500 su committenza del Consiglio di Udine come voto verso san Giuseppe per ottenere protezione contro le incursioni dei turchi, che proprio l'anno precedente avevano devastato il Friuli.\nLa pala che orna l'altare (\"San Giuseppe con Ges\u00f9 bambino in braccio\") \u00e8 opera di Pellegrino da San Daniele. Nella pala \u00e8 presente anche un devoto in atteggiamento supplichevole, che \u00e8 ritenuto l'autoritratto del pittore stesso. Il quadro \u00e8 stato notevolmente rimaneggiato a causa di restauri subiti negli anni.\nNella predella sono presenti due scene, opere dello stesso Pellegrino da San Daniele: \"La fuga in Egitto\" e \"L'adorazione\".\nSotto l'altare della cappella dal 1971 \u00e8 stato collocato il corpo del beato Bertrando di San Genesio, patriarca di Aquileia.\nCappella della Madonna della Divina Provvidenza.\nLa costruzione della cappella fu commissionata il 4 aprile 1720 dalle confraternite di San Nicol\u00f2 di Rauscedo e di san Girolamo degli Schiavoni ed era in origine dedicata ai due santi. Incaricati dell'opera furono gli altaristi Francesco Fusconi ed il figlio Giovanni.\nLe statue degli angeli che dominano l'altare sono opera di Giuseppe Torretto, come pure il bassorilievo alla base dell'altare con la raffigurazione di \"san Nicol\u00f2 porge la carit\u00e0 ad un mendicante e san Girolamo in preghiera\".\nAl posto della pala vi \u00e8 l'immagine della \"Madonna della Divina Provvidenza\", copia del XV secolo di quella venerata nella basilica di Santa Maria Maggiore in Roma, sotto il titolo di \"salus populi romani\". L'immagine \u00e8 stata collocata l'8 settembre 1789 per volont\u00e0 della confraternita dei sarti.\nCappella delle reliquie.\nL'altare delle reliquie \u00e8 un progetto dell'architetto Francesco Riccati, che trasform\u00f2 e riadatt\u00f2 il precedente altare dedicato alla \"Madonna di Reggio\".\nIl basamento con le statue di \"san Gregorio papa\" e di \"san Quirino vescovo\" sono opera di Giovanni Bonazza, mente i bassorilievi con l\"'Annunciazione\" e la \"Visita a santa Elisabetta\" sono di Giuseppe Torretto.\nIl trittico posto sull'altare, opera del pittore Fred Pittino, rappresenta:\nSotto la mensa dell'altare \u00e8 posto il corpo della beata Elena Valentinis, terziaria agostiniana udinese, nata nel 1396 e deceduta nel 1458. La maschera che copre il volto e le mani sono opera dello scultore Max Piccini.\nNel catino della cappella si possono vedere gli affreschi di Pietro Antonio Novelli; nella parte superiore vi \u00e8 la \"Trinit\u00e0\", mentre in quella inferiore sono dipinti i patroni e protettori della citt\u00e0 di Aquileia e del Patriarcato.\nA destra compaiono:\nmentre a sinistra\nSulla parete di destra \u00e8 collocato un \"Crocefisso\" ligneo probabilmente risalente al XV secolo, in precedenza posto al centro dell'iconostasi dell'abside del presbiterio. Si tratta di un bell'esempio di crocefisso italo-renano.\nCappella della Santissima Trinit\u00e0.\nQuando si entra nel duomo, la cappella \u00e8 la prima che si incontra a destra e fu commissionata dal cardinale Daniele Dolfin, patriarca di Aquileia. L'altare \u00e8 opera di Francesco e Simone Perioto, mentre la pala, che rappresenta appunto la \"Trinit\u00e0\", \u00e8 di Giambattista Tiepolo (1738).\nSul fianco della cappella sono presenti due opere di Pomponio Amalteo, precedentemente portelle dell'organo; rappresentano la \"Probatica piscina\" e la \"Resurrezione di Lazzaro\".\nAnche questa volta \u00e8 affrescata da Urbani; sono raffigurati la \"Giustizia\", la \"Temperanza\", la \"Prudenza\" ed inoltre alcune scene bibliche come \"Abramo inginocchiato ascolta la voce di Dio\", \"Mos\u00e8 in preghiera sul monte Oreb\", \"Angelo che avvina un carbone ardente alla bocca di Isaia\" ed \"Il battesimo di Ges\u00f9\".\nCappella dei Santi Ermacora e Fortunato.\nIl patriarca Daniele Dolfin decise la costruzione della cappella a proprie spese ed affid\u00f2 la realizzazione dell'altare a \"Francesco\" e \"Simone Perioto\". La pala che orna l'altare \u00e8 opera di Giovambattista Tiepolo (1736) e rappresenta i santi Ermacora e Fortunato, protomartiri aquileiesi e patroni del Patriarcato.\nCome si ricava da documenti coevi, il soggetto e l'impostazione del quadro fu suggerita direttamente dal patriarca Dolfin, che chiese al Tiepolo di attenersi per la rappresentazione dei santi a quella, ancora esistente, di Cesare Vecellio conservata nella chiesa di San Vito a Pieve di Cadore. La parte pi\u00f9 originale e pi\u00f9 caratteristica dell'opera \u00e8 messa in rilievo nel paesaggio presente nel fondo.\nLa decorazione della volta \u00e8 sempre opera dell'Urbani, ma di gran lunga \u00e8 la sua realizzazione pi\u00f9 pregevole: vi \u00e8 dipinta una cupola a prospettiva centrale, dalla quale si vede scendere un angelo con una palma ed una corona di alloro, simboli di martirio e di gloria.\nCappella dei Santi Giovanni Battista ed Eustachio.\nLa cappella dedicata ai santi Giovanni Battista ed Eustachio si trovava in origine nel presbiterio e fu eretta dagli Arcoloniani. Fu spostata qui durante la ristrutturazione settecentesca e vi fu spostata anche la tomba e sull'altare fu posto lo stemma della famiglia.\nLa pala d'altare rappresenta i santi Giovanni Battista ed Eustachio ed \u00e8 opera di Francesco Salvatore Fontebasso: \u00e8 presente il Battista in piedi, mentre sant'Eustachio \u00e8 inginocchiato e dietro di lui c'\u00e8 un cervo con un crocefisso tra le corna.\nSulla volta sono dipinti gli evangelisti \"Marco\", \"Matteo\", \"Luca\" e \"Giovanni\" ed i profeti \"Davide\", \"Mos\u00e8\", \"Geremia\" ed \"Ezechiele\" e per concludere anche l\"'Agnus Dei\".\nCappella del Santissimo Sacramento.\nGli affreschi monocromi della parete di fondo sono stati eseguiti dal pittore veneziano Giambattista Tiepolo nel 1726.\nIl grande pittore veneziano raffigur\u00f2 il \"Sacrificio di Isacco\" sulla sinistra e l\"'Apparizione dell'Angelo ad Abramo\" a destra.\nIn alto, gli \"Angeli Cantori\" ripresi in scorcio.\nLa paletta raffigurante la \"Risurrezione\" \u00e8 sempre opera del Tiepolo.\nSulle pareti sono appese le antiche portelle dell'organo settentrionale con la \"Cacciata dei mercati dal Tempio\" dipinte da Pomponio Amalteo.\nI due organi.\nI due organi posizionati ai lati della navata risalgono al Cinquecento.\nQuello in \"cornu epistolae\" (parete nord-ovest, opera di Vincenzo De Columbi da Casale Monferrato, del 1549, e poi rifatto da Francesco Dacci nel 1758) e quello in \"cornu evangeli\" (parete nord-est, del Nacchini - 1745) hanno delle decorazioni sulle portelle che sono meravigliosi esempi del Rinascimento veneto.\nLe portelle originarie di quello in \"cornu evangeli\" furono eseguite originariamente da Andrea Bellunello, ma sono andate perdute; le attuali sono state eseguite da il Pordenone nel 1528 con storie dei santi Ermacora e Fortunato, patroni della citt\u00e0 di Udine.\nLe pitture rappresentano:\nL'ultimo riquadro di destra e l'ultimo di sinistra sono per\u00f2 copie settecentesche; gli originali sono conservati nella sacrestia.\nLe portelle dell'organo in \"cornu evangeli\" erano originariamente dipinte da Pellegrino da San Daniele, ma ora sono conservate presso i Musei Civici; quelle che si possono vedere oggi sono opera di Francesco Floreani e Giovanni Battista Grassi, del 1556.\nSono stati eseguiti dal Floreani:\nmentre dal Grassi:\nPresbiterio.\nL'altare maggiore \u00e8 opera di Giuseppe Torretto ed \u00e8 dominato dalle statue della Vergine e dell'Arcangelo Gabriele raffigurate nel momento della \"Annunciazione\"; sono considerate tra i maggiori lavori dell'artista, vista la ieraticit\u00e0 e la solennit\u00e0 delle figure. Sotto la mensa dell'altare si vede il beato patriarca Bertrando ferito a morte.\nAi lati dell'altare vi sono due angeli, quello di destra opera sempre del Torretto, mentre quello di sinistra di un suo collaboratore. L'altare \u00e8 preceduto da due maestose candelabri in marmo.\nOltre all'altare maggiore sono presenti altri due altari, posti ai fianchi; il primo \u00e8 dedicato al \"Nome di Ges\u00f9\" ed il secondo al \"Nome di Maria\"; si tratta di progetti dell'architetto barocco Giuseppe Pozzo, attivo tra la fine del XVII e la met\u00e0 del XVIII secolo. Gli angeli presenti sono, invece, opera di Orazio Marinali.\nSempre nel presbiterio sono presenti due dossali lignei con sedili per far accomodare i dignitari ecclesiastici e civili durante le cerimonie religiose. Su quello di sinistra prendeva posto il patriarca e gli altri vescovi della provincia metropolitica di Aquileia, mentre quello di destra era riservato al luogotenente veneziano ed al suo seguito.\nIl dossale riservato alle autorit\u00e0 ecclesiastiche contiene composizioni scultoree che alludono ai compiti ed ai doveri dei sacerdoti:\nLe scene rappresentante sul dossale riservato alle autorit\u00e0 civili hanno lo scopo di riaffermare che la sapienza \u00e8 necessaria al buon governo, mentre la stoltezza porta al mal governo. Queste scene sono:\nTutti gli intagli lignei dei due dossali sono tra le migliori realizzazioni degli scultori del legno veneti e friulani tra il Sei ed il Settecento grazie all'accurata ricercatezza della composizione e del modellato. Secondo documenti coevi, sono opere dell'udinese Francesco Picchi e del veneziano Matteo Calderini, artisti non conosciuti per altri lavori. In base a considerazioni stilistiche ed anche al raffronto con dei bozzetti esistenti nel seminario patriarcale di Venezia, alcuni studiosi, tra cui Someda de Marco, hanno avanzato l'ipotesi che siano opera del grande scultore Andrea Brustolon, almeno per quanto riguarda l'impostazione progettuale.\nI due mausolei.\nDietro ognuno dei due dossali sono posti i mausolei della famiglia Manin, la famiglia udinese che aveva finanziato i lavori di ristrutturazione dell'intero presbiterio. Entrambi furono progettati da Domenico Rossi con la collaborazione di Giuseppe Torretto, che ebbe anche il compito di supervisionare la realizzazione delle statue che li adornano. Alcune di queste sono opera del Torretto, altre della sua bottega; hanno la funzione di celebrare i fasti, la potenza e la magnanimit\u00e0 della Repubblica di Venezia. Sul mausoleo di sinistra nella parte inferiore vi possono vedere il gruppo dell\"'Opulenza della Repubblica di Venezia con le fecondit\u00e0 della sua terra\", personificate da due ragazze, la prima con numerosi gioielli ed un leone ai suoi piedi, la seconda con prodotti agricoli, ed il gruppo della \"Forza militare della Repubblica e la sua saggia amministrazione\", rappresentate da due ragazze, la prima con spada e corazza ed un trofeo d'armi, l'altra seduta con ai piedi un voluminoso libro. Entrambi i gruppi sono opera del Torretto. Sulla sommit\u00e0 compaiono altre due figure, opera di Antonio Corradini, che raffigurano una giovane velata rappresentante la \"Fede cristiana della Repubblica\", mentre la seconda ha una stella in fronte rappresentante il \"Potere della Repubblica\".\nSul mausoleo di destra nella parte inferiore vi \u00e8 il gruppo della \"Magnanimit\u00e0 della Repubblica con i popoli vinti\", personificata da una giovane con la spada riposta nel fodero che bacia sulla fronte un'altra ragazza, che rappresenta il popolo vinto; sul lato opposto vi \u00e8 il gruppo della \"Corrispondenza dei commerci della Repubblica\", dove si vede una donna che sostiene una catenella, allacciata al collo di un'altra che le sta appresso. I due gruppi furono realizzati da Pietro Baratta, su modello del Torretto. Sulla parte superiore si pu\u00f2 ammirare lastatua dell\"'Equit\u00e0 della Repubblica\", rappresentata da una donna con bilancia e numerose monete in mano, posta di fronte alla statua della \"Tranquillit\u00e0 della Repubblica\", una figura femminile che tiene in mano un globo con delle aperture. Queste due opere sono attribuite a Tommaso Bonazza.\nSopra i due mausolei sono posti quattro vasi (due per ogni mausoleo), su cui si poggiano dei draghi, simbolo di fedelt\u00e0 e di vigilanza.\nCripta.\nDal coro una scala scende verso la cripta, ora in fase di sistemazione. \u00c8 presente la tomba dell'arcivescovo Alfredo Battisti, del vescovo Lucio Soravito De Franceschi e dell'Arcivescovo Pietro Brollo.\nSacrestia.\nLa sistemazione attuale della sacrestia \u00e8 stata progettata ed eseguita da Luca Andreoli nel 1776. \u00c8 composta da tre vasti ambienti.\nAula dei mansionari.\nSono presenti due tavole del Pordenone, che in precedenza erano parte del parapetto della cantoria dell'organo in \"cornu epistolae\":\nAltre opere presenti:\nAula dei canonici.\nLa stanza era cos\u00ec chiamata perch\u00e9 qui si riunivano i membri del Capitolo. \u00c8 affrescata da Pietro Antonio Novelli, mentre le decorazioni sono di Giuseppe Morelli. L'affresco del soffitto \u00e8 intitolato \"La Chiesa rende omaggio alla Fede\" e gli evangelisti \"Matteo, Marco, Luca e Giovanni\".\nSulle pareti sono affrescate dal Novelli otto scene con i fatti principali del Patriarcato di Aquileia:\nSono presenti, inoltre, una statua marmorea dell\"'Assunta\", opera del Torretto, e i busti dei patriarchi Dionisio \ne Daniele Dolfin con iscrizioni lapidee.\nMuseo del Duomo.\nOltre la navata sinistra, con ingresso presso la base del campanile, si trova il \"Museo del Duomo\" costituito da:\nCappella di San Nicol\u00f2.\nLa cappella conserva i dipinti pi\u00f9 antichi del Duomo, risalenti al Trecento, alcuni dei quali furono realizzati da Vitale da Bologna. Sfortunatamente alcuni sono molto deperiti.\nLa cappella fu costruita verso il 1330 e durante le trasformazioni del '700 venne inglobata con l'adiacente \"Cappella del Corpo di Cristo\" cos\u00ec da formare un unico ambiente; la struttura originaria fu ripristinata nel 1953.\nSulla parete di destra sono rappresentate alcune storie della vita di san Nicola di Mira, dipinte da Vitale da Bologna durante il suo soggiorno udinese (1348-1349).\nIn alto, partendo da sinistra, si possono ammirare:\nNei riquadri sottostanti sono rappresentati alcuni miracoli attribuiti al santo:\nquest'ultimo affresco \u00e8 molto danneggiato, ormai ridotto in stato di frammento ed quasi illeggibile.\nSulla parete di fondo nella parte superiore sono raffigurati:\nSono inoltre presenti:\nquest'ultimo dipinto \u00e8 molto frammentario e risulta di difficile lettura.\nQuesti affreschi sono opera di Vitale da Bologna e della sua bottega.\nSempre sulla parete di fondo, nel basamento sono rappresentati:\nL'autore oper\u00f2 subito dopo la costruzione della cappella e fu fortemente influenzato dall'arte proveniente dall'area germanica.\nSulla parete di sinistra nella parte superiore sono rappresentati:\nSono opere di un anonimo artista del Trecento.\nLungo il basamento sono rappresentati:\nSi ritiene che l'autore sia lo stesso che dipinse la parte basamentale della parete di sinistra.\nCappella del Corpo di Cristo.\nSulla parete di fondo, lungo il basamento, vi sono affreschi con le figure di \"San Giacomo\" e di un altro santo non identificato. Al di sopra \u00e8 presente una grande composizione trecentesca, molto rovinata e quasi del tutto scomparsa, che rappresenta l'infanzia di Cristo, il suo sacrificio e la sua glorificazione. Del dipinto rimangono solo la figura della \"Madonna con Bambino\", che sgambetta sulle ginocchia della madre, i resti di una Crocifissione ed un clipeo con Dio Padre ed alcuni angeli.\nSulla parete di sinistra sono conservati il sigillo della tomba del patriarca Nicol\u00f2 di Lussemburgo e due iscrizioni marmoree, provenienti dalla chiesa di Santa Lucia, ora sconsacrata e dedicate alla beata Elena Valentinis, il cui corpo fu traslato in Duomo nel 1845.\nNel Museo si conserva una preziosissima croce pettorale che contiene frammenti ossei di San Cesario diacono e martire e di San Felice di Valois. Questa croce fu donata a monsignor Emmanuele Lodi, vescovo di Udine dal 1819 al 1845, dall'imperatore Ferdinando I d'Austria il giorno 19 settembre 1844 e dallo stesso vescovo offerta all\u2019altare dei santi Ermacora e Fortunato, patroni della Diocesi e della citt\u00e0 di Udine."}
{"id": "1351515", "revid": "439868", "url": "https://it.wikipedia.org/wiki?curid=1351515", "title": "Regole ampezzane", "text": "Le Regole ampezzane sono un istituto di propriet\u00e0 collettive delle terre da pascolo e forestali, tradizionali nella zona di Cortina d'Ampezzo.\nResiduo di epoche in cui la propriet\u00e0 dei terreni era per lo pi\u00f9 comune, determina tutt'oggi la propriet\u00e0 degli abitanti \"originari\", con esclusione quindi di tutti quelli che si trasferiscono successivamente in un comune.\nQuesto regime tradizionale ha permesso la conservazione delle caratteristiche del territorio, con vantaggi dal punto di vista ecologico.\nQuanto al regime giuridico, vi \u00e8 stata la tendenza a cercare di assimilare queste terre \"comuni\" a quelle di un \"demanio comunale\", ma da parte dei \"regolieri\" vi \u00e8 stata la tenace difesa dell'opposto principio che si tratti di una \"propriet\u00e0 privata\" esclusiva degli abitanti originari.\nLe propriet\u00e0.\nA Cortina i boschi di propriet\u00e0 delle Regole si estendono su una superficie di circa 16.000 ettari. Si tratta per lo pi\u00f9 di conifere e le essenze pi\u00f9 diffuse sono: abete rosso, larice, abete bianco e cirmolo.\nI laudi.\nDa secoli la regolamentazione dei diritti dei partecipanti alle \"regole\", detti \"regolieri\", viene fissata dai \"laudi\". Ad esempio ciascun regoliere pu\u00f2 disporre di legna da ardere per il riscaldamento domestico: nella valle d'Ampezzo \u00e8 d'uso sia la cucina economica (\u201csporer\u201d) per cucinare, sia la stufa in maiolica (\u201cfornel\u201d) per il riscaldamento. Ogni regoliere pu\u00f2 contare su 7 metri steri (mst.) di legna per ogni capo famiglia, pi\u00f9 1 mst. per ogni suo componente.\nPu\u00f2 inoltre disporre di legname da costruzione, il migliore disponibile, ma solo per uso proprio, escludendo la possibilit\u00e0 di farne commercio.\nNatura giuridica delle \"Regole\".\nCome tutte le \"propriet\u00e0 comuni\" di una \"gens\", tipiche dell'antico diritto germanico, le Regole ampezzane hanno trovato una difficile \"collocazione\" nel diritto italiano moderno. Una certa tendenza era di assimilarla al \"demanio comunale\", magari asservita ad una servit\u00f9 di pascolo e di legnatico od ancora ad un uso civico. Simili istituti di propriet\u00e0 collettiva erano presenti in Inghilterra tra il XVII ed il XIX secolo prima delle enclosures ed erano particolarmente diffusi in Sardegna prima delle chiudende e dove tuttora in parte sopravvivono. Per amore delle antiche tradizioni, congiuntamente agli interessi economici connessi allo sviluppo del turismo, i regolieri hanno strenuamente difeso il carattere \"privatistico\" della loro propriet\u00e0, sia pure regolata non dalle comuni regole della comunione, ma dai \"laudi\", che introducono, a volte, norme di carattere sociale. Per lo stato italiano le Regole d'Ampezzo non sono n\u00e9 un ente pubblico n\u00e9 un soggetto privato ma rientrano nell'ordine della propriet\u00e0 collettiva.\nLa \"Casa delle regole\".\nAl centro del paese a Cortina uno dei pi\u00f9 bei \"palazzi\" antichi \u00e8 la Ciasa de ra Regoles ( \"Casa delle regole )\" che \u00e8 la sede dell'amministrazione del complesso sistema delle propriet\u00e0 comuni. Inoltre l'edificio ospita il Museo d'Arte Moderna \"Mario Rimoldi\"."}
{"id": "1351516", "revid": "125911078", "url": "https://it.wikipedia.org/wiki?curid=1351516", "title": "Austin-Healey Sprite", "text": "La Sprite \u00e8 un'autovettura prodotta dalla BMC, poi British Leyland, tra il 1958 ed il 1971 e venduta con marchio Austin-Healey.\nLa Sprite Frog Eye.\nDopo il successo della pi\u00f9 grande 100, frutto dell'accordo tra BMC e Donald Healey, la BMC mise in listino una spider pi\u00f9 piccola ed economica, sempre basata su una meccanica di grande serie.\nIl modello fu la Austin A40 Farina, sebbene il pianale (con telaio a longheroni, separato dalla carrozzeria, come su tutte le sportive inglesi, fosse specifico; motore, cambio, sospensioni, freni (tutti a tamburo) e buona parte della meccanica provenissero dalla \"A40\".\nCon una linea originale, la \"Sprite MkI\" lanciata nel 1958 era una roadster spartana: mancavano paraurti, maniglie esterne, vetri laterali e capote (c'era un semplice tonneau cover). Il pavimento era rivestito in gomma.\nSpinta dal 4 cilindri in linea monoalbero laterale \"A Series\" di 948cm\u00b3 alimentato a carburatore da 44cv, la prima serie della \"Sprite\" fu soprannominata \"Frog Eye\" (occhi da ranocchio), per via dei fari prominenti e della mascherina a bocca sorridente.\nEconomica e leggera la Frog Eye fu un successo, e nel 1959 la Casa ne mitig\u00f2 la spartanit\u00e0: comparvero maniglie, paraurti e vetri laterali.\nDalla MkII alla MkIV.\nNonostante il successo della Frog Eye, nel 1961, per ragioni di contenimento dei costi, fu presentata la seconda serie (\"Sprite MkII\") dotata della stessa carrozzeria della MG Midget (la meccanica era gi\u00e0 comune ai due modelli). La Sprite divenne cos\u00ec pi\u00f9 pratica e razionale, ma assai meno originale. Anche le finiture interne migliorarono. La modifica tecnica pi\u00f9 importante fu l'adozione di freni anteriori a disco. Alla fine del 1962 la cilindrata fu portata a 1098 cm\u00b3 (55cv).\nNel 1964 nacque la \"MkIII\", con nuove maniglie per le portiere, parabrezza ampliato, deflettori laterali, mascherina con maglia ridisegnata, albero a camme rinforzato e sospensioni migliorate.\nNel 1968 nacque la 4\u00aa serie, con motore di 1275 cm\u00b3 (65cv), mascherina anteriore in plastica, archi ruota posteriori di forma pi\u00f9 squadrata e bordo inferiore della carrozzeria nero opaco, ruote a raggi sostituite da cerchi in acciaio stampato) e un generalizzato calo del livello di finitura.\nCessato l'accordo con Donald Healey nel 1971, la vettura prese il nome di Austin \"Sprite\" e alla fine dell'anno usc\u00ec dal listino. La gemella MG Midget rimase fino alla fine degli anni settanta.\nAttivit\u00e0 sportiva.\nNel 1965 l'Austin-Healey svilupp\u00f2 una versione da competizione della Sprite. La carrozzeria era stata resa pi\u00f9 aerodinamica dopo numerose prove alla galleria del vento, configurazione predisposta specificatamente per i rettilinei di Le Mans. L'impianto luci era stato potenziato con quattro fari dietro una struttura in plexiglas. Al centro della parte anteriore erano posizionate due piccole ali per convogliare l'aria verso il radiatore. La sospensione anteriore era a doppi bracci trasversali. Il propulsore BMC ebbe un carburatore Weber, che fece superare i 100 hp. Il cambio manuale a cinque rapporti era l'MG B. L'auto pesava 610 kg.\nNella prima corsa, la 12 ore di Seabring, fu condotta da Rauno Aaltonen e Clive Baker. 37\u00ba in griglia, la Sprite chiuse la corsa 15a e seconda nella classe 2 litri. Successivamente fu iscritta a Le Mans, dove Aaltonen e Baker furono affiancati dalla seconda vettura di Paul Hawkins e John Rhodes. I primi furono costretti al ritiro, ma i secondi, partiti 44\u00b0, arrivarono 12\u00b0 assoluti e primi di classe. La Sprite fu impiegata sino al 1968, ottenendo in quell'anno nuovamente la vittoria di classe.\nLa produzione.\nLa Sprite fu prodotta in 129.338 esemplari:"}
{"id": "1351522", "revid": "339392", "url": "https://it.wikipedia.org/wiki?curid=1351522", "title": "L'uomo che volle essere Re (romanzo)", "text": ""}
{"id": "1351523", "revid": "36426", "url": "https://it.wikipedia.org/wiki?curid=1351523", "title": "Duomo di Frosinone", "text": ""}
{"id": "1351524", "revid": "6923", "url": "https://it.wikipedia.org/wiki?curid=1351524", "title": "Campionati oceaniani femminili di pallacanestro", "text": "I Campionati oceaniani femminili di pallacanestro FIBA sono una competizione sportiva continentale a cadenza biennale organizzata dalla FIBA Oceania, la federazione oceaniana della pallacanestro.\nSi tratta di un torneo tra nazionali, che assegna il titolo di Campione d'Oceania alla nazionale vincitrice, ed \u00e8 di solito valevole per la qualificazione ai Giochi olimpici e ai Mondiali femminili di pallacanestro.\nDi solito vi partecipano solo due squadre, Australia e Nuova Zelanda, vista la conformazione del continente, formato da moltissime isolette che non hanno squadre nazionali di livello.\nIl primo campionato oceaniano di pallacanestro si tenne nel 1974, e da allora sono state disputate 15 edizioni, 14 delle quali vinte dall'Australia."}
{"id": "1351528", "revid": "110157", "url": "https://it.wikipedia.org/wiki?curid=1351528", "title": "Divizia A 1973-1974", "text": "La Divizia A 1973-1974 \u00e8 stata la 56\u00aa edizione della massima serie del campionato di calcio rumeno, disputato tra il 12 agosto 1973 e il 19 giugno 1974 e concluso con la vittoria finale dell'Universitatea Craiova, al suo primo titolo.\nCapocannoniere del torneo fu Mihai Adam (CFR Cluj), con 23 reti.\nFormula.\nLe squadre partecipanti passarono da 16 a 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1974-1975, seconda e terza alla Coppa UEFA 1974-1975 e la vincente della coppa di Romania alla coppa delle Coppe 1974-1975."}
{"id": "1351529", "revid": "110157", "url": "https://it.wikipedia.org/wiki?curid=1351529", "title": "Divizia A 1974-1975", "text": "La Divizia A 1974-1975 \u00e8 stata la 54\u00aa edizione della massima serie del campionato di calcio rumeno, disputato tra il 10 agosto 1974 e il 29 giugno 1975 e concluso con la vittoria finale della Dinamo Bucure\u0219ti, al suo ottavo titolo.\nCapocannoniere del torneo fu Dudu Georgescu (Dinamo Bucure\u0219ti), con 33 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1975-1976, seconda e terza alla Coppa UEFA 1975-1976 e la vincente della coppa di Romania alla coppa delle Coppe 1975-1976."}
{"id": "1351531", "revid": "339392", "url": "https://it.wikipedia.org/wiki?curid=1351531", "title": "Aeroporto Corrado Gex", "text": ""}
{"id": "1351532", "revid": "110157", "url": "https://it.wikipedia.org/wiki?curid=1351532", "title": "Divizia A 1975-1976", "text": "La Divizia A 1975-1976 \u00e8 stata la 58\u00aa edizione della massima serie del campionato di calcio rumeno, disputato tra il 17 agosto 1975 e il 20 giugno 1976 e concluso con la vittoria finale della Steaua Bucure\u0219ti, al suo ottavo titolo.\nCapocannoniere del torneo fu Dudu Georgescu (Dinamo Bucure\u0219ti), con 31 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono cinque: la vincente alla coppa dei Campioni 1976-1977, seconda, terza e quarta alla Coppa UEFA 1976-1977 e la vincente della coppa di Romania alla coppa delle Coppe 1976-1977.\nIl CSM Re\u0219i\u021ba cambi\u00f2 nome in \"FCM Re\u0219i\u021ba\"."}
{"id": "1351536", "revid": "110157", "url": "https://it.wikipedia.org/wiki?curid=1351536", "title": "Divizia A 1976-1977", "text": "La Divizia A 1976-1977 \u00e8 stata la 59\u00aa edizione della massima serie del campionato di calcio rumeno, disputato tra il 22 agosto 1976 e il 30 giugno 1977 e concluso con la vittoria finale della Dinamo Bucure\u0219ti, al suo nono titolo.\nCapocannoniere del torneo fu Dudu Georgescu (Dinamo Bucure\u0219ti), con 47 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1977-1978, seconda e terza alla Coppa UEFA 1977-1978 e la vincente della coppa di Romania alla coppa delle Coppe 1977-1978."}
{"id": "1351539", "revid": "110157", "url": "https://it.wikipedia.org/wiki?curid=1351539", "title": "Divizia A 1977-1978", "text": "La Divizia A 1977-1978 \u00e8 stata la 60\u00aa edizione della massima serie del campionato di calcio rumeno, disputato tra il 21 agosto 1977 e il 15 giugno 1978 e concluso con la vittoria finale della Steaua Bucure\u0219ti, al suo nono titolo.\nCapocannoniere del torneo fu Dudu Georgescu (Dinamo Bucure\u0219ti), con 24 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1978-1979, seconda e terza alla Coppa UEFA 1978-1979 e la vincente della coppa di Romania alla coppa delle Coppe 1978-1979."}
{"id": "1351543", "revid": "110157", "url": "https://it.wikipedia.org/wiki?curid=1351543", "title": "Divizia A 1978-1979", "text": "La Divizia A 1978-1979 \u00e8 stata la 61\u00aa edizione della massima serie del campionato di calcio rumeno, disputato tra il 24 agosto 1978 e il 24 giugno 1979 e concluso con la vittoria finale dell'Arge\u0219 Pite\u0219ti, al suo secondo titolo.\nCapocannoniere del torneo fu Marin Radu (Arge\u0219 Pite\u0219ti), con 22 reti.\nFormula.\nLe squadre partecipanti furono 18 e disputarono un turno di andata e ritorno per un totale di trentaquattro partite.\nLe ultime tre classificate retrocedettero in Divizia B.\nLe qualificate alle coppe europee furono quattro: la vincente alla coppa dei Campioni 1979-1980, seconda e terza alla Coppa UEFA 1979-1980 e la vincente della coppa di Romania alla coppa delle Coppe 1979-1980."}
{"id": "1351547", "revid": "712828", "url": "https://it.wikipedia.org/wiki?curid=1351547", "title": "J\u016bshir\u014d Ukitake", "text": ""}
{"id": "1351548", "revid": "1538923", "url": "https://it.wikipedia.org/wiki?curid=1351548", "title": "Calcescisto", "text": "Il calcescisto \u00e8 una roccia metamorfica in facies scisti verdi, prevalentemente di pi\u00f9 basso grado, formata da calcite a cui si associano, in quantit\u00e0 variabili, miche chiare (muscovite, fengite, paragonite) \u00b1 biotite \u00b1 quarzo . Pu\u00f2 essere pi\u00f9 o meno intensamente scistoso in funzione del contenuto di fillosilicati. Pu\u00f2 sfumare da una parte verso i marmi micacei e dall'altra verso filladi e micascisti. Queste rocce, infatti, sono spesso associate ai calcescisti. Anche il colore \u00e8 variabile: generalmente da grigio chiaro a quasi nero, pu\u00f2 avere sfumature verdi per la presenza di fengite o clorite e giallo crema per effetto dell'alterazione superficiale.\nCaratteristiche.\nSecondo le indicazioni dello IUGS (International Union of Geological Sciences) questo termine, coniato da Brongniart nel 1813, \u00e8 da considerare obsoleto e andrebbe sostituito da \"carbonate-silicate schist\" - che in italiano si pu\u00f2 tradurre in \"scisto a carbonati-silicati\" - se i carbonati sono inferiori al 50% in volume e da \"marmo scistoso impuro\" se i carbonati superano il 50%. \nOltre ai succitati minerali, i calcescisti possono contenere in quantit\u00e0 accessorie tormalina, epidoti, tremolite (se il protolito conteneva della dolomite), clorite, plagioclasio e granato. In alcuni calcescisti la presenza di materiale carbonioso grafitizzato conferisce loro un colore molto scuro. La struttura dei calcescisti \u00e8 da scistosa a gneissica, la tessitura \u00e8 grano-lepidoblastica.&lt;br&gt;\nA causa della presenza della calcite, solubile in acque debolmente acide, queste rocce si presentano in superficie pi\u00f9 o meno corrose e spesso con aspetto cavernoso. Questo aspetto consente spesso di distinguerle dalle altre rocce metamorfiche con cui sono a contatto. Inoltre si sbriciolano pi\u00f9 facilmente, spesso con le sole mani, di altri scisti non carbonatici. Per questo danno talora origine a estesi sfasciumi alla base delle pareti rocciose.\nOrigine e distribuzione dei calcescisti nelle Alpi.\nNelle Alpi il termine calcescisti ha una lunghissima tradizione d'uso ed \u00e8 stato utilizzato per definire una formazione metamorfica che costituisce una buona parte delle Alpi Occidentali: la \"Formazione dei calcescisti con pietre verdi\" o \"Zona Piemontese\", ossia l'insieme delle rocce che costituivano in origine il fondo marino dell'Oceano Ligure-Piemontese. I depositi che per metamorfismo hanno dato origine ai calcescisti erano dei sedimenti calcarei impuri (da calcari argillosi ad argille calcaree) depositatisi in mare profondo (scarpata continentale e pavimento oceanico) e poi coinvolti, insieme alla sottostante crosta oceanica, nella subduzione dell'oceano al di sotto della placca africana. Oggi contornano e imballano le diverse falde di ricoprimento dell'edificio alpino. Oltre che nelle Alpi Occidentali, i calcescisti affiorano intorno alla falda della Margna, nelle Alpi orientali (nelle due finestre tettoniche dell'Engadina e degli Alti Tauri) e nelle falde delle Prealpi Svizzere. Calcescisti associati ai marmi si trovano anche nelle Alpi Apuane.\nEt\u00e0 dei calcescisti alpini.\nRitenuti per lungo tempo di et\u00e0 \"arcaica\", fu grazie alla scoperta di rari fossili, mal conservati ma ancora riconoscibili, da parte del geologo rilevatore Secondo Franchi alla fine dell'Ottocento che fu possibile datare i protoliti dei calcescisti al Mesozoico e in particolare al Giurassico inferiore. I resti comprendono Belemniti, Terebratule e articoli di Crinoidi. Il metamorfismo che successivamente li ha interessati comprende una fase di alta pressione durante la subduzione (facies scisti blu/eclogiti con pressioni massime di 2 GPa) e una successiva fase di bassa pressione (~0,5\u00a0GPa) in facies scisti verdi durante il successivo sollevamento. Quest'ultima ha quasi completamente sostituito le paragenesi di alta pressione. Le datazioni radiometriche della prima fase Nelle Alpi Occidentali variano tra i 60 e i 40 Ma e quelle della seconda tra 40 e 35 Ma.\nUso dei calcescisti.\nData la loro facile suddivisibilit\u00e0 in lastre piane, in molte localit\u00e0 alpine i calcescisti sono usati per la copertura dei tetti."}
{"id": "1351558", "revid": "110157", "url": "https://it.wikipedia.org/wiki?curid=1351558", "title": "\u0160\u010digry", "text": "\u0160\u010digry (anche traslitterato come \"Shchigry\") \u00e8 una cittadina della Russia europea, nell'oblast' di Kursk. Sorge fra i fiumi \u0160\u010digra e Lesnaja Plata, circa a nordest del capoluogo Kursk; \u00e8 capoluogo del distretto di \u0160\u010digrovskij.\nFondata nel XVII secolo con il nome di \"Troickoe na \u0160\u010digrach\" (russo \u0422\u0440\u043e\u0438\u0446\u043a\u043e\u0435 \u043d\u0430 \u0429\u0438\u0433\u0440\u0430\u0445), ricevette lo \"status\" di citt\u00e0 nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1351561", "revid": "287204", "url": "https://it.wikipedia.org/wiki?curid=1351561", "title": "Scigry", "text": ""}
{"id": "1351562", "revid": "80339", "url": "https://it.wikipedia.org/wiki?curid=1351562", "title": "Shchigry", "text": ""}
{"id": "1351564", "revid": "30274", "url": "https://it.wikipedia.org/wiki?curid=1351564", "title": "La monaca di Monza", "text": ""}
{"id": "1351566", "revid": "324090", "url": "https://it.wikipedia.org/wiki?curid=1351566", "title": "Azioni penali, reipersecutorie, miste", "text": "Le azioni penali, reipersecutorie, miste sono delle azioni risarcitorie di diritto romano.\nAzioni penali.\nCon le azioni penali \"in personam\", il privato chiedeva al giudice che venisse comminata una sanzione pecuniaria al danneggiante, detta poena. Il valore della poena era determinata in un multiplo del valore del bene danneggiato.\nAzioni reipersecutorie.\nCon le azioni reipersecutoriae \"in rem\" o \"in personam\" non si perseguiva a scopo punitivo l'autore dell'illecito bens\u00ec a rifondere al danneggiato il valore del bene leso.\nLe azioni reali sono tutte reipersecutorie, le azioni personali potevano essere penali o reipersecutorie.\nAzioni miste.\nA met\u00e0 tra azioni reipersecutorie e penali, si collocano le cosiddette azioni mixtae: erano azioni in cui si perseguiva contemporaneamente \"poena\" e \"res\". Alla luce della loro natura cumulativa dell'azione penale e reipersecutoria, non potevano concorrere con esse in quanto le sostituivano."}
{"id": "1351567", "revid": "767487", "url": "https://it.wikipedia.org/wiki?curid=1351567", "title": "Micascisto", "text": "Il micascisto \u00e8 una roccia metamorfica formata per metamorfismo regionale di medio grado. Quindi tra 500 - 700\u00a0\u00b0C di temperatura, e 3 - 10 Kbar di pressione. \u00c8 in prevalenza una roccia a grana media o grossa con tessitura scistosa a volte piana ma pi\u00f9 spesso ondulata ed irregolare per la presenza del quarzo. Il colore varia dal grigio argento al bruno a seconda della quantit\u00e0 di biotite presente.\nI micascisti compaiono in tutte le aree che sono state interessate dal sollevamento orogenico e particolarmente in quelle dove l'erosione ha portato alla luce gli strati pi\u00f9 profondi. Un esempio di micascisti si trova in Val Sangone."}
{"id": "1351569", "revid": "1226", "url": "https://it.wikipedia.org/wiki?curid=1351569", "title": "Il Signore degli Enigmi", "text": ""}
{"id": "1351570", "revid": "339392", "url": "https://it.wikipedia.org/wiki?curid=1351570", "title": "Ridotto valtellinese", "text": ""}
{"id": "1351572", "revid": "109370730", "url": "https://it.wikipedia.org/wiki?curid=1351572", "title": "Monte Cazzola", "text": "Il monte Cazzola \u00e8 una montagna delle Alpi alta 2.330\u00a0m s.l.m. Si trova nella valle di Devero nel cuore delle Alpi Lepontine. Escursionisti frequentano i suoi sentieri e ne risalgono i pendii verso il Lago Nero.\nDescrizione.\nDalla cima si pu\u00f2 osservare un ampio panorama, di pianori verdeggianti, boschi di larici, la catena Helsenhorn-Cervandone e verso nord il lago di Devero. In direzione sud-ovest si giunge invece fino alla Punta d'Orogna, cima che segna il limite sud della Valle Devero."}
{"id": "1351575", "revid": "1745361", "url": "https://it.wikipedia.org/wiki?curid=1351575", "title": "Sabbionaia", "text": "La sabbionaia \u00e8 un ambiente, spesso un contenitore, solitamente di forma quadrangolare, nel quale si trova sabbia: viene adibita al gioco per i bambini e talvolta contiene attrezzi ginnici.\nDescrizione.\n\u00c8 presente in molti parchi giochi, e consente ai fanciulli di divertirsi sia costruendo castelli di sabbia sia scavando buche pi\u00f9 o meno profonde con paletta e secchiello. Questo spazio ludico esercita una forte attrazione per i bambini in tenera et\u00e0, anche per la sua somiglianza con la spiaggia marina.\nUna sabbionaia richiede una certa manutenzione sia per mantenere la sabbia ad un certo grado di umidit\u00e0 (in modo da impedire che il vento la diffonda nell'aria, con rischio di irritare occhi e mucose), sia per mantenere la sabbia stessa pulita, in particolare tenendo lontani cani, gatti o altri animali che potrebbero inquinarla con le proprie deiezioni (a tale scopo sarebbe prudente coprire la sabbia con un telo quando non vi giocano i bambini). Per questo essa si trova spesso nei cortili delle scuole, dove vi \u00e8 pi\u00f9 controllo che non nei parchi pubblici.\nPedagogia.\nLa manipolazione della sabbia rientra tra le attivit\u00e0 dell'apprendimento. Le varie attivit\u00e0 fatte con la sabbia permettono per esempio di apprendere diverse nozioni, come il fatto che la materia non \u00e8 fatta necessariamente di blocchi ma pu\u00f2 essere composta da elementi anche molto piccoli (come i granelli di sabbia). Il bambino impara cos\u00ec via via nozioni diverse: vuoto/pieno, asciutto/umido, duro/morbido, fragile/solido. Questa costruzione mentale \u00e8 resa possibile tramite la ripetizione di questi atti nella sabbionaia, come pure nella neve, con i giochi di costruzione, i collage o la preparazione di ricette di cucina (lavoro sui differenti stati della materia). Secondo lo psicologo Jean Piaget, il gioco \u00e8 la premessa indispensabile alla costruzione di s\u00e9 e del mondo."}
{"id": "1351581", "revid": "838137", "url": "https://it.wikipedia.org/wiki?curid=1351581", "title": "Rugby a 15 nel 1967", "text": "I Barbarians.\nNel 1967 la squadra ad inviti dei Barbarians ha disputato i seguenti incontri:"}
{"id": "1351583", "revid": "1983214", "url": "https://it.wikipedia.org/wiki?curid=1351583", "title": "Ciugud", "text": "Ciugud (\"Maroscs\u00fcged\" in ungherese), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di cinque villaggi: Ciugud, Dr\u00e2mbar, H\u0103pria, \u0218eu\u0219a, Teleac.\nNell'area del villaggio di \u015eeu\u015fa si trova un giacimento di bentonite, coltivato a cielo aperto tra il 1987 ed il 2000. Nell'area si trova anche un sito archeologico, tuttora in fase di studio ed esplorazione."}
{"id": "1351585", "revid": "1983214", "url": "https://it.wikipedia.org/wiki?curid=1351585", "title": "Ciuruleasa", "text": "Ciuruleasa (\"Csuruly\u00e1sza\" in ungherese), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 9 villaggi: Bidige\u0219ti, Bodre\u0219ti, Bogle\u0219ti, Buninginea, Ciuruleasa, Ghedule\u0219ti, M\u0103ti\u0219e\u0219ti, Mor\u0103re\u0219ti, Vulcan."}
{"id": "1351587", "revid": "1833487", "url": "https://it.wikipedia.org/wiki?curid=1351587", "title": "Guai a chi ci tocca", "text": "Guai a chi ci tocca \u00e8 il secondo album, nato dalla collaborazione tra i 99 Posse e i Bisca\nDopo il doppio CD \"Incredibile opposizione tour 94\" registrato nel 1994, tornano i Bisca 99 Posse per presentare un nuovo lavoro dalle sonorit\u00e0 molto varie.\nDescrizione.\nL'album presenta oltre alle canzoni in tutto stile Bisca99Posse, anche pezzi recitati come nel caso della terza traccia contenente uno spezzone di uno dei molti monologhi del comico napoletano Massimo Troisi o della traccia \"Resiste Chiapas\" che \u00e8 un remix del canto popolare dell'EZLN dove viene ripetuto il motto: \"Zapata vive, la lucha sigue\"\nIl disco \u00e8 stato registrato alla Flying Recording di Napoli da Enzo Rizzo e allo studio Splash di Napoli da Massimo Aluzzi, e mixato al Capri Digita Studios Capri "}
{"id": "1351593", "revid": "22475", "url": "https://it.wikipedia.org/wiki?curid=1351593", "title": "Alpe Devero", "text": "L'Alpe Devero \u00e8 una localit\u00e0 alpina che si trova al centro della Valle Devero. Il piccolo centro abitato \u00e8 una frazione di Baceno, un comune della provincia del Verbano-Cusio-Ossola. L'Alpe, storico insediamento di pascoli per l'allevamento del bestiame, si trova a 1634 metri s.l.m. di altitudine e si trova all'interno dell'area protetta del Parco naturale dell'Alpe Veglia e dell'Alpe Devero.\nDescrizione.\nOggi l'Alpe Devero \u00e8 una localit\u00e0 per lo pi\u00f9 turistica frequentata da sciatori ed escursionisti, anche se sono ancora presenti allevatori e produttori di latticini. Il formaggio d'alpeggio Bettelmatt infatti viene prodotto proprio in queste zone.\nLa piana del Devero \u00e8 un ampio pianoro circondato dai boschi di larici e dalle vette del Monte Cervandone, Punta della Rossa, Pizzo Cornera e Pizzo Fizzi. Poco nord-est del centro abitato dell'alpe Devero e di Crampiolo si trova il lago Codelago (anche noto come Lago Devero), un bacino artificiale che occupa gran parte del fondovalle della Valle Devero. \nIn paese si trovano tipici esempi di architettura locale: le baite con i tetti in piode. \u00c8 raggiungibile dall'Autostrada A26 Voltri-Sempione, fino a Gravellona Toce, da qui si procede per Domodossola uscendo verso le Valli Antigorio-Formazza, si prosegue per Goglio, frazione di Baceno, e da qui si sale alla valle di Devero tramite una strada comunale lunga circa 7 km. L'accesso e la circolazione dei mezzi privati sono vietati, sono allestiti dei parcheggi a pagamento prima dell'ingresso.\nDall'Alpe Devero \u00e8 possibile raggiungere Binn in Svizzera passando (escursionisti esperti) per il Bivacco Combi e Lanza a 2.429 metri in val Buscagna, costruito dal CAI di Omegna in ricordo dei giovani soci Luigi Combi e Piero Lanza morti il 19 luglio 1970 sul Canalone Marinelli (parete est del Monte Rosa).\nTutela del territorio: piano paesistico, parco regionale, sito Natura2000.\nL'Alpe Devero con il Piano Paesistico ha protetto l'architettura tradizionale montana e ha impedito un'espansione sregolata di costruzioni e infrastrutture di viabilit\u00e0. L'Alpe Devero \u00e8 infatti tutelato dalla legislazione (locale, regionale, nazionale ed europea) introdotta per preservare questo territorio:\nParco naturale dell'Alpe Veglia e dell'Alpe Devero.\nIstituito con legge regionale del 14 marzo 1995, n. 32, risultato dell'accorpamento del Parco naturale dell'Alpe Veglia (L.R. 14/78) e del Parco naturale dell'Alpe Devero (L.R. 49/90) e diviso amministrativamente fra i comuni di Varzo, Trasquera, Crodo e Baceno. Il Parco, compreso fra i 1600 ed i 3553 m s.l.m., \u00e8 stato istituito per tutelare le caratteristiche ambientali e naturali di due ampie conche alpine alla testata delle Valli Divedro e Devero contornate dalle pi\u00f9 alte vette delle Alpi Lepontine Occidentali.\nZona di Salvaguardia dell'Alpe Devero.\nIstituita ai sensi della legge regionale del 24 aprile 1990, n. 50 come \"Zona di salvaguardia dell'alpe Devero\" \u00e8 stata trasformata in \"Area contigua dell'Alpe Devero\", dall'art. 6 della legge regionale del 29 giugno 2009, n. 19 \"Testo unico sulla tutela delle aree naturali e della biodiversit\u00e0\". Situata a sud del Parco naturale Veglia Devero, comprende la Piana di Devero e quella di Crampiolo e la Valle di Bondolero. La \"Zona di salvaguardia\", ora \"Area contigua\" fu istituita al fine di raccordare l'area protetta ed il territorio non soggetto a tutela e incentivare interventi ed attivit\u00e0 compatibili con le caratteristiche ambientali.\nZSC e ZPS IT1140016 \"Alpi Veglia e Devero - Monte Giove\".\nLa ZSC e ZPS presenta una superficie di 15.119 ettari, che comprendono interamente il Parco Veglia Devero e l'Area Contigua: aree alpine di rilevante interesse naturalistico, paesaggistico, storico e culturale che costituiscono la naturale prosecuzione e il naturale ampliamento, dei valori tutelati dall'area del Veglia Devero. La ZSC/ZPS IT1140016 \u00e8 gestita dall'Ente di gestione delle aree protette dell'Ossola, avente sede a Varzo (VB) ed \u00e8 integrata nel sistema Rete Natura 2000.\nPiano Paesaggistico Regionale della Regione Piemonte.\nApprovato con DCR 3 ottobre 2017, n. 233 - 35836, Regolamento attuativo del Piano Paesaggistico Regionale Decreto Presidente Giunta Regionale 23 marzo 2019, n 4/R.\nSport invernali.\nAll'Alpe Devero \u00e8 presente un impianto di risalita per praticare lo sci e lo snowboard. La zona \u00e8 frequentata anche da chi pratica sci alpinismo, chi usa le ciaspole e chi pratica sci fuoripista. Una seggiovia e due skilift, conducono a circa 500 metri dalla vetta del Monte Cazzola, da dove si snodano 8\u00a0km di piste battute, ed innumerevoli percorsi fuoripista tra cui il pi\u00f9 famoso attraverso l'alpe Misanco. \nAll'Alpe D\u00e9vero vengono anche predisposti per la stagione invernale un anello per praticare lo sci di fondo e uno snow park."}
{"id": "1351594", "revid": "767487", "url": "https://it.wikipedia.org/wiki?curid=1351594", "title": "Dune di Maspalomas", "text": "Le Dune di Maspalomas costituiscono un piccolo deserto di 25 km\u00b2 situato nel municipio di San Bartolom\u00e9 de Tirajana, a ridosso tra Maspalomas e Playa del Ingl\u00e9s sull'isola di Gran Canaria, di cui occupa la parte pi\u00f9 meridionale.\nGeografia.\nLe Dune di Maspalomas delimitano la parte inferiore dell'isola e ne rappresentano il punto pi\u00f9 a sud, oltre il quale si apre l'Oceano Atlantico."}
{"id": "1351606", "revid": "1983214", "url": "https://it.wikipedia.org/wiki?curid=1351606", "title": "Cric\u0103u", "text": "Cric\u0103u (in ungherese \"Boroskrakk\u00f3\", in tedesco \"Krakau\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di tre villaggi: Craiva, Cric\u0103u, Tibru.\nStoria.\nL'esistenza di Cric\u0103u \u00e8 documentata fin dal 1206 ed appartenne al feudo di Piatra Craivii, localit\u00e0 di cui rimangono tracce nel villaggio di Craiva. La localit\u00e0 venne colonizzata dai Sassoni, che la abitarono fino all'invasione mongola del 1241."}
{"id": "1351607", "revid": "287204", "url": "https://it.wikipedia.org/wiki?curid=1351607", "title": "Cricau", "text": ""}
{"id": "1351608", "revid": "1543377", "url": "https://it.wikipedia.org/wiki?curid=1351608", "title": "Blow Monkeys The Masters", "text": "Blow Monkeys The Masters \u00e8 una raccolta della band new wave / dance britannica nota in Italia come Blow Monkeys (pi\u00f9 propriamente, The Blow Monkeys), pubblicata nel 1997, dall'etichetta Eagle (piuttosto conosciuta per la sua \u00abEagle Series\u00bb che raccoglie i master di molte band d'oltre-Manica). La raccolta, la seconda uscita dopo la pi\u00f9 famosa \"Choices - The Singles Collection\", del 1989, ripropone quasi tutti i singoli pi\u00f9 famosi (tra cui tutti e quattro i singoli tratti dall'album pi\u00f9 venduto della band, \"She Was Only a Grocer's Daughter\", del 1987, contenente anche il loro pi\u00f9 grande successo su singolo, la Numero 5 britannica \"It Doesn't Have to Be This Way\", e i due singoli pi\u00f9 famosi del precedente album, \"Animal Magic\", \"Wicked Ways\", e il primo vero singolo di successo della band, \"Digging Your Scene\"), i tre singoli pi\u00f9 conosciuti dell'album di debutto, \"Limping for a Generation\", del 1984, i due brani inediti della precedente collection, vale a dire i due duetti con Sylvia Tella (la celebre \"Choice?\" e la meno celebre \"Slaves No More\"), l'ultimo singolo in assoluto pubblicato dal gruppo prima dello scioglimento, \"La Passionara\", dall'album \"Springtime for the World\", del 1990, e soprattutto un'introvabile chicca, rappresentata dalla rara cover di \"Superfly\", di Curtis Mayfield, maestro ispiratore del cantante e leader Dr. Robert, originariamente sul lato B di un singolo del 1986, \"Don't Be Scared of Me\", uno tra i meno conosciuti e uno dei pochi a non essere entrati in classifica. In questo, il pezzo \u00e8 stato segu\u00ecto da una canzone comunque piuttosto popolare, \"It Pays to Belong\", tratta dall'album \"Whoops! There Goes the Neighbourhood\", del 1988. Proprio da quest'ultimo lavoro provengono gli unici due brani inseriti nella raccolta che non sono mai stati pubblicati su formato singolo, ma che costituiscono due cosiddette stand-out tracks di quel disco, \"No Woman Is An Island\" e \"Squaresville\", poste in chiusura della compilation. Spicca invece l'assenza di una traccia contenuta sull'album del 1988, sia molto famosa e apprezzata che alta in classifica (Numero 7, all'inizio del 1989), il pezzo intitolato \"Wait\", che viene oggi considerato come l'iniziatore del sottogenere della dance in s\u00e9guito etichettato come UK Garage. Probabilmente, la canzone non compare qui perch\u00e9 accreditata al solo Robert Howard (il vero nome di Dr. Robert), in duetto con la diva della Chicago House, Kym Mazelle."}
{"id": "1351614", "revid": "1318658", "url": "https://it.wikipedia.org/wiki?curid=1351614", "title": "Educazione permanente", "text": "Per \"educazione permanente\" si intende l'attivit\u00e0 di perfezionamento e di studio svolta in modo costante da un singolo individuo o da un'organizzazione nel suo insieme per aggiornare e sviluppare le conoscenze e le tecniche professionali.\nStoria.\nL'idea originale di garantire all'essere umano un'educazione che lo caratterizzi durante tutto il corso della vita si pu\u00f2 ricondurre a Giovanni Amos Comenio (1592-1670), considerato il padre della pedagogia, il quale riassume il concetto di educazione permanente in una frase: \"Tutti siano educati in tutto totalmente\". Per Comenio l'educazione \u00e8 intesa come un processo di apprendimento che inizia dalla giovane et\u00e0 per proseguire in quella adulta e anziana poich\u00e9 l'uomo in ogni fase della sua vita sente il bisogno di progredire.\nIl pensiero di Comenio viene ripreso tra il XVIII e il XIX secolo dal ceto borghese secondo il quale l'educazione \u00e8 \"per tutti\", per\u00f2 in realt\u00e0 non \u00e8 ancora estesa a tutti i livelli della societ\u00e0: educazione e istruzione vengono s\u00ec allargate ai nuovi ceti emergenti ma non ai ceti popolari. L'idea borghese di educazione permanente vedeva la realizzazione della persona attraverso l'essere cittadino: bisognava formare cittadini che sapessero orientarsi in maniera ottimale nella societ\u00e0. Ci vorr\u00e0 pi\u00f9 di un secolo, intorno agli anni quaranta del Novecento, perch\u00e9 la realizzazione venga intesa come realizzazione di una persona, con i relativi bisogni che la societ\u00e0 deve saper rilevare e soddisfare tramite processi di educazione. L'educazione democratica pone al centro la persona e l'idea che l'educazione sia per tutti, indifferentemente da et\u00e0, ceto sociale, razza e sesso.\nLe trasformazioni sociali dovute alla guerra e alla contestazione del Sessantotto portano alla riconsiderazione delle pratiche, delle politiche e delle teorie riguardanti l'educazione: le istituzioni devono garantire a tutte le persone i loro diritti di cittadini partecipi alla vita comunitaria tramite percorsi di formazione che vedono unite due figure educative: il \"lifelong learning\" e la \"learning society\".\nL'idea di educazione permanente comincia a modificarsi e ad avvicinarsi a come viene intesa oggi a partire dal 1972, quando viene emanato dall'UNESCO il \"Rapporto Faure\" dal titolo \u2018\"Learning to Be\"\u2019, che d\u00e0 una prima definizione di educazione permanente.\nSuccessivamente, in Europa, nel 1995 viene pubblicato il Libro bianco di Cresson, dove viene coniato il termine \"lifelong learning\" e si sviluppa il concetto di \"knowledge society\", modificando dunque il termine 'educazione' con 'apprendimento'.\nCon la Strategia di Lisbona del 2000, l'Europa si pone l'obiettivo di adattare l'istruzione e la formazione ai bisogni dei cittadini in tutte le fasi della loro vita, per promuovere l'occupabilit\u00e0 e l'inclusione sociale.\nNel 2002, l'educazione permanente diviene a tutti gli effetti chiamata \"lifelong\" e \"lifewide learning\", apprendimento continuo per tutta la vita e possibile in ogni contesto per la formazione della coesione e dell'inclusione sociale e la formazione.\nDescrizione.\nIntroduzione.\nIl concetto di educazione permanente \u00e8 un tema che emerge in tempi recenti e nasce dalla moderna pedagogia. L'educazione viene vista in continua evoluzione, ovvero come un processo che non coinvolge soltanto un'et\u00e0 definita, durante la crescita dell'individuo, ma abbraccia l'intera vita della persona come condizione permanente. Proprio per questo, rientra nel campo dell\u2019educazione degli adulti poich\u00e9 riguarda tutte le dimensioni della vita del singolo, dall'aspetto cognitivo, all'aspetto politico, economico dell'uomo, e comprende forme assai diversificate di iniziative e di interventi, ciascuna delle quali definisce i propri obiettivi in relazione alle variabili che ne caratterizzano la natura (scopo, tipo di utenza, contesto, ecc.).\nL'odierna \"learning society\".\nL'Europa di oggi \u00e8 alle prese con una trasformazione di portata comparabile a quella della rivoluzione industriale. La tecnologia digitale sta trasformando la nostra vita sotto tutti i punti di vista e la biotecnologia cambier\u00e0 forse un giorno la vita stessa. Il commercio, i viaggi e le comunicazioni su scala planetaria allargano gli orizzonti culturali di ciascuno di noi e sconvolgono le regole della concorrenza tra le economie. La vita moderna offre al singolo maggiori opportunit\u00e0 e prospettive, ma presenta anche maggiori rischi e incertezze. Le persone sono al contempo libere di decidere tra diversi stili di vita e responsabili di gestire la propria vita. Sono sempre pi\u00f9 numerosi coloro che protraggono gli studi, ma aumenta lo scarto tra coloro che hanno qualifiche sufficienti per sopravvivere sul mercato del lavoro e quelli che ne sono irrimediabilmente esclusi. Inoltre, la popolazione europea invecchia rapidamente, il che comporter\u00e0 una trasformazione nella composizione della manodopera e nei modelli di domanda di servizi sociali, sanitari ed educativi. Infine, le societ\u00e0 europee si stanno trasformando in mosaici pluriculturali. Tale diversit\u00e0 racchiude un notevole potenziale di creativit\u00e0 e di innovazione in tutte le sfere della vita.\nLa figura emergente di \"learning society\" sembra condensare la nuova consapevolezza circa la nostra societ\u00e0, che come tale non \u00e8 solo luogo di apprendimento, ma \u00e8 anche organizzazione in apprendimento, giacch\u00e9 a sua volta impara, giorno per giorno, dagli effetti dei suoi stessi processi (conoscitivi, economici, etici, istituzionali, ecc.) e seleziona, mediante il dibattito pubblico e, in itinere, i conseguenti orientamenti di governo.\nUna simile societ\u00e0 necessita pertanto di un \"lifelong learning\" da parte dei suoi componenti, poich\u00e9 in un simile contesto non si pu\u00f2 immaginare un'azione educativa, un'istruzione e una formazione temporalizzate in un segmento particolare della vita.\nTale \"lifelong learning\" dovr\u00e0 dunque consistere in una multiforme offerta di educazione/formazione rivolta alla societ\u00e0, in un'ottica di continuit\u00e0 che permetta una continua manutenzione, aggiornamento ed innovazione delle conoscenze in una dimensione di spendibilit\u00e0 sociale che non sia limitata esclusivamente alla sfera lavorativa ed aziendalistica.\nElementi caratteristici dell'educazione permanente.\nOggigiorno la societ\u00e0 si trova a giocare nuove sfide rispetto al passato. Questi nuovi tempi richiedono una maggiore flessibilit\u00e0 a seguito dei continui cambiamenti che coinvolgono tutte le dimensioni della vita: politica, sociale ed economica. Molti parlano di una societ\u00e0 della conoscenza che accompagna i nostri tempi. Una societ\u00e0 che vuole valorizzare l'individuo e il suo continuo crescere, riflettere e acquisire nuovi saperi e nuove conoscenze come capitale intellettuale a fondamento dello sviluppo sociale del paese. La nostra societ\u00e0 \u00e8 sempre pi\u00f9 volta ad impegnarsi in nuove logiche di processo e di innovazione in tutti gli ambiti dell'attivit\u00e0 umana. L'uomo deve allora saper coltivarsi, ovvero saper apprendere. L'apprendimento non \u00e8 pi\u00f9 un percorso che deve concludersi al termine dell'istruzione, ma deve divenire un apprendimento continuo, per tutta la vita per promuovere una nuova cultura dello sviluppo.\nIl concetto di educazione permanente \u00e8 dunque rappresentazione di questa societ\u00e0 dove si deve favorire l'apprendimento in contesti formali, informali e non formali e non solo in quei contesti tradizionali volti all'apprendimento, bens\u00ec in qualsiasi ambito e durante l'intero arco della vita.\nL'educazione permanente, in questa prospettiva, offre un miglioramento delle conoscenze, delle capacit\u00e0, delle competenze al fine di promuovere la cittadinanza attiva, l'autorealizzazione, l'inclusione sociale e l'adattamento professionale. L'educazione richiede dunque una continua ricerca di strumenti affinch\u00e9 tutti possano essere inclusi in questo processo.\nPromuovere un'educazione permanente \u00e8 oggi uno degli obiettivi delle politiche internazionali e delle comunit\u00e0 europee.\nEducazione permanente degli adulti.\nComune a tutta l'educazione permanente degli adulti \u00e8 una intenzionalit\u00e0 educativa orientata su tre obiettivi di fondo:\nNei confronti dei soggetti a cui l'Eda si propone, le finalit\u00e0 comuni a ogni tipo di attivit\u00e0 di educazione degli adulti (e in questo senso prioritari, quale che ne siano gli scopi ed obiettivi specifici) \u00e8 quella di incrementare le loro capacit\u00e0 di:\na) Imparare ad imparare, nel senso di costruire significati in relazione alle esperienze di vita, di lavoro, di cittadinanza;\nb) Aumentare il benessere fisico, culturale, economico, sociale e civile;\nc) Partecipare come cittadino, nel senso di contribuire consapevolmente, responsabilmente ed efficacemente ai processi di democratizzazione come pratica della libert\u00e0 propria e altrui nel rispetto di diritti e doveri uguali per tutti.\nTali finalit\u00e0 si realizzano adottando strategie che:\nTra le Istituzioni italiane che si occupano di educazione permanente degli adulti va doverosamente ricordata l'Universit\u00e0 popolare che con centinaia di sedi opera su tutto il territorio nazionale con riconoscimenti, ricevuti sia da numerose Regioni d'Italia (che hanno appositamente legiferato), sia da parte del Ministero per i Beni e le Attivit\u00e0 Culturali che del Ministero dell'Istruzione, dell'Universit\u00e0 e della Ricerca.\nDocumenti internazionali.\nMemorandum sull'istruzione e la formazione permanente.\nIl Memorandum sull'istruzione e la formazione permanente, pubblicato dalla Commissione europea riunitasi a Bruxelles il 30 ottobre 2000, afferma come la nozione di istruzione e formazione permanente deve divenire il principio promotore di qualsiasi aspetto umano.\nInoltre sottolinea l'importanza che ha l'educazione permanente nel:\nPremessa essenziale per avviare un'educazione permanente \u00e8 un'istruzione di base di qualit\u00e0 per tutti al fine di giungere alla piena realizzazione dell'essere umano in quanto tale. Ogni persona deve sviluppare la consapevolezza e la responsabilit\u00e0 comune.\nL'educazione permanente deve offrire a tutti, senza alcuna eccezione, l'opportunit\u00e0 di contribuire al progresso e allo sviluppo della societ\u00e0. Delors a tal proposito, afferma che uno dei pilastri fondamentali, al fine di realizzare ci\u00f2, \u00e8 \"imparare a vivere insieme\" realizzando progetti comuni, imparando a raggiungere il benessere collettivo, a gestire i conflitti e a comprendere gli altri, rispettandone i valori, promuovendone la dignit\u00e0, la pace e la coesione.\nIl Memorandum propone sei messaggi chiave che le societ\u00e0 dovrebbero seguire per garantire ai cittadini un apprendimento permanente, assumendo non solo il ruolo di mandanti educativi ma sottolineando il proprio essere luoghi di educazione permanente.\nRaccomandazione del Parlamento e del Consiglio europeo del 18/12/2006.\nIn questa raccomandazione vengono definite otto competenze chiave da sviluppare per l'apprendimento permanente. Le competenze, sotto forma di conoscenze, abilit\u00e0 e attitudini appropriate al contesto, sono essenziali in una societ\u00e0 basata sulla conoscenza, per la realizzazione e lo sviluppo personali, la cittadinanza attiva, l'inclusione sociale e l'occupazione.\nLe competenze chiave.\nOgni competenza chiave \u00e8 importante perch\u00e9 pu\u00f2 contribuire a una vita positiva nella societ\u00e0 della conoscenza.\nConferenza UNESCO a Parigi del 1985.\nLa Conferenza UNESCO tenutasi a Parigi nel 1985 riconosce l'interdipendenza del mondo moderno, credendo nell'importanza di imparare da e con gli altri.\nEssa riconosce che l'educazione adulta \u00e8 un'attivit\u00e0 in crescita in tutto il mondo poich\u00e9 gioca un ruolo fondamentale nello sviluppo della societ\u00e0 e dell'uomo, riconoscendo il bisogno di un continuo flusso di informazioni attraverso gli Stati membri ed attraverso istituzioni non governative ed altre organizzazioni internazionali.\nPertanto la Conferenza raccomanda agli Stati membri:\nInoltre la Conferenza raccomanda all'UNESCO:\nIl pensiero di Jacques Delors.\nJacques Delors \u00e8 un convinto sostenitore dell'educazione permanente. Nella sua idea, l'educazione deve offrire simultaneamente le mappe di un mondo complesso in perenne agitazione e la bussola che consenta agli individui di trovarvi la propria rotta. Per riuscire nei suoi compiti l'educazione deve essere organizzata attorno a quattro tipi fondamentali d'apprendimento che, nel corso della vita di una persona, saranno in un certo senso i pilastri della conoscenza.\nI quattro pilastri dell'educazione.\nPer vivere assieme bisogna, inoltre, saper porre obiettivi comuni che durino per tutto il corso della vita.\nCritiche.\nIvan Illich gi\u00e0 criticava l'educazione istituzionale nel suo \"Descolarizzare la societ\u00e0\". Nel saggio scritto insieme ad Etienne Verne, \"Imprisoned in the global classroom\" i due autori criticano il concetto di educazione permanente e sostengono che il \"lifelong learning\" non \u00e8 il simbolo di uno sviluppo incompleto, ma la garanzia della nostra permanente inadeguatezza, la quale continuamente riassegna il discente al suo posto in una meritocrazia. Insomma, per i due studiosi, l'emancipazione raggiunta tramite un'educazione forzata \u00e8 una contraddizione in termini.\nConcetti simili espone Francesco Totti nel suo saggio Uscire dal vicolo cieco:\n\"un gonfiamento abnorme e mostruoso della cosiddetta \u201cofferta formativa\u201d\"\n\"quel micidiale meccanismo per il quale il giovane si convince che il suo precariato non dipende da rapporti di forza tra le classi ma dalla sua insufficiente formazione, quindi pi\u00f9 rimane disoccupato o sottoccupato e pi\u00f9 studia\".\n\"... un mercato della formazione pubblica e privata la cui sola funzione ormai \u00e8 quella di produrre un essere umano che \u00e8 un precario prima ancora di entrare nel mercato del lavoro e che solo per eufemismo viene chiamato \u201cuomo flessibile\u201d\".\nBibliografia.\nAleandri, G. \"Educazione permanente nella prospettiva del lifelong e lifewide learning\" Armando editore, 2011\nDelores, J. \"Nell'educazione un tesoro\" Armando, Roma, 1997\nMezirow, J. \"Apprendimento e trasformazione\" Raffaello Cortina Editore, 2003\nPavan A. \"Nelle societ\u00e0 della conoscenza\" Armando Editore, Roma, 2008.\nRusso, P. \"L'educazione permanente nell'era della globalizzazione\" Franco Angeli, 2011\nSecci, C. \"Apprendimento permanente e educazione. Una lettura pedagogica\" Franco Angeli, 2013"}
{"id": "1351623", "revid": "1573940", "url": "https://it.wikipedia.org/wiki?curid=1351623", "title": "Symphodus tinca", "text": "Il tordo pavone (Symphodus tinca ()) \u00e8 un pesce osseo marino della famiglia Labridae.\nDistribuzione e habitat.\nIl tordo pavone \u00e8 presente nel Mar Mediterraneo, nel Mar Nero e nell'Oceano Atlantico orientale, dal Marocco al golfo di Guascogna. \u00c8 comune nei mari italiani.\nPopola i fondi scogliosi e le praterie di \"Posidonia oceanica\", soprattutto le zone ricche di sedimentazione, a profondit\u00e0 da 1 a 20 metri. Pu\u00f2 essere incontrato nelle lagune con acqua a salinit\u00e0 marina. I giovani vivono in acque bassissime.\nDescrizione.\nSimile come forma generale agli altri \"Symphodus\", questa specie \u00e8 caratteristica per le labbra molto sviluppate, appuntite. Il corpo \u00e8 piuttosto alto.\nLa livrea, nonostante che sia molto variabile come nella generalit\u00e0 dei \"Symphodus\", \u00e8 il carattere pi\u00f9 importante per il riconoscimento della specie. Il tordo pavone in genere ha colore di fondo grigiastro o marrone molto chiaro con 3 bande scure orizzontali ben evidenti, una delle quali passa proprio sotto la pinna dorsale. Sul muso, all'altezza degli occhi \u00e8 presente una fascia scura a V con la punta rivolta indietro. Inoltre nella zona centrale del peduncolo caudale \u00e8 presente una macchietta scura. I giovanili spesso sono di un uniforme grigio-beige, a volte con pinna caudale scura. I maschi adulti, specie nel periodo degli amori, hanno colori molto vivaci: tinta di fondo giallo vivo, le tre fasce orizzontali scure sono cosparse di puntini rossi e blu, questi ultimi sparsi anche sul resto del corpo e sulle pinne. Inoltre \u00e8 presente una macchia scura all'altezza della pinna pettorale; anche la fronte \u00e8 scura. Le pinne pettorali sono di solito gialle, le pinne ventrali blu o arancio.\n\u00c8 il \"Symphodus\" pi\u00f9 grande, la taglia massima nota \u00e8 di 44\u00a0cm, 25\u00a0cm \u00e8 la taglia media degli adulti.\nBiologia.\n\u00c8 il \"Symphodus\" pi\u00f9 longevo, infatti pu\u00f2 raggiungere i 15 anni d'et\u00e0.\nRiproduzione.\nAvviene in primavera, al contrario che nei congeneri il maschio non costruisce un nido ma delimita semplicemente un'area ricca di alghe sulle quali la femmina depone le uova. Il maschio sorveglia poi le uova fino alla schiusa. \u00c8 una specie che va incontro all'inversione sessuale.\nAlimentazione.\nIl tordo pavone si nutre di ricci di mare, ofiure, crostacei e molluschi bivalvi. Per nutrirsi aspira con le labbra il sedimento del fondo e trattiene le particelle alimentari risputando i materiali non digeribili.\nPesca.\nSi cattura in abbondanza con tramagli, nasse e altri attrezzi costieri. Le carni non sono molto apprezzate (come quelle di quasi tutti i labridi) e si prestano solo alla preparazione della zuppa di pesce.\nAcquariofilia.\nDati i brillanti colori si tratta di una specie assai ricercata per gli acquari marini mediterranei.\nConservazione.\nNon \u00e8 una specie minacciata, le popolazioni sono abbondanti e ben distribuite in tutto l'areale."}
{"id": "1351624", "revid": "29244", "url": "https://it.wikipedia.org/wiki?curid=1351624", "title": "Tordo pavone", "text": ""}
{"id": "1351627", "revid": "29244", "url": "https://it.wikipedia.org/wiki?curid=1351627", "title": "Labrus tinca", "text": ""}
{"id": "1351628", "revid": "29244", "url": "https://it.wikipedia.org/wiki?curid=1351628", "title": "Crenilabrus tinca", "text": ""}
{"id": "1351629", "revid": "729019", "url": "https://it.wikipedia.org/wiki?curid=1351629", "title": "Tour della Nazionale di rugby a 15 della Nuova Zelanda 1967", "text": "Alla fine del 1967, gli All Blacks tornano dopo 4 anni di assenza in tour in Europa e Canada. Un tour trionfale con 16 vittorie su 17 partite. Non conquistano il Grande Slam solo per non aver affrontato l'Irlanda. Solo East Wales riesce a fermarli sul pareggio."}
{"id": "1351630", "revid": "29244", "url": "https://it.wikipedia.org/wiki?curid=1351630", "title": "Crenilabrus pavo", "text": ""}
{"id": "1351631", "revid": "88740", "url": "https://it.wikipedia.org/wiki?curid=1351631", "title": "Otto Weininger", "text": "Nel 1903 pubblic\u00f2 \"Sesso e carattere\", che divenne popolare dopo il suo suicidio all'et\u00e0 di ventitr\u00e9 anni. Continu\u00f2 ad essere apprezzato come lavoro geniale da molti altri, tra cui il filosofo Ludwig Wittgenstein.\nBiografia.\nOtto Weininger nacque dall'unione di Leopold Weininger, un orefice ebreo, e sua moglie Adelheid. Weininger fu uno studente dotato. Dopo essersi diplomato nel luglio del 1898 si iscrisse all'Universit\u00e0 di Vienna. Studi\u00f2 principalmente filosofia e psicologia ma anche scienze naturali e medicina. Aveva una buona padronanza di diverse lingue.\nNell'autunno del 1901 Weininger trov\u00f2 un editore per il suo lavoro \"Eros e Psyche\" - che propose come tesi nel 1902. Incontr\u00f2 Sigmund Freud che per\u00f2 non lo aiut\u00f2 nella pubblicazione. La commissione accett\u00f2 la tesi di Weininger ed egli si laure\u00f2. Poco dopo divenne orgogliosamente un fervente protestante.\nDopo aver viaggiato per l'Europa ritorn\u00f2 per qualche tempo a Vienna. In quei tempi cominci\u00f2 a soffrire di depressione.\nNel giugno del 1903, dopo mesi di duro lavoro, l'editore viennese Braum\u00fcller &amp; Co pubblic\u00f2 la sua opera \"Sesso e carattere\", un tentativo di \"porre in nuova e decisiva luce le relazioni sessuali\".\nIl libro non fu accolto negativamente, ma tuttavia non trov\u00f2 l'entusiasmo che Weininger si aspettava.\nIl 3 ottobre Weininger prese una stanza nell'edificio di Schwarzspanierstra\u00dfe 15, dove Beethoven mor\u00ec. Il mattino dopo fu trovato completamente vestito sul pavimento, incosciente, con una ferita da arma da fuoco nella parte sinistra del torace. Fu portato in ospedale, dove mor\u00ec, all'et\u00e0 di ventitr\u00e9 anni. Venne sepolto al Matzeiensdorfer Friedhof di Vienna.\n\"Sesso e Carattere\".\nNella sua opera \"Sesso e carattere\", Weininger ipotizza che tutte le persone siano composte di un insieme di sostanze maschili e femminili, e cerca di sostenere il suo punto di vista scientificamente. Il lato maschile sostiene che sia attivo, produttivo, cosciente e logico, mentre il lato femminile sia passivo, improduttivo, inconsapevole e illogico o amorale. Weininger sostiene che l'emancipazione dovrebbe essere riservata alle \"donne mascoline\", ad esempio le lesbiche, e quelle donne la cui funzione riproduttiva sia esaurita: la donna \u00e8 vista come uno strumento riproduttivo. All'opposto, il compito del maschio, o dell'aspetto mascolino della personalit\u00e0, \u00e8 la tensione alla genialit\u00e0 e l'abbandono della sessualit\u00e0 per un amore verso l'assoluto, verso Dio, che pu\u00f2 trovare in se stesso.\nUna parte notevole del libro \u00e8 sulla natura del genio. Weininger suggerisce che non esista una genialit\u00e0 particolare, ma solo universale, in cui tutto esiste e ha senso. Egli sostiene che questo genio probabilmente esiste in un certo grado in ognuno di noi.\nIn un capitolo separato, Weininger analizza l'archetipo della \"donna ebrea\", e quindi profondamente irreligiosa, priva di individualit\u00e0 e del senso del bene e del male. La cristianit\u00e0 \u00e8 descritta come \"la pi\u00f9 alta espressione del pi\u00f9 grande destino\", mentre l'ebraismo \"la pi\u00f9 vile codardia\". Weininger critica la decadenza dei costumi contemporanei e attribuisce ci\u00f2 allo spirito femminile, e quindi alle influenze ebraiche.\nRapporti col nazismo.\nSi sostiene che il 1\u00ba dicembre 1941 Adolf Hitler abbia detto che Dietrich Eckart gli rifer\u00ec di \"aver conosciuto un unico ebreo decente, Otto Weininger, che si \u00e8 tolto la vita quando ha compreso che l'ebreo vive della dissoluzione dei costumi nazionali altrui\". \"Sesso e carattere\" resta ancor oggi, per la sua violenta carica di odio e disprezzo antiebraico, e per il suo carattere pseudoscientifico, un punto di riferimento della letteratura antisemita universale."}
{"id": "1351632", "revid": "29244", "url": "https://it.wikipedia.org/wiki?curid=1351632", "title": "Labrus pavo", "text": ""}
{"id": "1351634", "revid": "289247", "url": "https://it.wikipedia.org/wiki?curid=1351634", "title": "Gioco di carte di Yu-Gi-Oh!", "text": ""}
{"id": "1351637", "revid": "289247", "url": "https://it.wikipedia.org/wiki?curid=1351637", "title": "Gioco di carte collezionabili di Yu-Gi-Oh!", "text": ""}
{"id": "1351640", "revid": "297031", "url": "https://it.wikipedia.org/wiki?curid=1351640", "title": "Carlos Trillo", "text": "Biografia.\nInizi\u00f2 a lavorare nel campo dell'editoria negli anni sessanta come editorialista sportivo, redattore di una rivista femminile, collaboratore di riviste umoristiche ma anche di trasmissioni radiofoniche e televisive; esord\u00ec come autore di fumetti sulla rivista \"Patoruzu\" per la quale lavor\u00f2 dal 1963 al 1968; divenne anche direttore artistico della rivista \"Satiricon\" ma poi la giunta militare che prese il potere dopo il colpo di Stato del 1976 viet\u00f2 la pubblicazione della rivista. Nel 1975 cominci\u00f2 a scrivere sceneggiature per storie a fumetti disegnate da Alberto Breccia e Horacio Altuna; con Altuna realizz\u00f2 varie serie come \"Merdichesky\", \"Charlie Moon\" o \"Slot-Machine\", mentre, con Enrique Breccia, scrisse nel 1977 la serie \"Alvar Mayor\" che venne pubblicata fino al 1982 sulla rivista argentina \"Skorpio\", in Italia dalla Eura Editoriale e in Francia dalla Dargaud) e altre serie come \"El Peregrino en las estrellas\", \"Los viajes de Marco Mono\" e \"Il regno blu\"; Per la Editoriale CEPIM collaboro alla collana \"Un uomo un'avventura\"; con Jordi Bernet realizz\u00f2 \"Beauty and the Beast\", \"Carnage +\", \"Chiara di notte\" e, con Domingo Roberto Mandrafina, nel 1979 realizz\u00f2 la serie \"Histoires sans mots\". Con il disegnatore Alberto Breccia nel 1975 realizza la serie \"Un certo Daneri\" che venne pubblicata sulla rivista \"Mengano\" della quale divenne nel 1976 anche capo redattore, e col disegnatore Horacio Altuna \"El Loco Ch\u00e1vez\", una seria di strisce a fumetti che verr\u00e0 pubblicata dal 1975 al 1987 sul quotidiano \"Clar\u00edn\" e che ebbe anche una trasposizione televisiva nel 1978; realizz\u00f2 in questo periodo anche riduzioni a fumetti di classici della letteratura insieme a Alberto Breccia; nei primi anni ottanta realizz\u00f2 con Altuna la serie \"Las puertitas del Se\u00f1or Lopez\", pubblicata sulle riviste \"El P\u00e9ndulo\" e \"Humo(r)\" e dalla quale verr\u00e0 tratto un lungometraggio diretto da Alberto Fischerman.\nDurante gli anni ottanta e novanta, con alcuni dei migliori disegnatori del periodo realizza diverse serie come \"Dragger\" e \"El contorsionista\" (con Mandrafina), \"Custer\" (con Jordi Bernet), Bruno Bianco (\"El Negro Blanco,\" disegnato da Ernesto Garc\u00eda Seijas che rappresent\u00f2 la continuit\u00e0 con \"Loco Ch\u00e1vez\" dal settembre 1987), \"Cybersix\" (con Carlos Meglia), \"Chiara di notte\" (\"Clara de noche\", scritta con Eduardo Maicas e disegnata da Jordi Bernet). Nel 2002 esordisce la nuova serie di strisce giornaliere per il quotidiano \"Clar\u00edn, Cazados,\" disegnata da O'kif.\nTrillo era sposato con la scrittrice argentina Ema Wolf con la quale ha avuto due figli.\nMor\u00ec a Londra l'8 maggio 2011.\nOpere.\nFumetti.\nCon Horacio Altuna\nCon Jordi Bernet\n00-9\nCon Eduardo Risso\nCon Domingo Roberto Mandrafina\nAltri"}
{"id": "1351641", "revid": "289247", "url": "https://it.wikipedia.org/wiki?curid=1351641", "title": "Yu-Gi-Oh! Trading Card Game", "text": ""}
{"id": "1351642", "revid": "289247", "url": "https://it.wikipedia.org/wiki?curid=1351642", "title": "Yu-Gi-Oh! TCG", "text": ""}
{"id": "1351643", "revid": "289247", "url": "https://it.wikipedia.org/wiki?curid=1351643", "title": "Yu-Gi-Oh! GCC", "text": ""}
{"id": "1351645", "revid": "1983214", "url": "https://it.wikipedia.org/wiki?curid=1351645", "title": "Cut (Alba)", "text": "Cut (in ungherese \"K\u00fatfalva\", in tedesco \"Quellendorf\"), \u00e8 un comune della Romania di abitanti, ubicato nel distretto di Alba, nella regione storica della Transilvania."}
{"id": "1351646", "revid": "1632387", "url": "https://it.wikipedia.org/wiki?curid=1351646", "title": "Simon Cowell", "text": "Biografia.\nNato nel quartiere londinese di Lambeth e cresciuto a Elstree dalla madre ballerina, Julie Brett, e dal padre, Eric Selig Phillip Cowell (1918\u20131999), imprenditore immobiliare e dell'industria musicale, ha frequentato la Radlett Preparatory School e il Dover College. Il cognome \"Cowell\" \u00e8 la trasformazione anglicana del patronimico gaelico irlandese MacCathmaoil (McCaul) che significava \"figlio del capo battaglia\". Sua madre gli trasmise il talento in ambito artistico e suo padre in quello imprenditoriale; pi\u00f9 avanti infatti unendo i due \"elementi\" cre\u00f2 molti talent-show come per esempio \"The X Factor\".\nOttiene la popolarit\u00e0 partecipando come giurato dal 2002 al 2010 al programma televisivo britannico \"The X Factor\" dove seleziona i componenti del gruppo multinazionale Il Divo e, insieme alla cantante Nicole Scherzinger, forma il gruppo di fama internazionale degli One Direction. Come produttore crea il format \"America's Got Talent\", a cui seguiranno \"Britain's Got Talent\" \"Australia's Got Talent\" e \"Italia's Got Talent\", incentrati sulla ricerca di personaggi dello spettacolo tra il pubblico partecipante. Un'altra sua creazione \u00e8 il game show \"Red or Black?\"\nIn tutte le trasmissioni a cui partecipa come giurato, Cowell \u00e8 noto per essere il \"giudice cattivo\" per la severit\u00e0 con cui interpreta il suo ruolo, in particolare nei durissimi e impietosi commenti alle prestazioni dei concorrenti. Per questa sua caratteristica, \u00e8 apparso in due puntate de \"I Simpson\" da lui stesso doppiate: nella prima il barista Boe diventa un suo collega giudice di \"American Idol\" e nella seconda \u00e8 un giudice che lavora per un asilo di bambini-talento. Inoltre \u00e8 presente nel film parodia \"Scary Movie 3 - Una risata vi seppellir\u00e0\" nella battaglia rap tra George e Fat Joe dove viene ucciso a colpi di pistola da dei rapper che aveva fatto arrabbiare. Appare anche in Far Far Away Idol, cortometraggio appartenente alla serie \"Shrek\" come giudice, cantando anche il famoso brano \"My Way\".\n\"The X Factor\".\nNel 2004, con Sharon Osbourne e Louis Walsh, Cowell siede nella giuria della prima edizione di \"The X Factor\", un concorso canoro televisivo britannico creato da lui stesso con la sua societ\u00e0 di produzione, la Syco Entertainment. \"The X Factor\" \u00e8 stato un successo immediato nel Regno Unito, tanto da essere trasmesso fino a ora per undici stagioni. Leona Lewis, vincitrice della terza stagione, ha firmato un contratto discografico con la Syco Music, l'etichetta discografica di Cowell, suo mentore all'interno del programma, vendendo singoli e album in tutto il mondo. Cowell ha ricoperto il ruolo di giudice del talent show fino alla settima edizione nel 2010, nella quale ha creato ed \u00e8 stato mentore della boy band di successo One Direction che, sebbene sia arrivata al terzo posto nella competizione, ha firmato un contratto con la Syco vendendo milioni di dischi e scalando le classifiche musicali di tutto il mondo. Dall'ottava edizione il suo ruolo all'interno del talent show viene ricoperto da Gary Barlow dei Take That.\nNell'ottobre 2010, Cowell ha firmato un contratto triennale con ITV per il rinnovo della messa in onda di \"The X Factor\" e \"Britain's Got Talent\", altro suo format di successo, rinnovando entrambi gli show creati da lui stesso fino al 2013. Nel settembre del 2011 Cowell lancia \"The X Factor\" negli Stati Uniti sull'emittente americana Fox, ricoprendo il ruolo di giudice per tutte le tre stagioni dello show. Come giudice ha vinto la prima edizione con la sua concorrente Melanie Amaro e nella terza con il duo Alex &amp; Sierra. Nel 2013 appare anche nella settima edizione italiana di \"X Factor\", dove ha assegnato le categorie di cantanti ai quattro giudici Simona Ventura, Elio, Morgan e Mika tramite video-conferenza.\nNel novembre 2013 il contratto triennale con ITV \u00e8 stato prolungato di altri tre anni, fino al 2016. Nel febbraio 2014 la Fox comunica che \"The X Factor\" non verr\u00e0 trasmesso negli Stati Uniti per una quarta stagione, visti i bassi ascolti riscontrati dall'emittente in confronto al successo del talent show rivale \"The Voice\". Cowell torna cos\u00ec nel Regno Unito per sedersi nuovamente tra i giudici di X Factor nella sua undicesima stagione, arrivando a fine stagione sia primo sia secondo con i suoi concorrenti Ben Haenow e Fleur East. Complessivamente dal programma, sebbene alcuni non vincitori, sono usciti altri vari artisti emergenti internazionalmente come Alexandra Burke, JLS, Olly Murs, Rebecca Ferguson, Little Mix, James Arthur, Fifth Harmony e altri.\n\"Got Talent\".\nDopo il successo riscosso dai franchise \"Idol\" e \"X Factor\", Cowell, la sua azienda Syco e i suoi partner commerciali hanno creato e sviluppato un format di talent show aperto a tutti e ad artisti e performer di ogni genere, non solo cantanti ma anche ballerini, strumentisti, maghi, illusionisti, comici, ventriloqui, addestratori di animali e cos\u00ec via. Il format Got Talent, che ha esordito sul canale statunitense NBC nel giugno del 2006 con il nome di \"America's Got Talent\", vede Cowell come produttore esecutivo del programma ma non come giudice, per via delle condizioni del suo contratto stretto con la Fox durante la sua presenza come giudice ad \"American Idol\".\nNel giugno 2007 fa esordire il programma anche nel Regno Unito con il nome di \"Britain's Got Talent\", in onda su ITV, apparendo in tutte le edizioni dello show. Nel maggio 2015 Cowell \u00e8 stato ospite a \"Italia's Got Talent\", in onda su Sky Uno, andando per la prima volta di persona in una versione estera di \"Got Talent\".\nVita privata.\nIl 14 febbraio 2014 \u00e8 diventato pap\u00e0 di Eric, avuto dalla sua compagna Lauren Silverman.\nIl 9 agosto 2020, mentre provava la sua nuova bici elettrica vicino a casa sua a Malib\u00f9, cade rompendosi la schiena. Viene sottoposto a un intervento chirurgico durato cinque ore.\nDoppiatori italiani.\nDa doppiatore \u00e8 sostituito da:"}
{"id": "1351647", "revid": "81103", "url": "https://it.wikipedia.org/wiki?curid=1351647", "title": "Filo spinato", "text": "Il filo spinato \u00e8 un filo, in genere metallico, munito di spine. L'invenzione del modo di produrre su larga scala il filo \u00e8 attribuita allo statunitense Joseph Glidden, che nel 1874 deposit\u00f2 il brevetto di \"due fili di ferro e di una serie di spine\".\nStoria.\nIl filo spinato ha assunto una importanza rilevante nella storia dell'umanit\u00e0, sia con caratteristiche positive, sia negative. Ad esempio, durante la cosiddetta \"conquista del west\" la disponibilit\u00e0 di filo spinato in misura praticamente illimitata comport\u00f2 la possibilit\u00e0 di recingere le propriet\u00e0 private per regimentare le mandrie e contribu\u00ec al passaggio da una economia basata sull'allevamento a quella basata sulle coltivazioni agrarie. Nello stesso tempo la recinzione dei pascoli decret\u00f2 la fine dell'economia di sussistenza dei nativi americani basata sulle migrazioni dei bisonti, nonch\u00e9 alla loro estinzione. In generale il risultato fu che anche nell'ovest degli Stati Uniti si pot\u00e9 occupare la terra, dando il via alla colonizzazione stanziale ed alle esportazioni di cereali.\nUn utilizzo esteso del filo spinato \u00e8 stato durante le guerre. La prima guerra in cui le forze armate si avvalsero di esso in modo massiccio fu la Guerra di secessione americana. Anche la prima guerra mondiale, caratterizzata dalla cosiddetta guerra di trincea, fu uno dei conflitti bellici ove si fece grandissimo uso del filo spinato coi reticolati.\nSolo nell'ultimissima fase, i carri armati furono perfezionati e cominci\u00f2 il declino della trincea e con essa dell'utilizzo militare del filo spinato che vide una diminuzione del suo utilizzo in battaglia.\nTipi.\nEsistono diversi tipi di filo spinato. Il tipo originario, e anche il pi\u00f9 comune, \u00e8 costituito da due fili di ferro leggermente ritorti, attorno ad uno dei quali sono avvolte le spine, realizzate con pezzi di filo di ferro a tranciatura diagonale affinch\u00e9 le punte siano pi\u00f9 acuminate, mentre il secondo filo ha la funzione di mantenere al loro posto le spine.\nUtilizzo in ambito civile.\nIl normale filo spinato \u00e8 perfetto per il contenimento del bestiame, ma per un uomo \u00e8 abbastanza facile superarlo, allontanando i vari fili del recinto e passandovi in mezzo. Per creare recinzioni pi\u00f9 difficilmente valicabili dagli uomini, per esempio per usi militari o nelle recinzioni carcerarie, \u00e8 stato inventato il tipo detto \"razor wire\" (o nastro spinato), assai pi\u00f9 pericoloso. Nel \"razor\" (rasoio in inglese) il filo \u00e8 unico, e le spine sono realizzate accoppiando al filo stesso, mediante punti di saldatura, una striscia di lamiera stampata recante spine acuminate e taglienti, formando cos\u00ec una sorta di lama."}
{"id": "1351650", "revid": "1983214", "url": "https://it.wikipedia.org/wiki?curid=1351650", "title": "Daia Rom\u00e2n\u0103", "text": "Daia Rom\u00e2n\u0103 (in ungherese \"Ol\u00e1hd\u00e1lya\", in tedesco \"Dallendorf\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di 2 villaggi: Daia Rom\u00e2n\u0103 e Alba.\nStoria.\nNel corso degli anni sono stati eseguiti scavi e studi archeologici che testimoniano la presenza di insediamenti umani nell'area del comune fin dai tempi pi\u00f9 antichi. Una campagna di scavi avviata nel 1965-66 e proseguita fino al 1971 ha portato alla scoperta di reperti risalenti, secondo esami stratigrafici, al neolitico e distribuiti su sette livelli.\nIn un'altra area, circa 1,5 km ad ovest del centro attuale, sono stati scoperti insediamenti di epoca diversa su livelli sovrapposti che vanno dall'Et\u00e0 del bronzo alla cultura di Wittenberg, all'Et\u00e0 del ferro, all'epoca romana.\nIl primo documento storico che cita la localit\u00e0 \u00e8 un documento del 1293 emesso da Andrea III d'Ungheria, in cui il villaggio viene citato come \"Dalya\"."}
{"id": "1351652", "revid": "287204", "url": "https://it.wikipedia.org/wiki?curid=1351652", "title": "Daia Romana", "text": ""}
{"id": "1351654", "revid": "1566286", "url": "https://it.wikipedia.org/wiki?curid=1351654", "title": "Hamburger Serenade", "text": "Hamburger Serenade \u00e8 stato un programma televisivo italiano, trasmesso da Rai 1 dal 26 giugno 1986 per 12 serate.\nDiretto da Pupi Avati, fu condotto da Nik Novecento, Beatrice Macola, Alfiero Toppetti e Gianfranco Agus.\nLe riprese vennero effettuate al Bandiera gialla, famosa discoteca di Rimini; a sfondo comico, il programma vinse il \"Premio Tot\u00f2 per il miglior programma comico\" dell'anno."}
{"id": "1351655", "revid": "729019", "url": "https://it.wikipedia.org/wiki?curid=1351655", "title": "Tour della Nazionale di rugby a 15 dell'Irlanda 1967", "text": "Dopo 15 anni la nazionale irlandese di \"rugby a 15\" esegue un lungo tour in Australia. Conquista una storica vittoria in casa dei \"Wallabies\"."}
{"id": "1351660", "revid": "1983214", "url": "https://it.wikipedia.org/wiki?curid=1351660", "title": "Do\u0219tat", "text": "Do\u0219tat (in ungherese \"Hossz\u00fatelke\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di tre villaggi: Boz, Dealu Do\u0219tatului, Do\u0219tat."}
{"id": "1351663", "revid": "287204", "url": "https://it.wikipedia.org/wiki?curid=1351663", "title": "Dostat", "text": ""}
{"id": "1351664", "revid": "188323", "url": "https://it.wikipedia.org/wiki?curid=1351664", "title": "Gancio di traino", "text": "Il gancio di traino \u00e8 uno strumento meccanico statico, che pu\u00f2 venire montato in modo solidale al telaio di un veicolo cos\u00ec da poter unire un rimorchio ad un veicolo trainante (trattore). Su di esso viene inserito il timone del rimorchio, bloccato in posizione da un apposito fermo.\nApplicazioni.\nLe utilizzazioni pi\u00f9 tipiche sono sul retro delle autovetture per agganciare carrelli o veicoli ricreativi (tipicamente roulotte o carrelli tenda), sul retro di un autocarro per trasformarlo in un autotreno e sulle trattrici agricole per poter agganciare anche macchine agricole specifiche oltre che i classici rimorchi, un'altra utilizzazione seppur poco comune \u00e8 sulle motociclette (con limiti differenti da Nazione a Nazione), dove il carrello pu\u00f2 essere monoruota o biruota.\nCaratteristiche.\nSolitamente il gancio di traino \u00e8 affiancato da una presa che consente la ripetizione dei comandi elettrici sul rimorchio trainato (illuminazione, luci di stop, indicatori di direzione). In particolare sugli autocarri moderni \u00e8 anche presente un ulteriore collegamento al circuito pneumatico dell'automezzo per consentire l'utilizzo del freno pneumatico.\nInoltre il gancio pu\u00f2 essere di diverso tipo:\nInoltre possono essere:\nNel caso delle autovetture il gancio \u00e8 molto semplificato rispetto a quello dei veicoli pesanti, dato anche il minor peso del mezzo trainato, ed in alcuni casi \u00e8 anche facilmente smontabile. Anche l'impianto frenante non necessita di prolungamenti dal trainante al rimorchiato poich\u00e9 viene utilizzato un meccanismo a repulsione.\nNel caso delle motociclette il sistema \u00e8 simile a quello degli autoveicoli, ma il gancio da utilizzare deve garantire 2 gradi di libert\u00e0 rotazionali nel caso dell'uso dei carrellini monoruota, mentre nel caso dei carrellini biruota ha gli stessi 3 gradi di libert\u00e0 dei autoveicoli."}
{"id": "1351666", "revid": "1983214", "url": "https://it.wikipedia.org/wiki?curid=1351666", "title": "F\u0103r\u0103u", "text": "F\u0103r\u0103u (\"Forr\u00f3\" in ungherese, \"Brenndorf\" in tedesco) \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'insieme di cinque villaggi: F\u0103r\u0103u, Heria, Medve\u0219, S\u00e2nbenedic, \u0218ilea.\nLa localit\u00e0 fu citata per la prima volta, con il nome ungherese \"Forr\u00f3\", in un documento del 1299"}
{"id": "1351667", "revid": "287204", "url": "https://it.wikipedia.org/wiki?curid=1351667", "title": "Farau", "text": ""}
{"id": "1351670", "revid": "287204", "url": "https://it.wikipedia.org/wiki?curid=1351670", "title": "Cr 234", "text": "Cr 234 \u00e8 un ammasso aperto nella costellazione della Carena.\n\u00c8 in realt\u00e0 la parte centrale di un vasto sistema di ammassi aperti, noto anche come Tr 16, che comprende Cr 132, Tr 14 e Tr 15. Si trova immerso nella vasta nebulosa di Eta Carinae. Appare come un insieme eterogeneo di stelle, e definirne i confini, anche per i motivi indicati, non \u00e8 facile. Le sue componenti principali appaiono di nona magnitudine. La sua distanza \u00e8 stimata sui 9500 anni-luce."}
{"id": "1351672", "revid": "114587723", "url": "https://it.wikipedia.org/wiki?curid=1351672", "title": "Formula D\u00e9", "text": "Formula D\u00e9 \u00e8 un gioco da tavolo che simula un campionato di Formula 1.\nLo scopo del gioco \u00e8 percorrere una o pi\u00f9 volte un percorso ispirato a un circuito reale con dei segnalini a forma di automobile. Per decidere di quante caselle spostarsi, si tira a turno un dado, che dipende dalla marcia inserita: in prima si tira un dado tetraedrico con stampati solo i numeri uno e due; a marce pi\u00f9 alte corrispondono dadi con stampati numeri pi\u00f9 grandi.\nIn corrispondenza delle curve, si trovano delle zone (lunghe in genere una quindicina di caselle) in cui si deve tirare il dado obbligatoriamente un certo numero di volte, per cui \u00e8 necessario scalare le marce. Chi entra in curva e, facendo un punteggio troppo alto, \"sfora\", riceve un certo numero di punti di penalit\u00e0 a freni e pneumatici, che possono sommarsi fino al danneggiamento della vettura.\nIl circuito \u00e8 largo tre caselle, per permettere sorpassi e traiettorie alternative.\nRegole del gioco.\nLo scopo del gioco \u00e8 di vincere una gara automobilistica tagliando per primi il traguardo con la propria macchina. A inizio partita personalizza la propria auto distribuendo dei punti di vettura (PDV) fra le varie parti fondamentali dell'auto: gomme, freni, consumo, motore, telaio e sospensioni. Nelle gare da tre giri, il pilota ha 2 PDV in pi\u00f9, cio\u00e8 i meccanici, che servono per la sosta ai box.\nOgni vettura pu\u00f2 spostarsi sul circuito seguendo la traiettoria che pi\u00f9 gli fa comodo, scegliendone comunque una pi\u00f9 rettilinea possibile: i piloti non possono cambiare corsia pi\u00f9 di due volte se muovono in rettilineo mentre in curva possono cambiare corsia rispettando le frecce sulle caselle.\nOgni autovettura ha sei marce, simboleggiate da 6 diversi dadi (a quattro, sei, otto, dodici, venti e trenta facce) con una numerazione differente e che quindi impongono diverse prestazioni alla vettura quando vengono utilizzate. I piloti possono scendere e salire di una sola marcia per turno, tranne quando vogliano scalare di pi\u00f9 marce (quindi scendere saltandone una o pi\u00f9). Cos\u00ec facendo mandano il motore \"fuori giri\". Spendono quindi: un punto consumo per saltare di una marcia, un punto consumo e un punto freno per saltare due marce, un punto consumo, un punto freno e un punto motore per saltarne tre. Non si possono saltare quattro marce in un turno solo.\nQuando un'auto termina il suo movimento si dice compia \"una sosta\". Per rimanere in curva e non andare in testacoda, una vettura ha bisogno di compiere un determinato numero di soste in una curva (le curve del tracciato, sono tratteggiate in rosso), tante quante indicate da una bandiera gialla posta nei pressi della curva stessa. Se un pilota compie una sosta in meno di quanto dovrebbe, spende tanti punti pneumatici quante caselle \u00e8 fuoriuscito. In alternativa, pu\u00f2 frenare per rientrare in curva, spendendo un punto freno per ogni casella in cui \u00e8 fuoriuscito (in tal caso la vettura viene portata indietro di tante caselle quanti punti freno utilizzati). Volendo, il pilota pu\u00f2 combinare punti gomma e freno per evitare un deterioramento eccessivo degli uni o degli altri. Il pilota che non compie 2 o pi\u00f9 soste all'interno di una curva o che passi nella successiva senza fermarsi nella precedente \u00e8 automaticamente eliminato.\nUna vettura pu\u00f2 sorpassarne un'altra passando nella corsia adiacente e rientrando immediatamente in quella d'origine. In tal caso vengono preservati tutti i cambiamenti di corsia concessi per quel movimento.\nCome in una partenza di un GP di Formula 1, a Formula D\u00e9 possono esserci piloti che partono male e altri che partono bene. Prima di muovere la propria vettura dal proprio posto in griglia, ogni pilota tira un d20 nero. Con un risultato di 1 ha sbagliato la partenza, mentre con uno di 20 avanza di 4 caselle. \nA volte succede che un pilota debba procedere con una frenata d'emergenza per non collidere con un'altra autovettura. In tal caso, secondo determinati costi di freni e gomme, evita la collisione, oppure \"tampona\" la macchina davanti, che perde un punto telaio.\nIn Formula 1 i contatti sono pericolosissimi, perch\u00e9 possono pregiudicare la gara di un pilota. Anche a Formula D\u00e9 \u00e8 possibile che un pilota perda dei punti telaio grazie a contatti e collisioni con le altre vetture. Ad esempio, quando varie vetture sono ferme in caselle adiacenti, tutte queste sono obbligate a tirare il d20 nero e con un risultato di 1 si tolgono un punto telaio. Chi perde tutti i punti telaio \u00e8 eliminato dalla corsa.\nCos\u00ec come per il telaio, anche il motore \u00e8 soggetto a eventuali rotture. Quando un giocatore ottiene un 20 in 5\u00aa marcia o un 30 in 6^, tutti coloro che sono in quinta e in sesta devono tirare il dado nero e, con un risultato compreso fra 1 e 4, perdono un punto motore. Cos\u00ec come il telaio, il motore, giunto a 0 punti, determina l'eliminazione della vettura.\nIl pit stop segue due regole fondamentali per il suo funzionamento.\nNelle regole avanzate \u00e8 prevista la regola opzionale della scia. La regola permette a una vettura A, fermatosi dietro la vettura B senza usare freni, in 4\u00aa marcia o superiore e comunque mai inferiore a quella ingranata dalla vettura B (anch'essa almeno in 4^ o superiore), pu\u00f2 godere di un bonus di 3 caselle, facoltativo ma da usare integralmente (anche se pu\u00f2 essere ridotto utilizzando freni).\nI giocatori possono decidere di lanciare un d20 con cui determinare la griglia di partenza (il risultato pi\u00f9 basso in pole e via a scendere) oppure utilizzare le prove cronometrate. Ogni vettura fa un giro secco sul circuito cronometrato da un giudice di gara, conteggiando i tiri di dado che ha impiegato per compiere tale giro. Al termine, aggiunge ai tiri di dado le penalit\u00e0 (cio\u00e8 tutti i PDV utilizzati per completare il giro) e tanti numeri quanti sono i minuti utilizzati per compiere il giro. Il valore pi\u00f9 basso andr\u00e0 in pole, il secondo alla seconda posizione e cos\u00ec via. In caso di parit\u00e0, si conta il tempo impiegato.\nUna vettura pu\u00f2 poi decidere se utilizzare pneumatici duri, che non danno svantaggi o vantaggi sul sole e slittano di 3 caselle in caso di pioggia nelle curve; gli pneumatici morbidi che danno un +1 al movimento durante il sole (anche se, deteriorandosi durante il tempo, tale vantaggio pu\u00f2 annullarsi o addirittura trasformarsi in malus) e che hanno comunque dei malus in uscita di curva; o da bagnato, che slittano di 1 sola casella sulla pioggia ma che raddoppia le penalit\u00e0 in uscita di curva nel tempo soleggiato.\nI piloti possono stabilire il tempo atmosferico mediante un lancio di d20 nero. Confrontando il risultato con la tabella del circuito, si pu\u00f2 stabilire se piove, c'\u00e8 il sole o il cielo \u00e8 coperto ma non piove. Nelle prove, anche quando il tempo \u00e8 variabile rimane normale (cio\u00e8 non piove).\nDurante la gara, invece, se esce variabile all'inizio della corsa, la gara inizia con pista asciutta ma ogni volta che un pilota tira un 20 in 5^ o un 30 in 6^, bisogna ritirare il d20 e confrontare sulla tabella del circuito.\nLa seconda edizione: Formula D.\nNel novembre 2008 il gioco \u00e8 stato pubblicato in nuova edizione dalla Asmod\u00e9e Editions con il nome di Formula D."}
{"id": "1351678", "revid": "84184", "url": "https://it.wikipedia.org/wiki?curid=1351678", "title": "Gian Francesco Biondi", "text": "Vita.\nGiovan Francesco Biondi nacque a Lesina in Dalmazia nel 1572. La sua famiglia apparteneva alla piccola nobilt\u00e0 isolana, seppure di ridotte possibilit\u00e0 finanziarie. Questo non gli imped\u00ec di completare gli studi laurandosi in diritto a Padova. Intraprese poi la carriera diplomatica a Venezia. Fu a Parigi dal 1606 al 1608 come segretario privato dell'ambasciatore veneziano Priuli negli anni in cui la Serenissima, colpita dall'Interdetto, aveva bisogno di assicurarsi l'appoggio francese. A questi anni risalgono la conversione alle dottrine riformate e i primi tentativi di entrare a servizio di Giacomo I d'Inghilterra.\nTornato a Venezia, Biondi si adoper\u00f2 per la diffusione della Riforma in laguna, portando con s\u00e9 numerosi testi, che sostenevano la necessit\u00e0 del contenimento delle pretese ecclesiastiche da parte dello Stato, e fungendo da tramite per i rapporti fra Sarpi e Casaubon, Micanzio e von Dohna.\nPer conto dell'ambasciatore inglese Henry Wotton, nel 1609 Biondi part\u00ec per Londra, con lo scopo di sottoporre a Giacomo I la proposta, formulata da Paolo Sarpi, della costituzione di una lega antipapale e antispagnola, che unisse non solo Paesi protestanti, ma anche Stati cattolici (ivi compresa la Serenissima) insofferenti della preponderanza della Santa Sede e degli Asburgo.\nLa missione londinese non ebbe effetti sulla prudente politica estera dello Stuart, ma frutt\u00f2 il finanziamento di un'ulteriore campagna di propaganda della Riforma a Venezia. Nel 1610 Biondi ebbe un incarico diplomatico per conto della Serenissima in Delfinato e in Provenza, al fine di osservare le mire espansionistiche del duca Carlo Emanuele I e i suoi rapporti con la Francia (che con la reggenza di Maria de' Medici si stava riavvicinando alla Spagna), riferendo per\u00f2 sia a Venezia che all'Inghilterra.\nNel 1612 fu di nuovo a Torino, al seguito di Wotton che negoziava il matrimonio tra una figlia del duca e il primogenito di Giacomo I. Nella seconda met\u00e0 dello stesso anno, Biondi segu\u00ec il suo protettore prima in Inghilterra e poi all'Aia. Nel 1615 fu invece inviato in Francia come rappresentante di Giacomo I all'assemblea calvinista di Grenoble, con l'incarico di assicurare l'appoggio dell'Inghilterra ai protestanti francesi. Dal 1616 al 1620 divenne agente di Carlo Emanuele I, continuando per\u00f2 a riferire agli inglesi le mosse del duca.\nNel 1622, Biondi fu creato da Giacomo I prima cavaliere e poi gentiluomo della camera privata e spos\u00f2 Maria Mayerne, sorella del protomedico del re Th\u00e9odore de Mayerne. Grazie a questa nuova posizione e alle pensioni che ricevette dalla Corona inglese, Biondi pot\u00e9 dedicarsi all'attivit\u00e0 letteraria e storiografica (\"L'Eromena\", Venezia 1624; \"La donzella desterrada\", Venezia 1627, \"Il Coralbo\", Venezia 1632; \"Istoria delle guerre civili d'Inghilterra tra le due case di Lancastro e Iorc\", Venezia 1637-1644).\nQuando, nel 1640, le tensioni tra Carlo I e il Parlamento inglese iniziarono divennero sempre pi\u00f9 preoccupanti, Biondi prefer\u00ec lasciare l'Inghilterra e trasferirsi ad Aubonne, in Svizzera, presso il cognato Mayerne, dove mor\u00ec nel 1644.\nLe trame dei romanzi.\nBiondi fu autore di una trilogia incompiuta, composta da \"L'Eromena\", \"La Donzella desterrada\" e \"Il Coralbo\", che introdusse in Italia il genere di romanzo definito 'eroico-galante'.\nL'Eromena.\nLibro I.\nNel regno di Mauritania, un aspro disaccordo oppone due principi: Metaneone, l'erede al trono, \u00e8 geloso delle virt\u00f9 e del valore del fratello minore Polimero, amato dai genitori e dai sudditi, e lo costringe a lasciare segretamente il paese. Metaneone, tuttavia, si pente ben presto della sua malvagit\u00e0 e decide di inseguire il fratello ed ottenere il suo perdono.\nLa nave su cui Polimero si imbarca appartiene al Regno di Sardegna e il Nocchiero narra al ragazzo le vicende che hanno portato l'isola alla guerra da cui \u00e8 attualmente travagliata.\nPerosfilo, principe di Sardegna, nonostante fosse fidanzato con Eromilia, principessa di Maiorca, si era innamorato, ricambiato, di Talasia, dama di compagnia di sua sorella Eromena e moglie di un Ammiraglio. Dopo aver tentato di resistere alla passione, Perosfilo e Talasia avevano intrecciato una relazione. L'Ammiraglio, informato del tradimento da una coppia di schiavi, aveva organizzato una congiura assieme ad altri nobili, ucciso i due amanti e aiutato Epicamedo, re della vicina Corsica, il ad invadere la Sardegna. Essendo il re di Sardegna distrutto dal dolore, Eromena, donna di grande bellezza, intelligenza e valore, aveva assunto la guida del regno e dell'esercito per vendicare il fratello e difendere il regno.\nIl racconto del Nocchiero, che in realt\u00e0 \u00e8 il marchese di Chia a servizio di Eromena, termina qui, ma Polimero, gi\u00e0 affascinato dall'insolita principessa, decide di recarsi in Sardegna per offrirle i suoi servigi.\nLibro II.\nMetaneone, accompagnato dal conte di Bona, solca il Mediterraneo alla ricerca del fratello, ma si imbatte in una nave corsara. Attaccati e sconfitti i pirati, libera i loro prigionieri e una di essi, la contessa di Palomera, gli racconta la storia della principessa Eromilia, presso cui si stavano recando per ordine di suo padre, il re di Maiorca.\nEromilia era fuggita da Maiorca dopo aver saputo della morte del principe di Sardegna, suo promesso sposo, che amava profondamente pur avendolo visto solo in effigie. Accompagnata solo da pochi servitori e da un vecchio sacerdote, si era ritirata dal mondo per piangere il fidanzato assassinato e aveva fatto voto di non vedere nessun altro uomo. Aveva acquistato uno scoglio presso Velez e dato inizio ai lavori di costruzione di una cappella e di un tempio, ribattezzandolo \u201cPegno della Morte\u201d.\nMetaneone, incuriosito, scorta i cortigiani al Pegno, con il solo scopo di vedere la principessa. Nel frattempo, incrocia una nave su cui \u00e8 imbarcato un marinaio che era prima sulla nave del marchese di Chia e che lo informa della presenza di Polimero in Sardegna. Giunto al Pegno, Metaneone convince un cortigiano, il cavalier Perseno, a mostrargli di nascosto la principessa. Perseno fa in modo che Metaneone, con il volto coperto da un cappuccio nero, partecipi alla cerimonia funebre in memoria di Perosfilo, fatta celebrare da Eromilia con un rito insolito. Il mauritano si innamora della principessa e decide di chiedere la sua mano al re di Maiorca una volta riconciliatosi col fratello.\nMetaneone riparte alla ricerca di Polimero, ma \u00e8 sorpreso da una tempesta ed incrocia una ricca galea, il cui comandante assume un atteggiamento scortese e ostile: si tratta di don Peplasos, principe di Catalogna, che intendeva rapire Eromilia per prenderla in moglie. Il principe di Mauritania lo sconfigge e lo consegna al re di Maiorca. Giunto sull'isola, Metaneone \u00e8 accolto con tutti gli onori dal re, che gli concede la mano della figlia.\nLibro III.\nMentre Polimero giunge in Sardegna e viene investito cavaliere, Eromena prosegue a Sassari la campagna contro l'Ammiraglio ed Epicamedo. Polimero, che si sta recando proprio in quella citt\u00e0, incontra l'Ammiraglio e lo sconfigge, ma scopre che Eromena ha preso Sassari e si sta dirigendo a Villapetres per scacciare Epicamedo. Polimero vi giunge proprio mentre infuria la battaglia. Eromena, che assiste allo scontro, \u00e8 incuriosita dal valoroso cavaliere sconosciuto, ma solo quando la situazione si fa critica per i Sardi entra anch'essa in campo. Non appena si avvicinano, i due giovani, pur non conoscendosi, sentono immediatamente nascere in loro l'amore. Le sorti del combattimento arridono ai Sardi, ma Eromena, per proteggere Polimero ferito, ordina la ritirata. Polimero, tuttavia, rifiuta di rivelare a Eromena la sua identit\u00e0, mentre l'esercito non riesce ad espugnare il campo di Epicamedo.\nMetaneone, giunto nel frattempo in Sardegna, aiuta la flotta del marchese di Chia contro i Corsi, viene a sapere del valente cavaliere che ha combattuto a Villapetres e decide di raggiungerlo, riconoscendo in lui il fratello.\nGli amori di Eromena e Polimero progrediscono a stento a causa delle loro insicurezze. Il marchese di Chia chiede ad Eromena di attaccare i Corsi a Terranuova, mentre lui li impegner\u00e0 in una battaglia navale al largo della stessa localit\u00e0. Entrambi gli scontri vengono vinti dai Sardi. Metaneone e Polimero si incontrano, si riconciliano e l'identit\u00e0 di Polimero \u00e8 svelata a Eromena. I congiurati sono stati sconfitti, Epicamedo \u00e8 scacciato: la guerra in Sardegna \u00e8 finita.\nLibro IV.\nMentre Eromena e Polimero cenano a bordo della nave di Metaneone, viene avvistata una naufraga, che \u00e8 prontamente salvata e soccorsa. I due fratelli mandano il conte di Bona a chiedere al loro padre di combinare le nozze con Eromena ed Eromilia e si trattengono in Sardegna per proseguire la guerra per la conquista della Corsica, in modo da dare un regno a Polimero, con l'approvazione degli stessi Sardi.\nLa naufraga \u00e8 Eleina, unica figlia del vedovo re della Gallia Narbonese. Aveva sposato il principe catalano don Peplasos e si era trasferita a Barcellona. Il padre di Eleina si era per\u00f2 risposato e aveva avuto un figlio, in modo da escludere l'odiato genero dalla successione. Peplasos aveva quindi progettato di sbarazzarsi dell'inutile moglie per poter concludere un matrimonio pi\u00f9 vantaggioso. Peplasos, aiutato dal servo Catascopo, aveva tentato di avvelenare Eleina, ma due virtuosi cavalieri, Eleimos ed Eulalio, l'avevano avvisata. Peplasos aveva allora accusato la moglie e uno dei due cavalieri di adulterio, ma il suo stesso padre si era rivelato pi\u00f9 incline a credere ad Eleina che non a lui.\nIl principe di Catalogna aveva allora finto il pentimento ed Eleina era rimasta presso di lui, ma dopo un anno, era giunta notizia del ritiro di Eromilia: Peplasos, desideroso di impalmare la principessa di Maiorca, aveva tentato nuovamente di uccidere la moglie, abbandonandola in mezzo alle montagne e accusandola di essere fuggita con un giovane servo, Calaplo. Eleina, soccorsa prima dallo stesso Calaplo (sopraffatto per\u00f2 da tre masnadieri) e poi da un contadino, si era incamminata verso il mare, dove era stata rapita dai corsari, riuscendo per\u00f2 a fuggire gettandosi in acqua.\nTerminato il racconto, Eromena e i principi di Mauritania offrono ad Eleina i mezzi necessari per tornare da suo padre, mentre alla corte di Sardegna e di Mauritania iniziano i negoziati per i matrimoni di Eromena con Polimero e di Metaneone con Eromilia.\nLibro V.\nLa fama del ritiro di Eromilia si \u00e8 diffusa e quattro principi malvagi tentando di rapirla, assediando il Pegno della Morte. Perseno e la contessa di Palomera insistono affinch\u00e9 Eromilia impari dalle sue disavventure e sposi l'eccellente Metaneone. I quattro pretendenti, nel frattempo, si combattono l'un l'altro, eliminandosi a vicenda, ma le loro truppe rimangono al Pegno nella speranza di saccheggiarlo.\nIn Sardegna, Metaneone sogna Perseno e la contessa che gli mostrano il Pegno assediato e gli chiedono aiuto. Arrivato a Velez, il principe scopre che don Peplasos \u00e8 fuggito da Maiorca, ha sconfitto gli assedianti e sta per penetrare nell'ultimo baluardo. Metaneone lo sconfigge e, grazie ai buoni uffici della contessa di Palomera, viene infine ricevuto da Eromilia, che rompe il suo voto e acconsente a sposarlo.\nI due promessi sposi salpano per Maiorca, portando con s\u00e9 Peplasos. Lungo la rotta, incontrano le navi del padre di Eromilia e Metaneone decide di non differire le nozze: si reca immediatamente a Maiorca, rimandando la sua flotta in Sardegna affinch\u00e9 avvisi Polimero e consegni Peplasos (con cui c'\u00e8 anche Catascopo) alla moglie Eleina. Questi, tuttavia, non appena giunge in vista delle coste sarde, si getta in mare e annega.\nLibro VI.\nEromena, ansiosa di sposare Polimero, affretta la guerra di conquista della Corsica, ma viene richiamata a Caleri (Cagliari) dal padre ed \u00e8 costretta a lasciar solo il giovane nella conquista del suo futuro regno. Il partito guidato dallo zio di uno dei congiurati sta tentando di ostacolare le nozze, ma ogni difficolt\u00e0 \u00e8 infine superata. Viene decretata anche la morte dei congiurati e la privazione del regno di Epicamedo, che, disonorato, si uccide. Terminata la conquista della Corsica, vengono convocati gli Stati del Regno, che deliberano le esequie di Perosfilo, l'annessione inalienabile della Corsica e il matrimonio tra Eromena e Polimero.\nMentre Eromilia e Metaneone fanno rotta per la Sardegna, vengono sorpresi da una tempesta e sono costretti a sbarcare sulla piccola isola di Capraia, dove incontrano un bimbo di tre anni accompagnato da un cavaliere, che, ospitatili in un palazzo camuffato da modesta capanna, narra la vicenda del bambino.\nIl piccolo Coralbo \u00e8 il figlio della regina d'Arabia Celitea e del principe dei Parti ed era dovuto fuggire dal suo paese perch\u00e9 sua madre era stata spodestata dal genero Bramac.\nCalmatasi la tempesta, Eromilia e Metaneone ripartono per la Sardegna, dopodich\u00e9, assieme all'altra coppia di novelli sposi e a Eleina, ormai inseparabile da Eromena, fanno rotta per la Mauritania. Giunto il tempo, Eromilia d\u00e0 alla luce un figlio ed Eromena una figlia, di fattezze belle e virili, la cui nascita \u00e8 accompagnata da prodigi. Polimero ed Eromena tornano infine in Sardegna.\nLa Donzella desterrada.\nLibro I.\nUna nave, colta da una tempesta, approda fortunosamente sull'Isola di Ericusa. Ne sbarca un attempato cavaliere, che assiste in una grotta al parto di una misteriosa dama. Si tratta, come gli racconta uno scudiero, di Corianna, principessa di Partenope, che, pur essendo fidanzata col principe di Sicilia, si era innamorata di Lucano. I due amanti progettavano di fuggire e sposarsi in segreto, ma un rivale di Lucano aveva scoperto per caso la tresca e aveva assalito e ucciso il giovane dopo che Corianna si era gi\u00e0 imbarcata. Nonostante la disperazione, Corianna si era rifugiata sull'isola di Ericusa, dando alla luce un bellissimo maschietto.\nL'anziano cavaliere, un conte, promette il suo aiuto, ma deve prima portare a termine la sua missione. Lo scudiero lo accompagna presso un druido, affinch\u00e9 questi gli offra vitto e alloggio e lo aiuti a trovare una nave. Mentre si reca dal religioso, il conte si imbatte in un giovanissimo cavaliere addormentato ai piedi di una statua di Venere, con uno scudo nero cosparso di lacrime dipinte. Sopraggiunge per\u00f2 il druido, che discute animatamente con un altro cavaliere e si allontana poco dopo. Il conte si avvicina al cavaliere, che gli accenna al fatto che il Druido sia in realt\u00e0 un principe, dedicatosi alla vita contemplativa per le sue pene d'amore. Nel frattempo, una dama si avvicina alle statue e brucia rose come offerta a Venere, svegliando Almadero (il giovane cavaliere), la scambia per lo spirito di Liarta, da lui amata, ma ormai morta. La dama \u00e8 attratta, ma, essendo sposata, si congeda, mentre Almadero sembra dimenticare Liarta.\nIl cavaliere racconta al conte la storia del druido. Il re di Norgales, regione di Albione, aveva tre figli maschi e due femmine. Gelinda, la maggiore delle due figlie, si era innamorata del minore dei maschi, Feredo, mentre gli altri due fratelli si erano innamorati della sorella minore. La rivalit\u00e0 tra i due fratelli aveva condotto alla morte di entrambi e al ritiro a vita contemplativa di Adeligia. Feredo, accortosi che Gelinda lo ama e non riesce a dominarsi, aveva supplicato il padre a lasciarlo partire per un viaggio nel regno di Logres. Gelinda, poco dopo la partenza del fratello, si era suicidata maledicendolo. Giunto a Logres, Feredo era subito stato scelto dal re di quel Paese come sposo per sua figlia, ma era tormentato dalle apparizioni di Gelinda e, poco dopo, la fanciulla era stata uccisa da un fulmine. Feredo, convinto di essere perseguitato dalla maledizione della sorella, era fuggito in Catalogna, diventando servitore di don Peplasos sotto il falso nome di Calaplo. Era stato quindi coinvolto nelle sventure di Eleina e, dopo aver tentato inutilmente di salvarla quando era stata abbandonata sui Pirenei, aveva creduto con ancor pi\u00f9 fermezza di portare sventura e, fuggito in Ericusa, aveva costruito un eremo e vi si era ritirato. Il re di Norgales, rimasto senza figli, aveva cos\u00ec mandato il cavaliere Cataulo per richiamare Feredo.\nIl conte, Cataulo e Almadero si recano a pranzo nell'eremo, dove Feredo chiede al conte quale sia la situazione politica del Ponente: inizia una lunga digressione in cui, sotto la veste di finzione letteraria, vengono riportate le vicende che hanno condotto l'Europa alle soglie della guerra dei Trent'anni.\nL'intero Ponente, dunque, attende lo scoppio della guerra e questo \u00e8 il motivo per cui il conte \u00e8 stato inviato dal re di Sardegna a cercare suo genero Polimero. Feredo decide infine di tornare in patria, mentre Almadero gli chiede il permesso di restare nell'eremo, palesemente trattenuto dall'attrazione per la misteriosa dama. Sopraggiungono per\u00f2 due cavalieri: il primo, inseguito, cade da cavallo e batte la testa contro un muro, morendo, mentre il secondo, l'inseguitore, torna indietro per sgominare i compari del primo. Si tratta di don Eleimos, il cavaliere che aveva aiutato Eleina in occasione del tentativo di avvelenamento, mentre il morto \u00e8 Catascopo, il servo di don Peplasos, fuggito di prigione e messosi a capo di alcuni briganti. Feredo cura le ferite di Eleimos, riconoscendo in lui un compare di sventura.\nIl conte rivela di essere il conte di Bona e racconta che il re di Sardegna, colpito da accessi di follia dopo la morte di Perosfilo, detestava il genero Polimero. Non potendo accanirsi contro di lui, innocente ed amato da tutti, aveva allora iniziato a tormentare la nipotina Lindadori, che Eromena aveva dovuto mandare a Maiorca, presso gli zii Eromilia e Metaneone, ivi ritiratisi perch\u00e9 il re di Tingitana aveva invaso la Mauritania. Da quel momento, Lindadori era stata soprannominata \u201cla Donzella desterrada (esiliata)\u201d. Il re di Sardegna, tuttavia, non era riuscito a placare la sua follia, e aveva bandito anche Polimero, che era fuggito ad Atene, mentre Eromena, nonostante lo sdegno, era rimasta in Sardegna.\nIl re era per\u00f2 rinsavito e aveva deciso di richiamare il genero (che aveva lasciato Atene ed era introvabile) e Lindadori, inviando il conte di Bona. Durante il viaggio di ritorno, la nave sarda era stata assalita dai pirati, sostenuti dal Tingitano, e in questa occasione, la Donzella desterrada, nella sventatezza dei suoi tredici anni, aveva dato saggio di tutta la sua perizia di amazzone. Concluso il viaggio, era arrivata una lettera che annunciava il ritorno di Polimero ad Atene e il conte di Bona era cos\u00ec stato mandato a prenderlo, naufragando per\u00f2 su Ericusa.\nFeredo e Cataulo partono per Norgales, Almadero resta nell'eremo, mentre il conte di Bona e Don Eleimos fanno rotta per la Grecia.\nLibro II.\nPolimero, deluso dalle scuole filosofiche di Atene, parte per l'Egitto, fiorente e pacifico regno, governato dal grande re Psemitide. Ai piedi delle piramidi incontra una bellissima donna ferita e lascia il suo scudiero a curarla, dopodich\u00e9 si smarrisce e si imbatte in un giovanissimo cavaliere che combatte da solo contro trenta arabi. L'arrivo di Polimero risolve positivamente la battaglia e il cavaliere gli racconta la propria storia.\nEgli \u00e8 quel Coralbo, che Metaneone ed Eromilia avevano incontrato a Capraia. Allevato nell'ignoranza del suo vero stato, all'et\u00e0 di dieci anni aveva per\u00f2 intuito di essere nobile di nascita. Il suo precettore, Sotiro, aveva avvisato l'ex-regina d'Arabia Celitea, che aveva allora ricevuto il fanciullo a Nepa e gli aveva dato il permesso di dedicarsi alla vita cavalleresca. Tornati a Capraia, Coralbo e il precettore avevano trovato la loro dimora saccheggiata e distrutta, mentre non giungevano pi\u00f9 notizie da Celitea: questo aveva stroncato il vecchio Sotiro, che era morto lasciando solo il suo allievo quindicenne. Coralbo era dunque passato nel regno dei Sanniti, dove era stato assalito e lasciato in fin di vita dai briganti, ma era stato fortunatamente soccorso dalla duchessa Crisanta, giovane ma gi\u00e0 vedova con due figli.\nCrisanta e Coralbo (che si faceva chiamare Celio) si erano innamorati ma il brutto e malvagio Cripasso, pretendente respinto della duchessa, l'aveva scoperto e, dopo un lungo ed estenuante duello, aveva lasciato per morto il giovane, rivelando poi la sua scoperta ai figli di Crisanta. Questi avevano ordito una trappola, alla quale Coralbo era fortunosamente sfuggito uccidendo Cripasso, mentre la duchessa era stata strangolata e mutilata dai figli. Coralbo era poi approdato in Egitto, con il progetto di recarsi in Arabia per avere notizie di sua madre.\nPolimero si unisce a Coralbo, ma i due cavalieri erranti si smarriscono di nuovo. Si imbattono per\u00f2 in una casa, la cui padrona \u00e8 proprio Celitea, che racconta come, durante il suo viaggio a Nepa, un servo l'avesse tradita. L'usurpatore Bramac, fingendo benevolenza, aveva mandato due scudieri a catturare Coalbo ma, dopo aver rubato il tesoro che Sotiro conservava a Capraia con lo scopo di finanziare la riconquista del regno, ma non l'avevano trovato. Celitea, avvertita da alcuni amici, era fuggita in Egitto.\nCoralbo vorrebbe riconquistare l'Arabia, ma Celitea gli dimostra che \u00e8 un'impresa impossibile e che rinunciarvi non \u00e8 vilt\u00e0, cos\u00ec il giovane decide di seguire Polimero nel suo ritorno in Grecia. Viaggiando verso Menfi, incontrano due misteriosi cavalieri (Eromena, subito riconosciuta dal marito, e Lindadori) assaliti da quaranta briganti e si gettano nella mischia.\nI briganti vengono sopraffatti, ma fuggono in due gruppi: Polimero ed Eromena seguono il primo, lo sconfiggono e si dirigono a Menfi, aspettando i loro compagni. Lindadori e Coralbo, invece, sono in difficolt\u00e0: i briganti da loro inseguiti si sono barricati in una grotta. Nonostante i prudenti consigli dello scudiero che li ha accompagnati, la Donzella desterrada irrompe temerariamente nella grotta, seguita dai suoi compagni, facendo strage dei briganti superstiti. Durante la notte, Coralbo apprende dallo scudiero l'identit\u00e0 dell'ancor ignoto (per lui) cavaliere, poi, fattosi giorno, i tre si recano al covo dei briganti liberando i loro prigionieri, tra cui c'\u00e8 anche la donna ferita incontrata sotto le piramidi, fuggita dalle cure dello scudiero. Spostandosi verso Menfi, Coralbo si sente sempre pi\u00f9 attratto dall'intrepida Donzella, mentre la donna racconta la sua storia: si tratta di Diatistera, figlia di Pridale, tiranno di Chio, e della scellerata Nerea, che avevano fatto provocato la morte del primo marito della donna e conquistato il potere. Degna figlia di una tal coppia, Diatistera aveva intrecciato una relazione incestuosa col fratello pi\u00f9 giovane, sposando il tiranno di Samo per nascondere la tresca.\nSoffocato atrocemente il figlio neonato che aveva avuto dal fratello, Diatistera era rimasta vedova quando marito e amante si erano uccisi a vicenda. Era stata poi mandata alla corte del re di Persia, dove, divenuta sua concubina, aveva finto di essere incinta affinch\u00e9 il sovrano ripudiasse la moglie sterile. Scoperto il complotto, Diatistera era stata bandita dalla Persia e si era rifugiata in Egitto, intrecciando ancora relazioni illegittime e causando la morte dei suoi amanti. Infine, invaghitasi di un giovane ancor pi\u00f9 dissoluto, era stata da lui derubata e abbandonata alle piramidi. Fuggita dallo scudiero di Polimero per fermare il suo amante, era stata invece catturata dai briganti. Ora, pentita, progetta di ritirarsi a vita contemplativa per scontare le sue malefatte. Il libro si conclude con il congedo tra Diatistera e i suoi tre salvatori.\nLibro III.\nIl conte di Bona e don Eleimos fanno rotta verso la Grecia, ma vengono coinvolti in una battaglia navale tra la galea su cui viagginao il principe di Cipro Gradamoro, sua moglie Deadora (altra valente amazzone) e il principe del Ponto e una galea del principe di Tracia, che viene sconfitto. Dopo la battaglia, il conte e don Eleimos apprendono ad Atene che Eromena e Lindadori stanno cercando Polimero in Egitto e, recativisi si ricongiungono con i principi sardi, raggiunti poco dopo anche da Lindadori e Coralbo.\nVolendo visitare la magnifica corte di Psemitide, vi si recano in incognito e restano invischiati in pericolosi giochi amorosi che suscitano la gelosia di Eromena e lo sdegno di Lindadori, scambiate per uomini. Un servo di Celitea, per\u00f2, ha avvisato Bramac della presenza di Coralbo e ora l'usurpatore chiede a Psemitide di consegnargli il giovane, ma il grande re si dichiara invece protettore del vero principe d'Arabia e ne svela pubblicamente l'identit\u00e0. Gli altri tre cavalieri, invece, rifiutano di rivelare i loro nomi e chiedono piuttosto a Psemitide il permesso di ripartire, affliggendo le loro innamorate. Sulla rotta per la Sardegna, incontrano un cavaliere di Cipro, che narra ai sardi le vicende dei principi coinvolti nella battaglia navale.\nDeadora, figlia del re d'Illiria Ormondo e di Arnelinda di Cipro, era promessa a Erpandro, figlio del re di Tracia, che aveva aiutato il giovane Ormondo a rapire Arnelinda, gi\u00e0 promessa all'allora re del Ponto. Deadora, tuttavia, si era innamorata, ricambiata, di Gradamoro, nipote di Arnelinda, che, ispirato dalle gesta dello stesso Ormondo e aiutato da Vincireo (figlio del re del Ponto), aveva sposato in segreto l'amata ed era fuggito con lei. Proprio durante la fuga aveva avuto luogo la battaglia alla quale il conte di Bona ed Eleimos avevano partecipato. Le nozze erano infine state accettate anche dagli altri sovrani ed Erpandro era stato risarcito con il matrimonio con un'altra figlia di Ormondo.\nI cavalieri sardi vengono invitati ai festeggiamenti che si sarebbero tenuti a Pafo, ma una tempesta li porta fuori rotta e li spinge a Creta. Viene qui inserito un resoconto della situazione politica dell'isola, sconvolta da una guerra civile, che oppone i discendenti del buon re-filosofo Cretaneo a quelli del suo vendicativo fratello Restargo. I cavalieri sardi si trovano quindi coinvolti nei disordini cretesi e Lindadori, impetuosa come di costume, libera una fanciulla tenuta in ostaggio dai loro assalitori. Mentre sono ospiti del padre della fanciulla, la guerra civile termina con la vittoria del partito dei buoni. Nel frattempo, la fanciulla e Lindadori (non pi\u00f9 sdegnosa) si divertono a far ingelosire il promesso sposo della giovane cretese. Partiti dall'isola, i cavalieri sardi fanno rotta per Ericusa, in quanto il conte di Bona vuole soccorrere Corianna.\nNel frattempo Olmiro, un servo di Corianna, inviato a Napoli, scopre che Lucano \u00e8 ancora vivo e lo informa della situazione della moglie. Giunti sull'isola, per\u00f2, Olmiro sorprende Almadero che amoreggia con una donna (la principessa di Feacia, la misteriosa dama incontrata nel primo libro) che scambia per Corianna; ma anche l'altro scudiero di Corianna, Carildo, \u00e8 testimone della stessa scena e prende Almadero per Lucano. Carildo e Olmiro informano i loro padroni e, incontratisi, si sfidano a duello. Il tragico equivoco si protrae finch\u00e9 Almadero non se ne accorge e i cavalieri sardi. sbarcati sull'isola dopo una tappa a Citera (dove avevano assistito al funerale di un giovanissimo principe), interrompono i due scudieri. Infine, Lucano e Corianna si incontrano e si riconciliano. Eromena invita gli sventurati sposi e il loro figlioletto alla sua corte in Sardegna, dove hanno fine le peregrinazioni di questo romanzo.\nIl Coralbo.\nLibro I.\nCoralbo \u00e8 rimasto solo in Egitto e soffre per amore di Lindadori. Psemitide prepara la guerra e propone a Celitea un matrimonio tra sua figlia e Coralbo, che la regina d'Arabia accetta con gioia. Il progetto \u00e8 osteggiato sia da Coralbo che dalla principessa, entrambi innamorati di Lindadori (la principessa cambia idea non appena le \u00e8 rivelata la vera identit\u00e0 della Donzella desterrada). Bramac invia due sicari, appartenenti alla setta dei filosofi samanei, affinch\u00e9 uccidano Psemitide e Coralbo. Il primo sicario compie la sua missione, ma il secondo fallisce. Coralbo, perso il protettore, \u00e8 costretto a fuggire dall'Egitto insieme alla madre, che si ferma a Cipro mentre il giovane prosegue per la Sardegna.\nNell'Egeo incontra una nave su cui viaggia la sventurata Liarta, nipote del re di Lusitania, che si era trasferita a corte assieme ai fratelli dopo la morte del padre. Qui il cugino Almadero, molto pi\u00f9 giovane di lei, se n'era innamorato, ricambiato da Liarta. Il principe aveva tentato di ottenere dal padre la mano di Liarta, ma aveva trovato il re inflessibile. Istigato dagli ambiziosi fratelli di Liarta, Almadero l'aveva segretamente sposata, ma la trama era stata scoperta e Liarta (rimasta incinta) rinchiusa nella rocca di Leuciana, mentre i suoi fratelli erano stati banditi dalla corte. Almadero, fingendo di partire in cerca di avventure, si era travestito da pastore e aveva organizzato l'evasione di Liarta. Il piano era per\u00f2 saltato, quando il fallimento di una trappola organizzata dai fratelli di Liarta ai danni del re, ne aveva smascherato il tradimento e causato la morte. Per la terribile notizia, Liarta aveva partorito prematuramente un bimbo (nato morto) ed era svenuta, apparentemente morta. Due fedeli cortigiani, insospettiti, avevano sottratto il corpo di Liarta, che infatti era rinvenuta dopo tre giorni. Fuggiti in Castiglia, si erano messi sulle tracce di Almadero, scoprendo cos\u00ec che era giunto in Ericusa e si era innamorato della principessa di Feacia.\nArrivati sull'isola, Coralbo e Liarta scoprono che Almadero ha sposato la principessa di Feacia, novella vedova, ed \u00e8 partito per la Lusitania, dove il re \u00e8 morto ed egli deve salire al trono. Coralbo, lasciata Liarta sola col suo dolore, s'imbatte in alcuni masnadieri che tengono una donna prigioniera. Coralbo la libera, ma, gravemente ferito, riconosce nella donna la rediviva Crisanta, che se ne prende cura. Liarta, intanto, si riscuote dal dolore, perch\u00e9, essendo lei viva, il matrimonio tra Almadero e la principessa di Feacia \u00e8 nullo. Saputo ci\u00f2 che \u00e8 accaduto a Coralbo, Liarta si reca a visitarlo e, dopo aver appurato che non \u00e8 in pericolo di morte, riparte per la Lusitania.\nLibro II.\nCorianna e Lucano giungono in Sardegna, dove apprendono che il re di Partenope la sta cercando. Grazie alla mediazione del re di Sardegna, il padre perdona Corianna e riconosce il suo matrimonio. Gli sposi tornano a casa, cambiando il nome del figlio da Lucandro a Fortunio, come il nonno materno.\nIntanto Feredo, accompagnato da Cataulo, fa rotta per Norgales, ma \u00e8 tormentato da continue tempeste, che lo fanno infine approdare all'ultima Tule, dove incontra una dama vestita di nero: \u00e8 lo spirito di Gelinda, che lo conduce ad una montagna circondata da fiamme. Qui incontra un altro spirito e i due defunti gli impongono di sposare la principessa Igene affinch\u00e9 cessi la maledizione della sorella. Partito dall'ultima Tule, Feredo sbarca in una delle isola Orcadi e incontra un anziano e mesto cavaliere, che gli racconta come il re di Norvegia Teodogilo tormenti la figlia Igene. La giovane, infatti, assomiglia moltissimo alla madre da poco morta e suo padre, impazzito, vorrebbe sposarla. La principessa \u00e8 quindi fuggita nelle Orcadi, ma \u00e8 afflitta da sogni in cui il padre le ordina di sposare un druido. Feredo offre riparo ad Igene nel suo regno e le rivela ci\u00f2 che gli \u00e8 accaduto nell'ultima Tule: i due si riconoscono come gli sposi promessi dagli spiriti (lo spettro che accompagnava Gelinda era dunque Teodogilo, morto nel frattempo). Le nozze vengono celebrate a Norgales e garantiranno una lunga e felice posterit\u00e0.\nLibro III.\nAlmadero, appena tornato in Lusitania, viene preso dal ricordo della prima moglie e, volendo far traslare il corpo di Liarta e del figlio nelle tombe reali, fa aprire l'avello e trova soltanto i resti del neonato: da quel momento \u00e8 tormentato dal dubbio che la sua amata sia ancora viva. Ritiratosi a Leuciana, scopre che uno spirito appare nel cimitero: \u00e8 la stessa Liarta che, tornata in Lusitania e saputo dei rimorsi di Almadero, aveva architettato lo scherzo ai danni dello sposo fedifrago. Fattasi riconoscere, Liarta perdona Almadero e i due si riconciliano.\nLaodomia, a causa delle sue incomprensioni con Almadero, si ritira in campagna e scopre che un suo ex-amante, Raico, si \u00e8 rifugiato in un eremo fingendosi eremita pur di starle vicino.\nSaputo del ritorno di Liarta, Laodomia tenta di convincerlo ad uccidere il re per vendicarla, ma Raico, che non \u00e8 malvagio, rifiuta. Attiratosi l'ira di Laodomia, Raico \u00e8 assalito prima da due sicari, poi da una folla inferocita, finch\u00e9 non viene salvato da un misterioso cavaliere.\nIntanto Almadero manda un ambasciatore a Laodomia, chiedendole di tornare in patria, ma la regina rifiuta, sostenendo che le prime nozze del re erano state irregolari e che Liarta l'aveva tradito con Coralbo. Si fa avanti un cavaliere: \u00e8 Lindadori, che accusa Laodomia di calunnia nei confronti di Coralbo e lancia il guanto di sfida, subito interrotta da Coralbo in persona, che vuole difendere il suo stesso onore. Un altro amante della dissoluta regina raccoglie il guanto, ma si fa avanti un terzo cavaliere, lo stesso che aveva soccorso Raico: si tratta di Levriana, promessa sposa del giovane, che accusa Laodomia di aver tentato per ben due volte di ucciderla. L'amante della regina interviene in modo irriverente, Levriana lo sopraff\u00e0 e strappa la corona a Laodomia. L'ex-regina confessa le sue colpe e viene perdonata, a patto che torni nella sua terra natale.\nPrima di giungere in Lusitania (saputo che l\u00e0 si trovava Lindadori), Coralbo era stato curato da Crisanta, che gli aveva raccontato di come era sopravvissuta alla trappola tesagli dai figli facendosi sostituire da una serva brutta e demente, ma fedele, e di come i suoi figli si erano uccisi a vicenda. La duchessa si era poi rifugiata in Ericusa, dove aveva incontrato Coralbo, che l'aveva consolata e invitata a tornare a casa a curare i suoi possedimenti. Crisanta aveva seguito il consiglio e Coralbo, dopo una tappa in Sardegna, aveva raggiunto Lindadori in Lusitania.\nDopo la deposizione di Laodomia, Coralbo confessa a Lindadori il suo amore, ma la Donzella desterrada non prova per lui che amicizia. Dopo l'incoronazione di Liarta, Coralbo e Lindadori salpano per la Sardegna. Tuttavia, nuove guerre si profilano all'orizzonte: Metaneone \u00e8 riuscito a unificare e pacificare la Mauritania e ha sottratto la Libia alle mire del malvagio re di Tingitana (l'episodio riproduce la guerra di successione di Mantova e del Monferrato), ma un nuovo conflitto \u00e8 imminente. Polimero (da poco succeduto al precedente re di Sardegna), Eromena, Lindadori e Coralbo si preparano a partecipare, ma qui la narrazione si ferma e la trilogia resta incompiuta."}
{"id": "1351682", "revid": "729019", "url": "https://it.wikipedia.org/wiki?curid=1351682", "title": "Thomas Robert Bugeaud", "text": "Biografia.\nOrigine.\nProveniente da un ramo aristocratico d'una antica famiglia del P\u00e9rigord, nacque da Ambroise Bugeaud, nobile, cavaliere della Piconnerie, e da Fran\u00e7oise de Sutton de Cl\u00e9onard, appartenente a un'illustre famiglia d'Irlanda.\nGuerre napoleoniche.\nBugeaud s'arruol\u00f2 a vent'anni nell'esercito nel 1804, come velite nei granatieri a piedi della Guardia imperiale. Fu promosso caporale ad Austerlitz e serv\u00ec in seguito come sottotenente nelle Campagne di Prussia e di Polonia (1806-1807). Fu ferito nella battaglia di Pu\u0142tusk.\nCombatt\u00e9 quindi nella guerra contro la Spagna, nel corso della quale serv\u00ec nel corpo d'armata di Suchet, poi nella Divisione \"Lamarque\".\nCaporale ad Austerlitz, sottotenente, poi tenente nel 64\u00ba Reggimento di fanteria di linea nella Campagna di Polonia, capitano nel 116\u00ba Reggimento di linea, il 2 marzo 1809; era comandante di battaglione in Spagna, nel 1811, dove si mise in luce nel corso degli assedi di L\u00e9rida, Tortosa e Tarragona.\nGuadagn\u00f2 i gradi di maggiore nel secondo assedio di Saragozza e combatt\u00e9 contro i guerriglieri.\nFu promosso tenente colonnello dopo la battaglia di Ordal in Catalogna (14 settembre 1813) in cui, con un solo battaglione, mise in rotta un reggimento inglese. Fu promosso colonnello al suo ritorno in Francia.\nNel corso della Restaurazione, il colonnello Bugeaud celebr\u00f2 i Borbone in alcuni versi, pur senza mancare di tornare nelle file dell'Imperatore durante i Cento Giorni.\nComand\u00f2, nell'Armata delle Alpi, il 14\u00ba Reggimento di linea sempre agli ordini di Suchet e partecip\u00f2 alla battaglia di Conflans contro gli austriaci.\nIl 27 giugno 1815 era a Moustier quando apprese della sconfitta di Waterloo e si trov\u00f2 di fronte 10.000 austriaci; non disponeva che di 1.700 uomini.\nSeconda Restaurazione.\nLicenziato dall'esercito alla Seconda Restaurazione, si ritir\u00f2 nella sua propriet\u00e0 di \"La Durantie\" a Lanouaille, vicino Payzac ed Excideuil, nel P\u00e9rigord, dove si occup\u00f2 di migliorare la resa dei terreni delle propriet\u00e0 del padre, marchese di Faverolle e signore della Piconnerie; si occup\u00f2 inoltre di letteratura. Nel 1825 fu eletto sindaco di Excideuil, carica che occup\u00f2 fino al 1830.\nAl momento dell'invasione della Spagna del duca d'Angoul\u00eame il governo rifiut\u00f2 la sua domanda di reintegrazione nell'esercito. Sostenitore dell'opposizione liberale, fu invano candidato alle elezioni nel dipartimento della Dordogna nel 1829.\nMonarchia di Luglio.\nNel luglio 1831 fu eletto deputato di Excideuil e venne nominato maresciallo di campo da Luigi Filippo. Alla Camera si guadagn\u00f2 rapidamente una particolare reputazione per la sua eccentricit\u00e0 e le provocazioni che indirizzava ai membri dell'opposizione.\nLegato ad una politica conservatrice, difese con veemenza il protezionismo doganale. Nominato governatore della cittadella di Blaye, ebbe in custodia la duchessa di Berry, e fu incaricato di scortare la prigioniera a Palermo.\nDurante il dibattito alla Camera dei deputati del 16 gennaio 1834, mentre Marie Denis Larabit lamentava la dittatura militare del governo Soult, Bugeaud lo interruppe con la frase \u00abL'obbedienza \u00e8 il primo dovere del soldato\u00bb. Un altro deputato, Fran\u00e7ois-Charles Dulong, domand\u00f2, caustico: \u00abAnche se gli si domanda di diventare carceriere?\u00bb. \nL'incidente provoc\u00f2 un duello fra Bugeaud e Dulong, in cui quest'ultimo rimase ucciso il 27 gennaio 1834.\n\"Il macellaio della rue Transnonain\".\nNel corso dell'insurrezione parigina del 13 e 14 aprile 1834, le forze destinate a reprimere l'insurrezione erano divise in tre brigate di cui una era agli ordini di Bugeaud. Mentre le truppe attaccavano una barricata sulla rue Transnonain (oggi rue Beaubourg), un ufficiale fu ucciso da un colpo partito da una casa vicina: i soldati penetrarono nell'edificio e uccisero tutti gli abitanti. \nSebbene l'episodio non fosse avvenuto nella circoscrizione di pertinenza della brigata di Bugeaud, e lui stesso, dunque, ne fosse estraneo, la voce popolare leg\u00f2 il suo nome al massacro, e, malgrado le dichiarazioni contrarie, continu\u00f2 ad indicarlo come \"l'uomo di rue Transnonain\".\nFu rieletto deputato nella circoscrizione di Excideuil alle elezioni del 1834, 1837 e 1839. Inviso sia dalla destra che dalla sinistra, si dedic\u00f2 principalmente agli affari agricoli e propose nel 1840 una legge volta a istituire le Camere dell'agricoltura, che non pass\u00f2.\nL'Algeria.\nBugeaud fu inviato in Algeria (6 giugno 1836) con la duplice missione di combattere Abd el-Kader e di costringerlo alla pace. Riport\u00f2 un primo successo a La Sikkah il 6 luglio 1836. Sotto il governo Mol\u00e9, come tenente generale, concluse il trattato di Tafna il 30 ottobre 1837, equivoco compromesso che riconosceva ad Abd el-Kader una non meglio definita autorit\u00e0 sull'Ovest algerino.\nRientrato in Francia, Bugeaud sembr\u00f2 poco favorevole all'ampliamento dei territori conquistati, e deplor\u00f2 un \u00abpossesso oneroso di cui la nazione dovrebbe essere contenta di essersi sbarazzata\u00bb.\nBugeaud, grand'ufficiale della Legion d'onore, fu ciononostante nominato governatore generale dell'Algeria dal ministro Thiers nel 1840; il giorno stesso del suo arrivo ad Algeri, il 22 febbraio 1841, indirizz\u00f2 un proclama agli abitanti, e uno all'esercito.\nBugeaud fin\u00ec per disporre di oltre 100.000 uomini. Contornato di generali, La Morici\u00e8re, Changarnier, Bedeau, Cavaignac, Bugeaud impieg\u00f2 nuovi metodi di guerra ispirati alla sua esperienza di lotta antipartigiana della guerra di Spagna.\nCentinaia di abitanti dei villaggi, tra cui donne e bambini, furono asfissiati o sepolti nelle grotte dove si erano rifugiati tentando di resistere alle \u00abcolonne mobili\u00bb. Molte \"fumate\" furono registrate, distribuite in un periodo totale di cinque anni.\nA Orl\u00e9anville, l'11 giugno 1845, Bugeaud consigli\u00f2 ai subordinati, per ridurre la resistenza delle popolazioni della regione del Ch\u00e9lif: \u00abSe si ritirano nelle loro caverne, fate come Cavaignac agli Sb\u00e9has! Affumicateli come volpi nelle tane\u00bb.\nIl 18 giugno 1845, il colonnello P\u00e9lissier non esit\u00f2 ad asfissiare oltre 1.000 persone, uomini, donne, bambini di Ouled Riah, che si erano rifugiati nella grotta di Ghar-el-Frechih nel Dahra.\nUn soldato scrisse: \u00abLe grotte sono immense; abbiamo contato 760 cadaveri; una sessantina di persone in tutto sono uscite, quasi morte; quaranta non sono sopravvissuti, dieci sono in ospedale, in gravi condizioni; gli ultimi dieci, che potevano ancora camminare, sono stati lasciati liberi di tornare alle loro trib\u00f9; non possono altro fare che piangere su delle rovine\u00bb.\nDopo tale azione, P\u00e9lissier rispose a qualche buona coscienza inquieta: \u00abLa pelle di uno solo dei miei tamburi era pi\u00f9 preziosa della vita di tutti quei miserabili\u00bb.\nIl 12 agosto 1845, Saint-Arnaud a sua volta, vicino T\u00e9n\u00e8s, trasform\u00f2 altre grotte \u00abin un vasto cimitero\u00bb: \u00abcinquecento briganti\u00bb vi furono sepolti.\nA Parigi ci si indign\u00f2 all'apprendere le \"fumate\" delle grotte di Dahra. Il principe della Moskowa, figlio del maresciallo Ney, rivolse un'interpellanza alla Camera dei Pari.\nBugeaud, interpellato, assumendosi la responsabilit\u00e0 rispose al ministro: \u00abQuanto a me, ritengo che il rispetto del diritto umanitario far\u00e0 s\u00ec che la guerra in Africa rischi di protrarsi all'infinito\u00bb. P\u00e9lissier ottenne il bastone da Maresciallo di Francia e fu governatore generale d'Algeria dal 1860 al 1864.\nSul terreno i metodi di contro-guerriglia preconizzati da Bugeaud furono contestati da alcuni subordinati, in particolare da Eug\u00e8ne Dubern.\nGran croce della Legion d'onore il 9 aprile 1843, quindi Maresciallo di Francia nel luglio 1843, Bugeaud ottenne il permesso di attaccare il Marocco, che prestava aiuto ad Abd el-Kader. Il 14 luglio 1844, le truppe marocchine furono sorprese sullo uadi di Isly, non lontano dalla frontiera. Gli 11.000 soldati francesi misero in rotta 60.000 cavalieri marocchini.\nLa vittoria valse a Bugeaud il titolo di duca d'Isly; continu\u00f2 poi a dare la caccia ad Abd el-Kader, che si arrese nel 1847.\nLa preoccupazione costante di Bugeaud fu di rendere parte l'esercito della colonizzazione.\nLa conquista si trasform\u00f2 in vera e propria colonizzazione con la creazione degli \"uffici arabi\". Rest\u00f2 per tutta la vita fedele al suo motto \"Ense et Aratro\" (\"con la spada e con l'aratro\").\nA causa di discordie fra Guizot e lui, nati dalla spedizione in Cabilia e dai rispettivi concetti di colonizzazione, fu sostituito dal duca d'Aumale, il che gli permise, secondo l'espressione di Guizot, \u00abdi venire a godere in Francia della propria gloria\u00bb.\nLa rivoluzione del 1848.\nAl momento della rivoluzione del febbraio 1848 ricevette il comando dell'esercito.\nIl giorno 23 a mezzogiorno, seguito dai generali Rulhi\u00e8res, Bedeau, La Morici\u00e8re, Saint-Arnaud ed altri, si rec\u00f2 al quartier generale delle Tuileries dove fu ufficialmente investito dell'alto comando dal duca di Nemours. Ricord\u00f2 agli ufficiali presenti, in procinto di guidarli contro i rivoluzionari parigini, che lui \u00abnon era mai stato sconfitto, sia sul campo di battaglia sia nelle insurrezioni\u00bb e che, ancora quella volta, prometteva di farla finita rapidamente con \u00abquesta canaglia ribelle\u00bb.\nNel frattempo la notizia della sua nomina contribu\u00ec largamente a dare una svolta decisiva alla situazione. La guardia nazionale, ancora pi\u00f9 contrariata per la sua nomina al comando supremo, gridava \u00abAbbasso Bugeaud!\u00bb, \u00abAbbasso l'uomo della rue Transnonain!\u00bb e si rifiutava di obbedire agli ordini.\nImpaurito da tali manifestazioni, Luigi Filippo ritir\u00f2 i propri ordini, e pass\u00f2 la giornata del 23 in vani negoziati. Il 24 febbraio, unico in tutto il Consiglio di Luigi Filippo, Bugeaud spingeva per la repressione a oltranza; ma il sovrano consider\u00f2 che sacrificare il Maresciallo poteva essere un mezzo per la pacificazione con la guardia nazionale. Il comando supremo fu dunque posto in altre mani, e Bugeaud diede le dimissioni. Due giorni dopo, invano, offr\u00ec i suoi servizi al governo provvisorio.\nEntr\u00f2 nell'assemblea costituente in seguito ad un'elezione parziale dell'autunno 1848; i conservatori guardavano a Bugeaud per la candidatura alla presidenza della Repubblica, ma lui desist\u00e9 in favore di Luigi Napoleone Bonaparte; questi, eletto presidente, lo nomin\u00f2 comandante dell'Armata delle Alpi. Fu eletto deputato all'assemblea legislativa per la Charente-Inf\u00e9rieure, ma mor\u00ec poco dopo di colera.\nLe sue spoglie furono deposte in una cappella funeraria dell'H\u00f4tel des Invalides, sopra il sepolcro dell'ammiraglio Duperr\u00e9 e vicino a quello del generale Duvivier.\nOmaggi postumi.\nNell'agosto 1852, fu elevato un monumento in suo onore ad Algeri, ed un altro nella sua citt\u00e0 natale. La statua di Algeri fu riportata in Francia nel 1962 ed installata ad Excideuil nel 1999. Il suo nome fu dato ad un villaggio della provincia di Costantina (a sud ovest di Annaba).\nDurante la guerra d'Algeria, una promozione dell'\u00c9cole Sp\u00e9ciale Militaire de Saint-Cyr adott\u00f2 il nome di \u00ab\"Mar\u00e9chal Bugeaud\"\u00bb (n\u00b0145, 1958-1960).\nOpere.\nDiede alle stampe diverse produzioni letterarie principalmente riguardo l'Algeria, alcuni scritti di arte militare, \"pamphlet\" contro il socialismo, ed una relazione sulla battaglia d'Isly."}
{"id": "1351685", "revid": "1442080", "url": "https://it.wikipedia.org/wiki?curid=1351685", "title": "The Smiths (album)", "text": "The Smiths \u00e8 l'album di debutto dell'omonima band inglese.\nPubblicato il 20 febbraio del 1984 dalla Rough Trade Records, il disco raggiunse la posizione numero 2 nella chart degli album pi\u00f9 venduti in Inghilterra, rimanendo in classifica per 33 settimane.\nNel 1990, la rivista Rolling Stone, ha inserito l'album al numero 22 nella lista dei 100 pi\u00f9 grandi album degli anni ottanta.\nRealizzazione.\nDopo aver firmato un contratto con l'etichetta indipendente Rough Trade, a met\u00e0 del 1983, gli Smiths iniziarono i preparativi per registrare i primi brani del loro disco di debutto che, almeno inizialmente, avrebbe dovuto intitolarsi \"The Hand That Rocks The Cradle\". Su suggerimento di Geoff Travis, proprietario della \"label\", la band scelse Troy Tate (ex chitarrista dei Teardrop Explodes) come produttore per le session che si svolsero agli \"Elephant Studios\" di Wapping, dove la band registr\u00f2 in un mese ben 14 canzoni.\nNel mese di agosto, il gruppo, venne convocato da BBC Radio 1 per la registrazione dello show radiofonico di Dave Jensen e, in quella occasione, gli Smiths ebbero modo di incontrarsi con il produttore John Porter a cui Travis, che aveva gi\u00e0 iniziato a nutrire riserve circa la qualit\u00e0 del lavoro di Troy Tate, consegn\u00f2 un demo di quelle session per un eventuale remix. Porter ascolt\u00f2 i brani e concluse che quelle registrazioni erano irrecuperabili, perch\u00e9 \"stonate e fuori tempo\", offrendosi quindi di registrare nuovamente l'album da capo.\nGli Smith iniziarono quindi le nuove registrazioni con Porter nel settembre del 1983 ma, causa di impegni per il tour contingente, le session procedettero in modo frammentario prima a Londra (nel \"Matrix Studio\"), poi a Pluto, appena fuori Manchester, ed infine ancora a Londra, per le registrazioni finali, presso gli \"Eden Studios\".\n\"Penso che l'unico modo in cui quel disco potesse esser fatto\" ricorda Johnny Marr \"era che John Porter arrivasse a ci mostrasse come fare un disco correttamente, ed \u00e8 ci\u00f2 che ha fatto. Mi ha mostrato come fare un disco\".\nLa versione originale dell'album, conosciuta come \"The Troy Tate Sessions\" \u00e8 stata poi pubblicata, nel corso degli anni, su vari bootleg. Il brano \"Jeane\" proveniente da queste session \u00e8 stato inserito come b-side del singolo This Charming Man mentre, la versione di \"Pretty Girls Make Graves\" venne inclusa nella raccolta The Sound of The Smiths, del 2008.\nDopo aver ascoltato il mix finito dell'album, il mese successivo, Morrissey espresse i suoi dubbi a Porter e Travis dicendo che l'album, secondo lui \"non era abbastanza buono\". Tuttavia il cantante si dovette subito rassegnare a causa del costo dell'operazione che, a quel punto, toccava le 6.000 sterline.\n\"Mi ricordo un viaggio in auto, da Brixton a Derby, in cui ascoltammo l'album, che avevamo registrato per la seconda volta.\" rievoca Morrissey \"Mi voltai verso Geoff Travis, che era alla mia destra e verso John Porter, alla mia sinistra e dissi: \"questo non \u00e8 abbastanza buono\", ed entrambi mi schiacciarono sul sedile dicendo che era costato gi\u00e0 6.000 pounds e che quindi doveva essere pubblicato, non c'era modo di tornare indietro. Avevo due guance molto umide e una rabbia che non si \u00e8 mai placata, perch\u00e9 \"The Smiths\" avrebbe dovuto essere molto meglio di quanto fosse.\" (Morrissey intervistato da Q, 1994)\nA precedere l'atteso album di debutto \u00e8 l'uscita del singolo What Difference Does It Make?, che vede la luce nel gennaio del 1984 e diventa uno dei primi successi della band, riuscendo a raggiungere la posizione numero 12 nella Official Singles Chart.\nIl 20 febbraio del 1984, a solo un mese di distanza dall'uscita del singolo, venne quindi pubblicato l'album di debutto. Il disco \u00e8 ben accolto dalla critica e dal pubblico e consacra gli Smiths come una delle band di rilievo nel panorama musicale inglese degli anni ottanta, anche per la sorprendente e rivoluzionaria trasformazione della tipica \"forma canzone\" che l'album porta con s\u00e9, con pochissime canzoni che, infatti, ripercorrono la convenzionale struttura strofa-ritornello, ma senza nulla cedere dal punto di vista melodico.\nCopertina.\nLa copertina ritrae una foto di Joe Dallesandro, attore e modello americano, proveniente dalla Factory di Andy Warhol. Lo scatto \u00e8 tratto dal film Flesh, diretto da Paul Morrissey nel 1968 e prodotto dallo stesso Warhol.\nSongwriting.\n\"Penso che, per la prima volta, da tanto tempo a questa parte, questa \u00e8 vera musica interpretata da persone \"vere\". Gli Smiths hanno un volto assolutamente reale, al posto dei fronzoli e della pantomima che la musica \"popolare\" era diventata, senza pi\u00f9 nessun elemento umano. E penso che gli Smiths reintroducano questo concetto con fermezza. Non c'\u00e8 facciata e siamo semplicemente qui per essere visti come persone reali. Inoltre, credo che le mie liriche siano molto dirette e, come dico spesso, sento che certe parole non siano mai state \"ascoltate\" prima d'ora. Non \u00e8 la solita monotona terminologia. \u00c8 qualcosa di molto diverso. Non uso mai parole che facciano rima in modo molto tradizionale, diventerebbe assolutamente inutile. Quindi tutto quello che scrivo \u00e8 terribilmente importante per me. Allo stesso modo la musica, \u00e8 terribilmente fondamentale. Ma non in modo imbarazzato o indegno. \u00c8 come dire: \"Guarda, non hai bisogno di tutta questa costruzione, non \u00e8 necessario tutto questa attrezzatura.\" \u00c8 il modo di usare gli utensili di base, come il talento.\" (Morrissey intervistato da Melody Maker, 1984)\nIl \"songwriting\" degli Smiths, in questo album di debutto, \u00e8 reso ancor pi\u00f9 originale e innovativo dalle liriche di Morrissey che si presenta al mondo intero, come spesso e volentieri nel corso della sua carriera, prendendo spunto da argomenti non convenzionali per raccontare, dal suo punto di vista spiccatamente ironico, di omosessualit\u00e0, molestie sui minori, o addirittura di omicidio, tematiche che non mancano di scatenare polemiche, su certa stampa scandalistica inglese.\nContenuti.\n\"Reel Around the Fountain\".\nPrima previsto come singolo, il brano viene poi bloccato per le accuse lanciate da Nick Ferrari, giornalista del tabloid \"The Sun\" (poi denunciato e condannato per diffamazione) che in un articolo dal titolo \"Handsome Devil\" accusa la band di presunti riferimenti alla pedofilia, contenuti nelle liriche.\nIl testo, in realt\u00e0, presenta temi tipici della scrittura di Morrissey come plagio sui minori, riferimenti sessuali non troppo nascosti ma limati da un profondo sostrato di romanticismo e le critiche, mosse dalla stampa britannica, vengono ribattute punto per punto dalla band, decisa a difendere il proprio lavoro fino in fondo. \"Sono davvero pronto per essere bruciato sul rogo a difesa totale di questo disco. Significa cos\u00ec tanto per me, per quanto mi ha dato, che non riesco neanche a spiegarlo. Diventa quasi difficile ma sono semplicemente inondato di emozioni su l'intera faccenda. Sembra proprio assolutamente perfetto per me. Dal mio punto di vista personale, sembra trasmettere esattamente ci\u00f2 che volevo.\"\nI versi \"You're the bee's knees, but so am I\" e \"I dreamt about you last night, and I fell out of bed twice\", sono citazioni tratte dall'adattamento cinematografico del 1961, del racconto di Shelagh Delaney, \"A Taste Of Honey\" (Sapore di miele), diretto da Tony Richardson.\n\"Ovviamente la maggior parte delle persone che scrivono prendono in prestito da altre fonti. Rubano nei vestiti degli altri.\" dichiar\u00f2 Morrissey al NME \"\"Reel Around The Fountain\" proviene direttamente da \"Taste Of Honey\" e che fino ad oggi io sono battuto con insistenza per l'uso di questa rima. Non ho mai fatto mistero del fatto che almeno il 50 per cento della ragione della mia scrittura pu\u00f2 essere attribuita a Shelagh Delaney, che ha scritto \"Taste Of Honey\". E \"This Night Has Opened My Eyes\" \u00e8 una \"Taste Of Honey Song\". Non ho mai fatto segreto, nella mia vita, dei miei punti di riferimento. E solo perch\u00e9 in \"Reel Around The Fountain\" c'\u00e8 un verso che non \u00e8 mio, ora le persone mi dicono che \u00e8 senza valore, ignorando che tutto il resto certamente viene dal mio cervello.\" (Morrissey intervistato da NME, 1986)\n\"You've Got Everything Now\".\n\"I've never had a job / Because I've never wanted one / I've seen you smile / But I never heard you laugh\". Il testo \u00e8 quasi un inno contro il lavoro, tra l'ironico, il comico e il disperato. \"Il lavoro riduce le persone ad una stupidit\u00e0 assoluta, si dimenticano di pensare a loro stessi. C'\u00e8 qualcosa di positivo nella disoccupazione, \u00e8 come dire ora siamo in grado pensare a noi stessi. Non sei intrappolato nel materialismo, non compri cose che non vuoi veramente.\" (Morrissey intervistato da Sounds, 1983)\n\"Rispetto ai brevi periodi di lavoro che ho avuto in passato\" dichiar\u00f2 Morrissey, in un'intervista del 1984 \"c'erano momenti della giornata in cui mi accorgevo che ero qui a lavorare con queste persone che disprezzavo. E ho dovuto parlare con queste persone orribili e chiedere loro come avessero passato la giornata precedente. E avrei dovuto rapportarmi ad un capo con cui non volevo stare. E quando sei in quella posizione, ti accorgi che stai effettivamente trascorrendo una vita intera con persone con cui non ti piace stare e fare un qualcosa che non ti piace, che \u00e8 una cosa incredibilmente dolorosa.\"\nIl verso \"I've seen you smile but I've never really heard you laugh / So who is rich and who is poor?\" \u00e8 stato molto probabilmente ispirato da un passaggio (\"Although I've never really seen you smile I always have the feeling you're laughing at me... besides the fact you're very rich\") del film La signora Skeffington, diretto nel 1944 da Vincent Sherman.\n\"Miserable Lie\".\n\"Non ho davvero una fiducia tremendamente forte sul fatto che le relazioni possano funzionare. Sono seriamente convinto che non funzionano affatto. E se lo fanno, \u00e8 proprio per un tempo terribilmente breve e sporadico. Si tratta di qualcosa che ho stralciato dalla mia vita un bel po' di anni fa e da allora ho visto le cose molto pi\u00f9 chiaramente.\" (Morrissey intervistato da Melody Maker, 1984)\nIl testo si riferisce, molto probabilmente, ad una relazione eterosessuale fra Morrissey e la sua amica Linder Sterling, artista e cantante dei \"Ludus\" e, anche la citazione nel testo di Whalley Range, quartiere di Manchester nel quale il frontman e la Sterling convissero negli anni ottanta, pare comprovare la cosa.\n\"Si tratta di questo piccolo quartiere periferico di Manchester (Whalley Range, nel quale Morrissey e la Sterling convissero all'inizio degli anni Ottanta, ndr) fatto di monolocali e tutti quelli che ci vivono sono poeti sconosciuti o artisti falliti. Chiunque desideri inseguire il proprio destino finisce in quel posto e non ne esce pi\u00f9. Ho vissuto a Whalley Range per un tempo miracolosamente breve ed \u00e8 stato bello essere immerso nella vita misera, assaporare una vita di bellezza e dolore immacolati, passeggiare nel parco respirando le ricchezze dei poveri com'erano, ma la sensazione di essere intrappolati dal Dipartimento della Salute e della Sicurezza Sociale era inquietante.\" (Morrissey intervistato da The Face, 1984)\nL'iniziale addio (\"So goodbye / Please stay with your own kind / And I'll stay with mine\") nel testo, riflette lo sconforto di Morrissey riguardo all'aleatoriet\u00e0 delle relazioni amorose.\n\"Pretty Girls Make Graves\".\nIl tema del testo \u00e8 la perdita di interesse, da un punto di vista sessuale, verso il genere femminile. Il titolo stesso \"Ragazze carine scavano fosse\", in maniera figurata, significa \"fallire\", o \"fare buchi nell'acqua\". Il verso \"Nature played this trick on me\" \u00e8 una citazione di un passaggio del film inglese \"La Vittima\" (\"Victim\") diretto da Basil Dearden, nel 1961.\nIl titolo \u00e8 ripreso da un passo del romanzo I vagabondi del Dharma (\"The Dharma Bums\") di Jack Kerouac, dove l'autore scrive \"Pretty girls make graves, was my saying, whenever I'd had to turn my head around involuntarily to stare at the incomparable pretties of Indian Mexico.\"\n\"The Hand That Rocks the Cradle\".\nSecondo Morrissey, l'ispirazione per il testo venne \"da una relazione che ebbi, che davvero non contemplava del romanticismo. Quindi, se stiamo parlando di romanticismo, beh, non ne so davvero molto. Ma in altre cose, sono assolutamente in grado di dire la mia.\"\nAlcuni presunti riferimenti alla pedofilia, contenuti del testo (\"Climb upon my knee, sonny boy / oh though you're only three, sonny boy / you're mine / and your mother she just never knew\"), scatenarono accese polemiche da parte della stampa musicale e dai tabloid inglesi. Dal punto di vista musicale, Marr si ispir\u00f2 apertamente al brano \"Kimberly\", di Patti Smith.\n\"Still Ill\".\nIl tema \u00e8 la nostalgia: per gli amori perduti e per il tempo passato, per l'Inghilterra vecchia maniera e la tristezza mentre ci si guarda indietro a tempi ormai lontani e ci si rende conto che le cose sono cambiate, e che mai pi\u00f9 quei tempi torneranno (\"No, we cannot cling to the old dreams anymore\" / No, it wasn't like those days\")\n\"And although I ended up with sore lips\" \u00e8 una citazione tratta dall'autobiografia dell'attrice Viv Nicholson, intitolata \"Spend, spend, spend\" (\"We walked for miles right over the iron bridge and down underneath it on the towpath... We were kissing away and touching and getting really sore lips from biting one another\").\n\"Hand in Glove\".\n\"Il mio testo preferito tra quelli che ho scritto compare in una canzone chiamata \"Hand In Glove\". Le rime pi\u00f9 preziose per me sono: \"The good people laugh / Yes we may be hidden by rags / But we have something they'll never have\". Che poi \u00e8 il modo in cui mi sono sentito quando non potevo permettermi di comprare abiti e vestivo di stracci, ma senza davvero sentirmi mentalmente impoverito. L'ispirazione? Proprio l'idea stessa della gente di dare grande importanza a quello che possedevano e a come si vestivano e a questo senso molto materialistica del valore, che \u00e8 completamente ridondante. Riporta al vecchio clich\u00e9 secondo cui ci\u00f2 che si ha dentro \u00e8 veramente ci\u00f2 che si \u00e8 . E questo \u00e8 quanto.\" (Morrissey intervistato da Star Hits, 1985)\nIn questo testo, come anche in diversi altri successivi brani, Morrissey fa riferimento all'opera della drammaturga Shelagh Delaney. La rima \"And I'll probably never see you again\" compare, infatti, nel romanzo di debutto della Delaney (\"Taste of Honey\").\nLa rima \"And everything depends upon / How near you stand to me\" \u00e8 invece una parafrasi di un verso di \"Bells\", una canzone scritta da Leonard Cohen e cantata da Buffy Sainte-Marie, nel 1971, che recita proprio \"everything depends upon how near you sleep to me\".\n\"Ricordo vividamente la notte in cui ho scritto \"Hand In Glove\", poco pi\u00f9 di un anno fa.\" scrive Morrissey \"Volevo solo utilizzare il tema della solitudine completa. Doveva essere il nostro primo disco ed \u00e8 stato importante per me che contenesse qualcosa di poeticamente bruciante all'interno, in senso lirico, eppure giubilante al tempo stesso. L'essere, al tempo stesso, poeticamente bruciante e giubilante, ho sempre pensato fosse molto difficile perch\u00e9 sono due emozioni estreme e volevo si fondessero insieme. Ero nella mia stanza, da solo, con una cassetta con registrato su una melodia di chitarra e venni circondato da un sacco di parole, e io l\u00ec seduto per due ore a mettere il tutto insieme\". (Morrissey intervistato da Star Hits, 1985)\n\"What Difference Does It Make?\".\n\"Per me (Morrissey, ndr), quasi tutti i dischi sono stati assolutamente perfetti, ma non posso negare che ce ne sono alcuni che non sono invecchiati cos\u00ec graziosamente come ad esempio \"What Difference Does It Make?\". Non mi piace per la produzione, ma questo \u00e8 l'unico rammarico, anche se potrei sembrare il tipo di persona che ha molti rimpianti.\" (Morrissey intervistato da Jamming, 1984)\nIl testo allude ad una relazione sentimentale, ma non necessariamente omosessuale, (\"All men have secrets and here is mine / so let it be known / for we have been through hell and high tide\") in cui il protagonista viene abbandonato dal partner perch\u00e9 timoroso di conoscere la verit\u00e0 sulla natura sessuale dell'amante.\nIl brano venne pubblicato anche come singolo nel gennaio del 1984 e divenne uno dei primi successi della band, raggiungendo la posizione numero 12 nella Official Singles Chart.\n\"I Don't Owe You Anything\".\nUna storia d'amore che fallisce, nel contesto di una vita misera della classe operaia inglese, per una canzone a suo modo romantica, abbastanza per ridurre il batterista Mike Joyce fino alle lacrime in pi\u00f9 di un'occasione.\n\"I don't owe you a thing\" \u00e8 una frase tratta dal primo romanzo della scrittrice inglese Shelagh Delaney, dal titolo \"A Taste of Honey\", fonte (il libro) che pi\u00f9 volte ricorre nelle liriche di Morrissey.\n\"Suffer Little Children\".\nIl brano, uno dei primi che Morrissey e Johnny Marr scrissero insieme, prende spunto dai fatti criminosi (i cosiddetti \"Moors murders\") che ebbero luogo nell'area di Saddleworth Moor, nel nord di Manchester dove, tra il 1963 e il 1965, una coppia di amanti rap\u00ec ed uccise tre bambini, lasciando la citt\u00e0 in uno stato di shock e spavento.\nMorrissey, che all'epoca dei fatti aveva la stessa et\u00e0 di molte delle vittime, rivel\u00f2 la profonda impressione che gli omicidi avevano lasciato in lui bambino, sensazione che non l'ha mai veramente abbandonato e che, anni pi\u00f9 tardi, divent\u00f2 il testo di questa canzone.\nDopo che il brano venne pubblicato (inizialmente come b-side del singolo Heaven Knows I'm Miserable Now), il \"Manchester Evening News\" riport\u00f2 le proteste dei parenti delle vittime per il fatto che, il nome di tre bambini, venisse citato nel testo (\"Lesley-Anne with your pretty white beads / Oh John you'll never be a man../ Edward see those alluring lights?\").\nTuttavia, Morrissey, successivamente stabil\u00ec un rapporto d'amicizia con la madre di uno dei bambini, dopo averle spiegato che in realt\u00e0, il testo, era un tributo alle vittime.\n\"Coprire i \"Moors murders\" \u00e8 sbagliato. Dobbiamo dargli risalto. Se sottovalutiamo le cose, continueranno ad accadere. Noi non dimentichiamo le atrocit\u00e0 di Hitler, vero? Nel nord, sono stato dipinto come un mostro orribile, e si diceva che avessi sconvolto Ann West (madre di Lesley Anne, una delle vittime, ndr). In realt\u00e0 non era vero, e da allora siamo diventati grandi amici. Lei \u00e8 un personaggio formidabile.\" (Morrissey intervistato da Spin, 1986)\nIl titolo del brano \u00e8 tratto da una frase contenuta nel Vangelo secondo Matteo (capitolo 19\u00b0, versetto 14), in cui Ges\u00f9 rimprovera i suoi discepoli per aver allontanato un gruppo di bambini, con le parole \"Suffer little children, and forbid them not to come unto me: for of such is the kingdom of heaven.\"\nTracce.\nTutte le tracce sono scritte da Morrissey/Marr.\n\"This Charming Man\" \u00e8 stata inclusa come traccia numero 6 su tutte le versioni americane dell'album, edite su Sire Records. Dal 1992, anno in cui la WEA ha acquisito l'intero catalogo degli Smiths, quasi tutte le riedizioni del disco includono anche questa canzone, con la sola eccezione di una ristampa in vinile del 2009 su Rhino Records, sia negli Stati Uniti che in Gran Bretagna."}
{"id": "1351688", "revid": "287204", "url": "https://it.wikipedia.org/wiki?curid=1351688", "title": "Tr 18", "text": "Tr 18 \u00e8 un ammasso aperto nella costellazione della Carena.\nSi trova nella parte pi\u00f9 orientale della costellazione, sul bordo di un tratto molto ricco e intenso della Via Lattea australe; le sue dimensioni sono piccole, ma le sue componenti principali sono di ottava magnitudine. Appare composto da una settantina di stelle, tutte pi\u00f9 luminose della magnitudine tredicesima, pertanto \u00e8 ben risolvibile con un telescopio di 200mm di apertura. La sua distanza \u00e8 stimata sugli 8150 anni-luce."}
{"id": "1351691", "revid": "1226", "url": "https://it.wikipedia.org/wiki?curid=1351691", "title": "Loggia e odeo Cornaro", "text": ""}
{"id": "1351695", "revid": "1983214", "url": "https://it.wikipedia.org/wiki?curid=1351695", "title": "Galda de Jos", "text": "Galda de Jos (\"Als\u00f3g\u00e1ld\" in ungherese, \"Unterhanenberg \" in tedesco), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di dieci villaggi: Benic, Cetea, Galda de Jos, Galda de Sus, Lup\u0219eni, M\u0103gura, Mesentea, Oiejdea, Poiana Galdei, R\u0103icani.\nL'esistenza della localit\u00e0 \u00e8 documentata fin dal 1287 con la denominazione \"Gald\".\nGalda de Jos \u00e8 dominata dal castello feudale della famiglia Kemeny, risalente al XVII secolo; completamente ristrutturato, oggi il castello ospita un centro di riabilitazione neuropsichiatrica denominato \"Centrul de recuperare \u015fi reabilitare neuropsihiatric\u0103 pentru persoanele cu dizabilit\u0103\u0163i intelectuale\".\nNel 1715, sul sito di un edificio religioso preesistente, fu edificata la chiesa dedicata alla \"Nascita di Maria\" (\"Na\u0219terea Mariei\")."}
{"id": "1351700", "revid": "712828", "url": "https://it.wikipedia.org/wiki?curid=1351700", "title": "Ikkaku Madarame", "text": ""}
{"id": "1351701", "revid": "1318658", "url": "https://it.wikipedia.org/wiki?curid=1351701", "title": "ABTS", "text": "L'ABTS, nome IUPAC acido 2,2'-azino-bis(3-etilbenzotiazolin-6-solfonico), \u00e8 una sostanza cromogena che pu\u00f2 essere convertita nella sua forma monocationica radicalica ABTS+ (colorata) se trattata con un agente ossidante quale il perossido di idrogeno. Viene utilizzata in biochimica per lo studio della cinetica di reazione di specifici enzimi e comunemente quale cromogeno nella tecnica ELISA. ABTS viene commercializzato sotto forma di sale d'ammonio di formula C18H24N6O6S4 e numero CAS .\nUso.\nInsieme col perossido di idrogeno \u00e8 un comune co-substrato delle perossidasi oltre che ad essere un substrato delle laccasi. L'ABTS pu\u00f2 essere utilizzato per seguire indirettamente la cinetica di reazione di qualunque enzima che produca perossido di idrogeno, importanti nel metabolismo dei radicali liberi, o semplicemente per determinare il quantitativo del perossido presente in un campione.\nQuesto composto viene utilmente sfruttato nella pratica comune in quanto gli enzimi catalizzano la reazione col perossido di idrogeno originando un prodotto idrosolubile di colorazione verde la cui assorbanza pu\u00f2 essere misurata a 405 nm con uno spettrofotometro. Talvolta viene utilizzato anche nella determinazione del glucosio in fluidi biologici quale il siero ematico."}
{"id": "1351704", "revid": "174925", "url": "https://it.wikipedia.org/wiki?curid=1351704", "title": "Conte d'Acquarone", "text": ""}
{"id": "1351706", "revid": "44627", "url": "https://it.wikipedia.org/wiki?curid=1351706", "title": "Belle &amp; Sebastian", "text": ""}
{"id": "1351707", "revid": "1983214", "url": "https://it.wikipedia.org/wiki?curid=1351707", "title": "G\u00e2rda de Sus", "text": "G\u00e2rda de Sus (in ungherese \"Fels\u0151girda\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 16 villaggi: Biharia, Dealu Frumos, Dobre\u0219ti, G\u00e2rda de Sus, G\u00e2rda Seac\u0103, Ghe\u021bari, H\u0103n\u0103\u0219e\u0219ti, Huz\u0103re\u0219ti, Izvoarele, Munun\u0103, Ocoale, Plai, Pli\u0219ti, Scoar\u021ba, Snide, Suce\u0219ti.\nG\u00e2rda de Sus \u00e8 situata nell'alta valle del fiume Arie\u0219, a Nord-Ovest di C\u00e2mpeni, lungo la strada nazionale DN75."}
{"id": "1351708", "revid": "287204", "url": "https://it.wikipedia.org/wiki?curid=1351708", "title": "Garda de Sus", "text": ""}
{"id": "1351709", "revid": "1934489", "url": "https://it.wikipedia.org/wiki?curid=1351709", "title": "Rugby a 15 nel 1968", "text": "La Nazionale italiana.\nLa Nazionale italiana non partecipa alla Coppa delle Nazioni 1967-68, dopo la retrocessione dell'anno prima.\nTre match: due amichevoli (Portogallo e Germania) e la prima partita della Coppa delle Nazioni 1968-69.\nI Barbarians.\nNel 1968 la squadra ad inviti dei Barbarians ha disputato i seguenti incontri:"}
{"id": "1351710", "revid": "729019", "url": "https://it.wikipedia.org/wiki?curid=1351710", "title": "Nuoto ai Giochi della XXVII Olimpiade - 50 metri stile libero maschili", "text": "La gara dei 50 metri stile libero maschili dei Giochi di Sydney 2000 \u00e8 stata disputata il 21 e 22 settembre. Gli atleti iscritti sono stati 80, provenienti da 71 nazioni.\nLa medaglia d'oro \u00e8 stata assegnata ex aequo agli statunitensi Anthony Ervin e Gary Hall Jr, che hanno chiuso entrambi con il tempo di 21\"98 davanti all'olandese Pieter van den Hoogenband.\nCalendario.\nPer la prima volta la gara \u00e8 stata disputata in tre turni. I migliori sedici tempi delle batterie si sono qualificati per le semifinali e i migliori otto delle semifinali hanno raggiunto la finale.\nRecord.\nPrima di questa competizione, il record del mondo e il record olimpico erano i seguenti.\nDurante l'evento non \u00e8 stato migliorato nessun record."}
{"id": "1351711", "revid": "767487", "url": "https://it.wikipedia.org/wiki?curid=1351711", "title": "Qadiriyya", "text": "La Q\u0101diriyya () \u00e8 la pi\u00f9 antica e tuttora maggiormente diffusa confraternita mistica del mondo islamico.\nFu fondata da \u02bfAbd al-Q\u0101dir al-G\u012bl\u0101n\u012b, sufi hanbalita di Baghdad, direttore di una \"madrasa\" (scuola religiosa) e di un \"rib\u0101\u1e6d\" (all'epoca un vero e proprio romito in cui si tenevano esercizi spirituali).\nDiffusa presto in tutto il mondo islamico, la Q\u0101diriyya si afferm\u00f2 in Maghreb, in al-Andalus, in Asia Minore, in Arabia, nell'Africa musulmana e, naturalmente, in Iraq.\nLa Q\u0101diriyya svolse un ruolo da protagonista nella resistenza algerina al colonialismo francese, anche perch\u00e9 l'Emiro Abd el-Kader vi apparteneva (essendo il figlio di Muhyi al-D\u012bn, capo della confraternita in Algeria)."}
{"id": "1351714", "revid": "111319", "url": "https://it.wikipedia.org/wiki?curid=1351714", "title": "Jos\u00e9 Martin Meolans", "text": ""}
{"id": "1351715", "revid": "287204", "url": "https://it.wikipedia.org/wiki?curid=1351715", "title": "Rough Trade Records", "text": "Rough Trade Records \u00e8 un'etichetta discografica indipendente britannica, fondata nel 1978 da Geoff Travis, con sede a Londra. Specializzata in post punk e alternative rock, tra gli artisti che ha pubblicato vi sono Scritti Politti, The Smiths e Young Marble Giants. Alla fine degli anni ottanta, a causa di problemi finanziari, l'etichetta si vide costretta a un periodo di amministrazione controllata e, infine, al fallimento del 1991. Travis riusc\u00ec a risanare l'etichetta alla fine degli anni novanta, trovando il successo con gruppi quali The Libertines, The Strokes e Antony and the Johnsons.\nStoria.\nL'etichetta fu fondata nel 1978 da Geoff Travis, proprietario dello storico negozio omonimo fondato nel febbraio 1976; era il periodo in cui stava nascendo la musica punk e il negozio divenne un punto di riferimento per gli appassionati di punk, nonch\u00e9 per la controcultura e il movimento underground londinese. La prima pubblicazione fu il singolo \"Paris Maquis\" dei M\u00e9tal Urbain, altri lavori pubblicati nel 1978 furono un singolo del cantante reggae giamaicano Augustus Pablo, l'esordio discografico dei Cabaret Voltaire con l'EP \"Extended Play\", il secondo singolo dei Stiff Little Fingers \"Alternative Ulster\" e altri singoli di The Monochrome Set, Subway Sect, Swell Maps, Electric Eels, Spizzoil e Kleenex.\nAlla fine del 1978, oltre alla casa discografica e al negozio la Rough Records aveva la branca Rough Trade Distribution che si occupava di distribuzione discografica e un'agenzia libraria. Il primo album pubblicato fu nel 1979 \"Inflammable Material\" dei Stiff Little Fingers, che raggiunse la 14\u00aa posizione nelle UK charts diventando il primo album pubblicato da un'indipendente a vendere pi\u00f9 di copie nel Regno Unito. L'impatto sulla scena musicale britannica fu grande, nel marzo di quell'anno il popolare programma televisivo della ITV The South Bank Show dedic\u00f2 una puntata alla Rough Trade. Oltre ai lavori dei propri artisti, la Rough Trade Distribution tratt\u00f2 quelli di altri musicisti tra i quali Joy Division, Depeche Mode, The Specials, Throbbing Gristle e Cocteau Twins.\nAl contrario delle etichette discografiche \"major\", che costringono i musicisti a comporre quanto da loro richiesto, la Rough Trade lasci\u00f2 fin da subito totale libert\u00e0 ai propri musicisti, senza imposizioni sul materiale da realizzare n\u00e9 sui tempi necessari a realizzarlo. Gli artisti ebbero inoltre una percentuale sulle vendite molto maggiore di quelle che garantivano loro le \"major\".\nLa crescita troppo rapida e un'ingenua gestione economica portarono alla bancarotta nel 1991. La Rough Trade fu rifondata nel 2000 e torn\u00f2 a garantirsi un posto nelle classifiche europee grazie ad artisti come The Strokes, The Libertines, Babyshambles e Belle and Sebastian. Nel 2002 venne acquistata dal gruppo BMG, il quale la rivendette alla Beggars Banquet Records nel 2007. Quest'ultima operazione consent\u00ec alla Rough Trade di tornare ad essere indipendente."}
{"id": "1351716", "revid": "44627", "url": "https://it.wikipedia.org/wiki?curid=1351716", "title": "Rough Trade", "text": ""}
{"id": "1351718", "revid": "767487", "url": "https://it.wikipedia.org/wiki?curid=1351718", "title": "Pietro Acquarone", "text": "Carriera.\nCrebbe nella con la quale esord\u00ec in Serie B e disput\u00f2 3 stagioni fino alla retrocessione della squadra in Serie C. Pass\u00f2 quindi nel 1940 alla Roma con la quale esord\u00ec in massima serie il 12 gennaio 1941 contro il Livorno, ma dove rimase per una sola stagione.\nL'anno successivo si trasfer\u00ec al , e di qui al Pisa, scendendo di categoria, rimanendoli fino alla sospensione dei campionati per la Seconda guerra mondiale.\nNel 1946 ritorna all'attivit\u00e0 agonistica vestendo nuovamente la maglia della Sanremese, neopromossa in Serie C, dove rimane fino al ritiro, avvenuto nel 1949.\nIn carriera ha totalizzato complessivamente 5 presenze in Serie A nonch\u00e9 113 presenze e 9 reti in Serie B."}
{"id": "1351732", "revid": "287204", "url": "https://it.wikipedia.org/wiki?curid=1351732", "title": "Diocesi di Lipari", "text": ""}
{"id": "1351736", "revid": "1983214", "url": "https://it.wikipedia.org/wiki?curid=1351736", "title": "G\u00e2rbova", "text": "G\u00e2rbova (in ungherese \"Sz\u00e1szorb\u00f3\", in tedesco \"Urwegen\"), \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 3 villaggi: C\u0103rpini\u0219, G\u00e2rbova, Reciu.\nA G\u00e2rbova si trova uno dei castelli pi\u00f9 vecchi e meglio conservati della Tansilvania, fatto costruire da una famiglia nobile del luogo nel 1241."}
{"id": "1351737", "revid": "1318658", "url": "https://it.wikipedia.org/wiki?curid=1351737", "title": "Alessandro Sortino", "text": "Biografia.\n\u00c8 figlio di Sebastiano Sortino, dal 2005 al giugno 2012 direttore della \"Commissione per i Servizi e i Prodotti\" dell'Autorit\u00e0 per le Garanzie nelle Comunicazioni, e, in precedenza, direttore generale della Federazione Italiana Editori Giornali dal gennaio 1977. Ha studiato Giurisprudenza ma ha lasciato a cinque esami dalla laurea. Giornalista professionista di fede cattolica, ha incominciato la sua carriera nel 1995 scrivendo sul settimanale \"Vita\", diretto da Riccardo Bonacina, e collaborando con la cronaca di Roma del quotidiano \"la Repubblica\".\nNel 1998 ha intrapreso l'attivit\u00e0 radiofonica, divenendo redattore di Radio Capital. Ha ideato e condotto diversi programmi di approfondimento e satira (\"Salotto Termini\", \"Scandali al sole\") e nel 1999 ha vinto il Premio Penne pulite con \"Diario di guerra\", programma incentrato su storie di vita dalla Serbia e dal Kosovo. Il successo di queste trasmissioni ha indotto Davide Parenti, autore del programma televisivo \"Le Iene\", a proporre il passaggio televisivo a Sortino, inviato e coautore del programma dall'edizione 2000/2001 fino al gennaio 2008.\nPer il cinema ha firmato insieme con l'amico Filippo Roma il soggetto e la sceneggiatura del cortometraggio \"Sempre i soliti\" (titolo originale \"Topi d'appartamento\", 1997), diretto da Mario Monicelli. Nel 2007 ha vinto il Premio giornalistico televisivo Ilaria Alpi nella sezione dedicata ai temi del lavoro. Nel 2012 una giuria di critici gli ha attribuito il Premio giornalistico televisivo Ilaria Alpi per un servizio sull'Ilva di Taranto andato in onda su \"Piazzapulita\". Nel 2012 gli \u00e8 stato conferito, per la sua attivit\u00e0 giornalistica, il Premio Borsellino.\nNel mese di gennaio 2008 Alessandro Sortino ha rassegnato le dimissioni da \"Le Iene\", lamentando una censura dall'editore (gruppo Mediaset) sul servizio dedicato alla famiglia Mastella, in seguito all'arresto di Sandra Lonardo, moglie del ministro della giustizia Clemente Mastella e alle conseguenti dimissioni del ministro che porteranno alla caduta del Governo Prodi II. Il servizio non \u00e8 mai andato in onda. Su internet \u00e8 stato diffuso uno spezzone di un filmato di Sky TG24 nel quale Elio Mastella, il figlio di Clemente, accusa Sortino di essere raccomandato dal padre membro dal 2005 al giugno 2012 dell'Authority per le comunicazioni. Negli anni successivi lavora per LA7 e Rai 3. Il 18 giugno 2014 passa a TV2000 perch\u00e9 chiamato dal nuovo direttore di rete Paolo Ruffini a ricoprire i ruoli di vicedirettore e direttore creativo. Nel 2016 crea il programma Nemo - Nessuno escluso, condotto da Enrico Lucci."}
{"id": "1351738", "revid": "287204", "url": "https://it.wikipedia.org/wiki?curid=1351738", "title": "Garbova", "text": ""}
{"id": "1351741", "revid": "98077", "url": "https://it.wikipedia.org/wiki?curid=1351741", "title": "Monarchia sicula", "text": ""}
{"id": "1351742", "revid": "119679447", "url": "https://it.wikipedia.org/wiki?curid=1351742", "title": "Around the Rionez", "text": "Around The Rionez \u00e8 il primo album in studio registrato dalla crew di rappers di Portoscuso La Fossa, uscito nel 1998 dopo un anno di registrazione in studio. Ha ricevuto critiche molto positive da parte di diverse riviste specializzate, italiane e anche straniere. Il disco \u00e8 entrato nelle classifiche di vendite stilate da M&amp;D, arrivando al 22\u00ba posto nel mese di settembre. Il primo single dell'album \u00e8 stato \"Il Giorno Dopo\", affiancato da un videoclip girato sulle coste sarde in digitale e in alta risoluzione grafica, cos\u00ec come il secondo single estratto, \"Al Livello Del Mare\" (che vede anche la partecipazione dei Flaminio Maphia), che per\u00f2 non \u00e8 mai stato messo in circolazione per la crudezza delle immagini e dei contenuti."}
{"id": "1351743", "revid": "439724", "url": "https://it.wikipedia.org/wiki?curid=1351743", "title": "Hatful of Hollow", "text": "Hatful of Hollow \u00e8 un album raccolta della band inglese The Smiths.\nPubblicato il 12 novembre 1984 dalla Rough Trade, il disco raggiunse la posizione numero 7 nella Official Albums Chart, rimanendo in classifica per 46 settimane.\nRealizzazione.\nL'album \u00e8 composto da brani provenienti da session radiofoniche realizzate per BBC Radio 1, oltre che da alcuni singoli (Hand in Glove Heaven Knows I'm Miserable Now e William, It Was Really Nothing) e dalle relative b-sides (\"Girl Afraid\", How Soon Is Now? e Please, Please, Please Let Me Get What I Want).\n\"Una buona parte della nostra posta contiene richieste imploranti di quelle versioni delle nostre canzoni che abbiamo registrato per le session di Radio One\" disse Morrissey intervistato \"ed io e la band ci rendemmo improvvisamente conto che non avevamo nemmeno tenuto quei nastri per noi, fatta eccezione per pochi bootleg terribili che abbiamo comprato ai nostri concerti. Per quanto ci riguarda, quelle erano le sessioni che ci hanno emozionato, in primo luogo, e a quanto pare \u00e8 stato anche il modo per un sacco di gente di scoprirci.\"\nLo stesso Marr, anni dopo, ammise che \"a quel tempo non ero troppo sicuro riguardo all'uscita del disco, anche se le session radiofoniche erano grandi. Con il senno di poi ho capito che c'erano alcune tracce - \"Handsome Devil\" soprattutto - che avevano qualcosa in pi\u00f9 della versione prodotta in studio. \u00c8 un disco molto valido\".\nSession.\n\"Volevo presentare le canzoni di nuovo e nella forma migliore. Quelle session catturano quasi il cuore di quello che abbiamo fatto. C'era qualcosa di positivamente disordinato in quelle versioni\". (Morrissey intervistato da Jamming, 1984)\nLe session vennero realizzate, nel corso del 1983, in due diversi programmi radiofonici di BBC Radio 1: lo show di John Peel e quello di David Jensen.\nDavid \"Kid\" Jensen, canadese di nascita e britannico d'adozione, ha condotto il suo programma serale su Radio 1, dal 1977 al 1984 ed \u00e8 altres\u00ec noto, nel Regno Unito, per aver presentato anche diverse edizioni del programma televisivo Top of the Pops.\nJohn Peel \u00e8 invece comunemente riconosciuto come una delle voci storiche della radio inglese, grazie al suo show serale andato in onda, ininterrottamente, dal 1967 fino al 2004, anno della sua prematura morte. La popolarit\u00e0 di Peel, a livello internazionale, \u00e8 soprattutto dovuta alle sue produzioni discografiche, le Peel Sessions, una serie di dischi in cui sono raccolte le varie esibizioni radiofoniche delle numerosissime band che, nel corso degli anni, hanno preso parte al suo show.\nLe versioni dei brani tratte delle session degli Smiths presentano delle differenze rispetto alle registrazioni originali realizzate precedentemente in studio:\nCopertina.\nLa copertina raffigura il musicista Fabrice Colette, fotografato da Gilles Decroix per il quotidiano francese Lib\u00e9ration.\nIn origine, in realt\u00e0, l'immagine era pi\u00f9 grande e mostrava anche un tatuaggio sulla spalla sinistra di Colette, raffigurante un disegno di Cocteau. Cinque diverse versioni di questo disco sono in circolazione, le prime tre con la copertina apribile e con una foto all'interno di un backstage al festival di Glastonbury, nel 1984. La grafica ed il testo, invece, \u00e8 rimasta la stessa su tutte le versioni: sfondo blu con testo nero e con il nome della band in cima, a lettere bianche. Sul vinile \u00e8 incisa la frase: \"THE IMPOTENCE OF ERNEST / IAN [EIRE]\""}
{"id": "1351744", "revid": "181699", "url": "https://it.wikipedia.org/wiki?curid=1351744", "title": "GBC Sesto San Giovanni", "text": ""}
{"id": "1351746", "revid": "44638", "url": "https://it.wikipedia.org/wiki?curid=1351746", "title": "Canali Parma", "text": ""}
{"id": "1351748", "revid": "486946", "url": "https://it.wikipedia.org/wiki?curid=1351748", "title": "UFO Schio", "text": ""}
{"id": "1351749", "revid": "712828", "url": "https://it.wikipedia.org/wiki?curid=1351749", "title": "Amon Anwar", "text": ""}
{"id": "1351750", "revid": "79227", "url": "https://it.wikipedia.org/wiki?curid=1351750", "title": "Controversia liparitana", "text": "Per controversia liparitana si intende lo scontro tra il Regno di Sicilia e la Santa Sede, iniziato nel 1711 da un piccolo conflitto locale fra il vescovo di Lipari e due ufficiali fiscali della stessa citt\u00e0. Tale controversia divenne il punto di scontro tra regalisti e difensori dei diritti del papa.\nStoria.\nAlcuni esattori di imposte avevano sottoposto al tributo del plateatico un sacco di ceci che gli incaricati del vescovo di Lipari volevano vendere sulla piazza del mercato. Il vescovo, che riteneva lesi i suoi antichi privilegi, reag\u00ec imponendo la scomunica.\nContro di essa fu fatto ricorso al re, tramite il tribunale della Regia Monarchia, che elimin\u00f2 la scomunica. Infatti in Sicilia la giurisdizione del re si estendeva anche al campo ecclesiastico mediante l'Apostolica Legazia di cui era investito per quanto riguardava questo regno.\nPapa Clemente XI, a sua volta, intervenne negando validit\u00e0 all'intervento regio e quello della stessa Legazia e quindi di tutto ci\u00f2 che ne conseguiva. Dall'altra parte tutta una corrente di pensiero (i regalisti) rivendic\u00f2 allo Stato il diritto esclusivo di decidere sulla questione originaria che era una gabella di diritto civile.\nCambiarono le dinastie: il regno di Sicilia in pochi anni pass\u00f2 dalla corona spagnola (prima gli Asburgo di Spagna, poi ai Borbone di Spagna), ai Savoia, agli austriaci (Asburgo d'Austria), ai Borbone di Napoli, ma il contrasto continu\u00f2 e fu appianato solo dopo molti anni.\nPersino nel \"Sillabo\" rimase una eco delle antiche discussioni \"regaliste\" e una proposizione espressamente condannava l'appello per abuso.\nNel 1969 lo scrittore Leonardo Sciascia ha ricavato da questa vicenda un'opera teatrale intitolata \"Recitazione della controversia liparitana dedicata ad A.D.\" Anche Andrea Camilleri accenna alla controversia nel suo romanzo \"Il re di Girgenti\"."}
{"id": "1351755", "revid": "977074", "url": "https://it.wikipedia.org/wiki?curid=1351755", "title": "Lexus", "text": ", acronimo di \"Luxury EXportation United States\", \u00e8 il marchio della casa automobilistica di lusso appartenente al gruppo Toyota, fondata nel 1989 per la produzione di autoveicoli di fascia alta destinati al mercato premium statunitense e competere con i marchi Acura e Infiniti, creati rispettivamente da Honda e Nissan, e con i marchi tedeschi Audi, BMW e Mercedes-Benz.\nLa prima vettura marchiata Lexus \u00e8 stata l'ammiraglia LS 400 (Luxury Sedan) frutto di un progetto iniziato nel 1983.\nIl successo dei modelli Lexus, caratterizzati da sempre dalla riconosciuta qualit\u00e0 ed estrema affidabilit\u00e0, ha portato Toyota ad allargare il mercato di esportazione dai soli USA, dove si \u00e8 imposto in pochi anni come il maggior produttore di auto di lusso, a gran parte dei mercati mondiali, tanto che nel 2005 Lexus ha raggiunto anche il mercato interno giapponese diventandone subito leader nella fascia premium.\nNel 2021, per la nona volta consecutiva in 10 anni, Lexus ottiene il primo posto nell'affidabilit\u00e0 generale secondo lo studio della societ\u00e0 di analisi J.D. Power.\nStoria.\nLe origini.\nIl progetto Lexus venne lanciato nel 1983 da Eiji Toyoda con un obiettivo completamente nuovo rispetto a quelli che erano stati i canoni tipici della produzione Toyota: creare automobili di alta gamma. Gli obiettivi erano molto ambiziosi, infatti non si prefiggevano di creare solo un nuovo modello o una nuova linea di modelli, ma di creare un proprio marchio per il mercato delle auto di lusso tramite la fondazione di una nuova azienda.\nIl 2 gennaio 1988, dopo due anni di studio, il marchio Lexus venne presentato ufficialmente al Motor Show di Los Angeles. Nel maggio 1988 Lexus disponeva gi\u00e0 di 70 concessionari propri negli USA.\nNel 1987 venne avviata la fase produttiva e nel 1989 fu presentato il primo modello, la LS 400, che riscosse subito un enorme successo. La LS 400 fu equipaggiata con un potente e avanzato motore 4.0 litri V8 a trazione posteriore, appositamente studiato per questo modello e che rappresent\u00f2 uno dei pi\u00f9 elevati esempi del livello tecnologico e qualitativo dell'industria automobilistica giapponese. Furono utilizzate leghe d'alluminio leggero per mantenere basso il peso totale. L'ammiraglia giapponese \u00e8 stata la prima auto al mondo ad essere equipaggiata con un airbag per il conducente montato all'interno del volante regolabile in altezza e profondit\u00e0 e nel 1998 il navigatore satellitare era di serie posto al centro della plancia con schermo a colori. Iconico divenne il test pubblicitario del 1989 con il quale la Lexus, per mettere in evidenza la perfezione che aveva raggiungo, pose sul cofano della LS una piramide di bicchieri da champagne senza che questi fossero minimamente sollecitati dalle vibrazioni dell'auto portata a 230 km/h su un banco prova.\nAssieme alla LS fu presentata al Salone di Detroit la Lexus ES caratterizzata dalla presenza di un propulsore da 2.5 litri V6 a trazione anteriore. Nel 1991 fu lanciata la coup\u00e9 SC, nel 1993 debutta la Lexus GS: berlina a trazione posteriore. Nel 1996 viene lanciata la Lexus LX, il primo SUV del brand giapponese seguito due anni dopo dal primo SUV medio al mondo: la Lexus RX.\nAnni 2000.\nNel 2005 ha fatto la propria comparsa la prima motorizzazione Full-Hybrid a bordo del SUV RX400h. Nel corso degli anni, Lexus ha aggiunto alla propria gamma sportive ad alte prestazioni facendo esordire, nel 2007, la divisione sportiva marchiata \"F\" con modelli sviluppati sulla pista del leggendario circuito Fuji Speedway.&lt;br&gt;\nNel 2009 viene presentata l'esclusiva supercar Lexus LFA che vede ancora oggi il riconoscimento nell'opinione pubblica di avere il sound tra i migliori di sempre nell'intero panorama motoristico, sound dagli scarichi realizzato grazie alla collaborazione con Yamaha Corporation. Jeremy Clarkson, noto conduttore del programma TV Top Gear, ha definito la Lexus LFA come la migliore auto che abbia mai guidato.&lt;br&gt;\nNel 2013 arriva anche la IS 300h, il modello IS era l'unico della gamma Lexus ancora a non disporre della tecnologia Full-Hybrid. La vettura era spinta da un motore 4 cilindri di 2.494 centimetri cubici di cilindrata accoppiato a un motore elettrico con 143 cv di potenza, il che portava la potenza complessiva a ben 223 cv e consumi medi tra i 4,3-4,7L/100 km.\nCaratteristiche peculiari.\nLavorazione artigianale.\nFin dalla nascita del marchio i principali centri di produzione sono locati in Giappone, nelle regioni del Ch\u016bbu e del Ky\u016bsh\u016b. Ogni singola vettura Lexus viene assemblata con precisione e attenzione al dettaglio da esperti artigiani \"Takumi\", ciascuno dei quali si dedica in maniera specifica ad una fase della produzione per rendere ogni auto Lexus un esempio di artigianalit\u00e0.&lt;br&gt;\nLexus impiega pregiati legni e realizzazioni del famoso mastro vetraio Kiriko, oltre a collaborare con Yamaha nell'utilizzo di un processo di incisione al laser per la realizzazione degli interni.&lt;br&gt;\nI pellami hanno cuciture lavorate a mano.\nMotorizzazioni Lexus Full-Hybrid.\nI modelli Lexus utilizzano l'innovativa motorizzazione Full-Hybrid i cui elementi principali sono tre:\nI tre elementi interagiscono tra loro grazie ad un ingranaggio epicicloidale che li collega attraverso tre alberi rotanti eliminando frizione, convertitore di coppia, cinghie di trasmissione ed altri elementi che nelle altre auto sono soggetti ad usura, rottura e sostituzione.\nIl sistema gestisce autonomamente l\u2019attivazione di tutti i motori, sia singolarmente che in collaborazione per migliorare efficienza e consumi, e permette di recuperare l'energia della frenata, che sarebbe altrimenti dispersa in calore. La batteria oltre che essere ricaricata in fase di frenata, viene ricaricata dal motore termico stesso quando entra in funzione e per questo, a differenza delle auto elettriche e delle ibride plug-in, non \u00e8 necessaria la ricarica attraverso la presa della corrente elettrica. "}
{"id": "1351756", "revid": "1452073", "url": "https://it.wikipedia.org/wiki?curid=1351756", "title": "World Dog Show", "text": "Il World Dog Show \u00e8 un'esposizione cinofila, riconosciuta dalla FCI, organizzata ogni anno in un paese diverso. La caratteristica che differenzia questa manifestazione da altre esposizioni internazionali, \u00e8 quella che ai vincitori per ogni razza dei titoli BOB (Best of Breed, migliore soggetto di razza), BOS (Best of Opposite Sex, migliore soggetto di sesso opposto al BOB), e Miglior Giovane, si attribuisce il titolo di Campione del Mondo.\nIn realt\u00e0 il titolo ha un valore relativo, poich\u00e9 non sono richiesti titoli precedenti, ne' particolari risultati in mostre e raduni speciali. In teoria, un soggetto che si presenti come unico rappresentante di una razza poco diffusa, anche se alla sua prima partecipazione ad una gara cinofila, se rientra in modo soddisfacente nello Standard di razza, pu\u00f2 ottenere il titolo di Campione del Mondo.\nCome in ogni esposizione cinofila, tra i vincitori del titolo BOB (Migliore di Razza) si disputa il Best in Show, (BIS, migliore della manifestazione), una gara spettacolare per il pubblico ed un titolo prestigioso ed ambito ma di scarso valore cinotecnico, in quanto attribuito appunto nel confronto tra soggetti di razze diverse. Il valore cinotecnico di un titolo \u00e8 tale se mette in evidenza la corrispondenza di un soggetto con lo standard di razza, ed il suo stato di forma e salute, ai fini del suo potenziale contributo al miglioramento della razza; il titolo vinto (ad esempio) da un alano nei confronti di un chihuahua non ne accresce certo il valore come riproduttore per la sua razza.\nI vincitori del BIS delle ultime edizioni:"}
{"id": "1351758", "revid": "3535", "url": "https://it.wikipedia.org/wiki?curid=1351758", "title": "Congiunzione astronomica", "text": ""}
{"id": "1351764", "revid": "119679495", "url": "https://it.wikipedia.org/wiki?curid=1351764", "title": "Tre (La Fossa)", "text": "Tre, uscito nel 2001, \u00e8 il secondo album in studio de La Fossa, e vede la partecipazione del beatmaker Martinez, entrato a far parte del gruppo nello stesso anno."}
{"id": "1351765", "revid": "1543377", "url": "https://it.wikipedia.org/wiki?curid=1351765", "title": "DJ Balli", "text": "Biografia.\nDopo un passato di batterista straight edge H.C. e di rumorista, si dedica esclusivamente alla musica elettronica. Nel 1997, dopo un periodo vissuto a Londra, torna in Italia ed inizia a mixare breakcore, diventando DJ e produttore. Nel 2000 fonda la Sonic Belligeranza, un'etichetta discografica indipendente.\nNel 2004 apre le sotto-etichette \"+Belligeranza\" e \"-Belligeranza\", dedite rispettivamente a noise e turntablism. La critica musicale italiana lo ha definito \"uno tra i pi\u00f9 estrosi fantasisti del rumore nostrano\", o \"il Kid 606 italiano\", sottolineando il carattere \"verace e controcorrente\" della sua ricerca.\nAltri progetti associati a Balli sono \"The wrong nigga to fuk wiz!\", \"Bombolo Blues Band\" , \"The right WASP to play golf wiz!\", \"Dj Zoologist\", \"In Skatebored We Noize!\" e \"Rancid Opera!\".\nRiccardo Balli ha affiancato la sua attivit\u00e0 sonica a quella letteraria, collaborando con varie fanzine, siti web e riviste che si occupano di controcultura, fantascienza e musica elettronica. Per Castelvecchi Editore ha pubblicato un saggio all'interno dell'antologia \"Nubi all'orizzonte\" (1996) e il libro \"Anche tu astronauta\" (1998), parti del quale sono state poi tradotte in francese nel volume \"Quitter la Gravit\u00e8\" per Edition du L'Eclat. Per Agenzia X invece ha fatto uscire \"Apocalypso disco: la rave-o-luzione della post-techno\" (2013).. Sempre per Agenzia X \u00e8 in uscita \"Frankenstein goes to holocaust\", un libro sulla storia del \"mash-up\". Collabora in lingua inglese a \"Datacide\", rivista di \"noise and politics\" ed al magazine \"Dancecult\"."}
{"id": "1351766", "revid": "174925", "url": "https://it.wikipedia.org/wiki?curid=1351766", "title": "Gaithersburg , USA", "text": ""}
{"id": "1351768", "revid": "120650784", "url": "https://it.wikipedia.org/wiki?curid=1351768", "title": "Salvatore Antonio Nobile", "text": "Carriera.\nGiocatore.\nCresce nelle giovanili del Lecce. Debutta in Serie B nel campionato 1982-1983 (7 presenze e 2 gol alla fine della stagione). Nella stagione successiva gioca 3 partite con i giallorossi e nel 1984-1985, dopo 2 presenze, si trasferisce alla nell'ottobre 1984. Con i calabresi colleziona 24 presenze e un gol in C1 prima di tornare al Lecce, che nel frattempo ha disputato il suo primo campionato di Serie A, segnando il primo gol del Lecce nella massima serie contro il Verona, campione d'Italia in carica. Nel 1985-1986 segna un gol in 23 incontri in massima serie e nel 1986-1987, in serie cadetta, una rete in 33 apparizioni.\nNel 1987 \u00e8 acquistato dall' per 1,9 miliardi di lire, con cui disputa 19 partite della Serie A 1987-1988 non realizzando gol. Nella stagione successiva, a partire da novembre 1988, \u00e8 di nuovo al Lecce (26 presenze, nessuna rete in A). Seguono due anni con il , ancora in Serie A (61 apparizioni, 2 reti), e cinque a (dal 1991-1992 al 1995-1996), dove partecipa a quattro campionati di B e a uno (1992-1993) di Serie A (in totale 147 presenze e 12 gol con gli abruzzesi).\nDal 1996 al 1997 gioca per poco pi\u00f9 di una stagione con il , in Serie C1 (31 presenze il primo anno, 5 il secondo, senza segnare). Nel 1997-1998 passa all'Atletico Catania (Serie C1), totalizzando 22 presenze e segnando una rete. Nel 1998 passa al Galatina dove, dopo una stagione da calciatore, passa al doppio ruolo di calciatore-allenatore.\nAllenatore.\nLa prima panchina su cui siede \u00e8 quella del Galatina (dove contemporaneamente \u00e8 giocatore). Continua poi a girare per la Puglia allenando il Tricase, il , il (due volte) e il Manduria.\nNel novembre 2006 viene scelto da Francesco Moriero come suo secondo nell'avventura sulla panchina dell'Africa Sports National, compagine ivoriana, per la stagione 2007. A met\u00e0 stagione, per dissapori con Moriero, si allontana dall'incarico e poi, a seguito del licenziamento di Moriero, viene reintegrato nel ruolo di allenatore. La stagione si conclude con la vittoria del primo scudetto e con l'assegnazione del premio di miglior allenatore del campionato ivoriano. Viene confermato per l'annata successiva, in cui vince nuovamente il campionato con 4 punti di vantaggio sui rivali dell'. A gennaio 2009 firma per il terzo anno con la squadra di Abidjan, ma il 1\u00ba aprile 2009 d\u00e0 le dimissioni per motivi di organizzazione societaria.\nNel 2011 viene richiamato sulla panchina dell'Africa Sports National, con cui centra per la terza volta lo scudetto ivoriano.\nRimane in Costa d'Avorio e nel 2012 viene chiamato sulla panchina del S\u00e9w\u00e9 Sports de San Pedro, con cui vince subito la Supercoppa della Costa d'Avorio battendo per 4-0 lo Stella Club, e nel 2013 chiude la stagione con la vittoria dello scudetto.\nA met\u00e0 del 2013 viene ingaggiato dall'AS Mangasport, squadra militante nel campionato gabonese di massima serie. Subentra quando mancano 10 partite alla fine del campionato e risolleva la squadra, portandola dal nono al terzo posto finale. Viene confermato per la stagione 2013-2014, ma a maggio del 2014 deve rientrare in Italia. A giugno la squadra vince il campionato gabonese.\nNel 2017 ritorna ad allenare in Puglia, subentrando sulla panchina del . Nella stagione successiva siede sulla panchina dell'Atletico Aradeo.\nNell'ottobre 2020 si sposta in Madagascar per allenare il di Mahajanga."}
{"id": "1351771", "revid": "14691", "url": "https://it.wikipedia.org/wiki?curid=1351771", "title": "Elegua", "text": ""}
{"id": "1351772", "revid": "14691", "url": "https://it.wikipedia.org/wiki?curid=1351772", "title": "Elegba", "text": ""}
{"id": "1351773", "revid": "297745", "url": "https://it.wikipedia.org/wiki?curid=1351773", "title": "Equilium", "text": ""}
{"id": "1351774", "revid": "287204", "url": "https://it.wikipedia.org/wiki?curid=1351774", "title": "Divisione Nazionale 1930 (pallacanestro femminile)", "text": "Il campionato di Divisione Nazionale femminile FIP 1930 \u00e8 stato il primo organizzato in Italia.\n\u00c8 stato vinto dalla Ginnastica Triestina."}
{"id": "1351775", "revid": "287204", "url": "https://it.wikipedia.org/wiki?curid=1351775", "title": "Divisione Nazionale 1931 (pallacanestro femminile)", "text": "Il campionato di Divisione Nazionale femminile FIP 1931 \u00e8 stato il secondo organizzato in Italia.\n\u00c8 stato indetto il 12 dicembre 1930, in seguito agli accordi tra la Federazione Italiana di Atletica Leggera (rappresentata da Marina Zanetti) e la Federazione Italiana Pallacanestro. La formula prevedeva vari gironi all'italiana su base regionale, che qualificavano ai gironi semifinali Nord e Centro-Sud. La finale, tra le due vincenti, si sarebbe disputata a maggio a Firenze nell'ambito delle Olimpiadi della Grazia. Le iscrizioni si chiusero il 31 dicembre 1930.\nLa Federazione, inoltre, equipar\u00f2 i gironi regionali alla Seconda Divisione, i gironi semifinali alla Prima Divisione e la finale alla Divisione Nazionale per ci\u00f2 che riguardava tasse e ammende.\n\u00c8 stato vinto dalla Ginnastica Triestina, alla seconda affermazione consecutiva.\nDal quotidiano \"Il Littoriale\" si ricavano i seguenti dettagli\nIscritte:\nCotonificio Cantoni (Castellanza)\nS.C. Italia (Milano)\nS.G. Triestina (Trieste)\nA.P. Napoli (squadra A)\nA.P. Napoli (squadra B)\nA.P. Ebe (Napoli)\nS. Giovane Italia (Roma)\nCalendario\nInizio il 29 marzo, fine il 3 maggio\nGirone Regionale Campano: A.P. Napoli (squadra A), A.P. Napoli (squadra B), A.P. Ebe (Napoli)\nGirone Regionale Lombardo: Cotonificio Cantoni (Castellanza), S.C. Italia (Milano)\nGirone Regionale Giuliano: S.G. Triestina (Trieste)\nGirone Regionale Laziale: S. Giovane Italia (Roma)\nInizio il 10 maggio, fine il 17 maggio\nGirone Interregionale Sud: vincente Girone Campano, S. Giovane Italia (Roma)\nGirone Interregionale Nord: vincente Girone Lombardo, S.G. Triestina (Trieste)\nI giorni 29, 30 e 31 maggio, in occasione della Olimpiade della Grazia, a Firenze\nGirone Nazionale: vincente Girone Interregionale Nord, vincente Girone Interregionale Sud\nRisultati\nGirone Regionale Lombardo: si qualifica Cotonificio Cantoni (Castellanza)\nGirone Regionale Campano: si qualifica A.P. Napoli (squadra A)\nGirone Interregionale Sud: \nAndata, 10/05/1931, ore 17:30, a Roma, A.P. Napoli batte S. Giovane Italia (Roma) 28-10 (21-3 alla fine del primo tempo), arbitro Ruzzier di Bologna\nRitorno, 17/05/1931, ore 15:00, a Napoli, A.P. Napoli batte S. Giovane Italia (Roma) 20-17 (14-6 alla fine del primo tempo), arbitro Martiradonna di Bari\nGirone Interregionale Nord: \nAndata, xx/05/1931, ore ??:??, a Castellanza, Cotonificio Cantoni (Castellanza) batte S.G. Triestina (Trieste) \nRitorno, 24/05/1931, ore 16:00, a Trieste, S.G. Triestina (Trieste) batte Cotonificio Cantoni (Castellanza) 6-1 o 7-2\nSpareggio, 30/05/1931, ore 18:10, a Firenze, S.G. Triestina (Trieste) batte Cotonificio Cantoni (Castellanza) 8-7\nGirone Nazionale\nFinale, 31/05/1931, ore 18:35, a Firenze, S.G. Triestina (Trieste) batte A.P. Napoli 20-2 (6-2 alla fine del primo tempo), arbitro Bourlot di Torino\nFormazioni:\nNapoli: Borgstrom I, Carrara, Chiurazzi, Kreby, Marasco; riserve Borgstrom II, Sorrentino\nTriestina: Manfredo, Coselli, Novak, Martini, Bidoli; riserva Steiner\nGame log:\nMartini (T) 2-0 al 3'\nBorgstrom I (N) 2-2 nell'azione successiva\nManfredo (T) 4-2 nell'azione successiva\nBidoli (T) 6-2 al 18'\nMartini (T) 8-2 al 25'\nSteiner (T) 10-2 \nSteiner (T) 12-2\nSteiner (T) 14-2\n? (T) 16-2 al 34'\n? (T) 18-2\n? (T) 20-2"}
{"id": "1351777", "revid": "4175", "url": "https://it.wikipedia.org/wiki?curid=1351777", "title": "Divisione Nazionale 1932 (pallacanestro femminile)", "text": "Il campionato di Divisione Nazionale femminile FIP 1932 \u00e8 stato il terzo organizzato in Italia.\n\u00c8 stato vinto dalla Societ\u00e0 Sportiva Gioiosa di Milano, al primo titolo.\nSono stati consultati due quotidiani sportivi (che hanno pubblicato anche diversi comunicati ufficiali della F.I.P.) ed un almanacco del Basket, ma non sono stati sufficienti per poter stabilire se \u00e8 effettivamente stato disputato un campionato che ha qualificato alla finalissima le due societ\u00e0 di cui trascriviamo il risultato finale.\nIl tabellino della finale \u00e8 stato tratto dalla Gazzetta dello Sport che durante tutta la stagione ha pubblicato soltanto la presentazione della prima gara che la FIP aveva programmato per il 3 luglio 1932 ed in seguito unilateralmente deciso di far disputare la finale su gara unica sul campo della Pallacanestro Napoli spostandola alla domenica successiva.\nLa finale.\n10 luglio 1932 a Napoli: Gioiosa-Napoli 13-11 (9-8):\nGioiosa: Bruna Bertolini (5+2), Pierina Borsani (4+2), Olga Campanati, Cavallotti ?? (I), Cavallotti Pia (II) e Colorato. Allenatore: Egidio Ghirimoldi.\nNapoli: Borgstr\u00f6m, Carraro (6+2), Chiurazzi (1 nel s.t.), Colonna, Krebs, Imparato (2 nel p.t.) e Pansini. Allenatore: Vittorio Brun.\nArbitro: Jones di Roma."}
{"id": "1351778", "revid": "122580698", "url": "https://it.wikipedia.org/wiki?curid=1351778", "title": "Giuseppe Samon\u00e0", "text": "Considerato uno dei maggiori architetti italiani della sua epoca, fu altrettanto celebrato come urbanista.\nBiografia.\nGiuseppe Samon\u00e0 \u00e8 una delle figure pi\u00f9 complesse dell'architettura italiana del Novecento. La sua importanza \u00e8 da ricondurre al Regio istituto superiore di Architettura di Venezia (poi IUAV) che viene chiamato a dirigere nel 1943.\nProveniva da due storiche famiglie dell aristocrazia siciliana, essendo stato generato da don Carmelo Samon\u00e0 e dalla Principessa Adele Monroy di Pandolfina. Laureatosi presso l'Universit\u00e0 di Palermo nel 1922, nel 1927 intraprende la carriera da docente insegnando dapprima all'Universit\u00e0 di Messina e poi, dal 1931 al 1936 all'Universit\u00e0 Federico II di Napoli.\nFra i suoi progetti pi\u00f9 importanti, quello del 1929, che prevede la riedificazione dello scenario portuale della citt\u00e0 di Messina con la cosiddetta \"Palazzata\" o \"Teatro marittimo\", costituito da una cortina di tredici edifici, stilisticamente omogenei, collegati da porte monumentali. La ricostruzione della Palazzata non fu mai portata a termine, e furono solo i primi due edifici (quelli dell'INA) con la relativa porta intermedia ad essere costruiti secondo il progetto della ricostruzione.\nNel 1936 viene chiamato dall'Istituto Universitario di Architettura a Venezia, dove prosegue l'attivit\u00e0 accademica fino al 1971 e dove fonda, fra l'altro, la cosiddetta \"Scuola di Venezia\".\nFra gli altri progetti di Samon\u00e0, il Centro Traumatologico Ospedaliero di Bari (1948), Villa Scimemi a Palermo (1950), l'attuale Palazzo dell'Enel di Palermo, un tempo \"Edificio Sges\" (1961), l'edificio sede della Banca d'Italia a Padova, il Municipio di Gibellina (1971) e il Teatro Popolare di Sciacca (1974), parzialmente completato nel 2015 (sala \"A\") ed aperto al pubblico nel maggio del 2015.\nDal 25 maggio 1972 al 4 luglio 1976 \u00e8 Senatore della Repubblica. Eletto nelle liste del Partito Comunista Italiano in Veneto, aderisce, fin dal suo esordio in politica, al Gruppo della Sinistra Indipendente.\n\u00c8 ricordato anche per essere stato uno dei \"quattro saggi\", insieme a Giancarlo De Carlo, Umberto Di Cristina e Anna Maria Sciarra Borz\u00ec, incaricati di redigere il \"Piano Programma\" del centro storico di Palermo (1979 - 1981).\nOpere.\nArchitettura e urbanistica.\nPrincipali opere\nArchivio.\nIl fondo \"Giuseppe Samon\u00e0\" \u00e8 conservato presso l'Universit\u00e0 IUAV, Istituto Universitario di Architettura di Venezia, Archivio Progetti."}
{"id": "1351782", "revid": "55474", "url": "https://it.wikipedia.org/wiki?curid=1351782", "title": "Divisione Nazionale 1933 (pallacanestro femminile)", "text": "Il campionato di pallacanestro femminile di Divisione Nazionale 1933 \u00e8 stato il quarto organizzato in Italia. Vi presero parte 4 squadre: Canottieri Milano, Pallacanestro Napoli, Giovine Italia di Roma e G.U.F. Roma.\n\u00c8 stato vinto dalla Canottieri Milano, al primo titolo, secondo milanese consecutivo.\nRisultati.\nCampionati regionali. I Campioni del Lazio e della Campania si scontrano in una fase interregionale la vincente della quale affronta i campioni di Lombardia nella Finale per il titolo. Poich\u00e9 le squadre campane e lombarde sono solo una per regione, i campionati regionali campani e lombardi non si disputano, e Napoli e Milano sono dichiarate automaticamente Campioni di Campania e di Lombardia, accedendo direttamente alla fase finale. Essendo invece le squadre laziali due, il campionato laziale fu invece disputato per selezionare la squadra campione del Lazio che avrebbe partecipato alla fase finale.\nEliminatoria Laziale\nFase interregionale\nFinale nazionale\nVerdetti.\nSquadra campione: Canottieri Milano"}
{"id": "1351783", "revid": "287204", "url": "https://it.wikipedia.org/wiki?curid=1351783", "title": "Shark", "text": "Shark (\"squalo\" in inglese) pu\u00f2 riferirsi a:"}
{"id": "1351785", "revid": "100136491", "url": "https://it.wikipedia.org/wiki?curid=1351785", "title": "Organizaci\u00f3n del F\u00fatbol del Interior", "text": "L'Organizaci\u00f3n del F\u00fatbol del Interior (\"Organizzazione del calcio dellInterior, abbreviato in OFI\"') \u00e8 una federazione che dirige il calcio a livello amatoriale in Uruguay, eccettuato il dipartimento di Montevideo. Con il nome di \"Interior\" \u00e8 appunto chiamata la parte dell'Uruguay esterna all'area della capitale.\nFondata a Montevideo il 14 luglio 1946, l'OFI \u00e8 affiliata all'AUF (la principale federazione calcistica dell'Uruguay), ma \u00e8 da essa autonoma.\nStoria.\nLe ragioni della particolare organizzazione del calcio in Uruguay, in cui di fatto esistono due federazioni, si legano allo sviluppo che questo sport ha avuto nel Paese sudamericano. Quando nel XIX secolo gli inglesi portarono il \"f\u00fatbol\" in Uruguay, esso attecch\u00ec immediatamente a Montevideo, ma giunse nel resto del Paese con notevole ritardo. Fu cos\u00ec che mentre le squadre della capitale, ormai sufficientemente attrezzate, giocarono il primo campionato nel 1900, nel resto del Paese esistevano sporadiche associazioni calcistiche amatoriali, dai mezzi insufficienti e soprattutto impossibilitate a militare nel campionato organizzato dall'AUF. Soprattutto, quando nel 1931 questo divenne professionistico, le piccole squadre dell\"'Interior\" disputavano ancora piccoli tornei di scarsa rilevanza ed erano tutte rigorosamente amatoriali.\nMa proprio negli anni trenta, sotto l'impulso dei risultati che in quegli anni la fortissima nazionale uruguaiana stava conseguendo, nei dipartimenti dell\"'Interior\" si cominciarono ad organizzare veri e propri campionati, le cd. \"ligas\". Nel 1946 gli organi direttivi di diverse \"ligas\" si riunirono a Montevideo, creando l'OFI. L'anno seguente si disputarono i primi tornei su scala nazionale.\nCol passar degli anni sempre pi\u00f9 \"ligas\" si sono legate all'OFI: al punto che essa \u00e8 oggi la maggiore organizzazione sportiva dell'Uruguay, con oltre 80.000 tesserati (distribuiti su 670 club militanti in 67 \"ligas\"), addirittura pi\u00f9 dell'AUF (nei cui confronti l'OFI \u00e8 comunque in posizione subordinata).\nCompetenze.\nIl calcio uruguaiano ha il suo vertice nella Primera e nella Segunda Divisi\u00f3n Profesional, le uniche serie professionistiche, organizzate dall'AUF. Oltre la Segunda Divisi\u00f3n esistono varie \"ligas regionales\", praticate amatorialmente a livello dipartimentale: della Segunda Divisi\u00f3n Amateur de Uruguay, cio\u00e8 la \"liga\" di Montevideo, si occupa direttamente l'AUF; delle \"ligas\" degli altri 18 dipartimenti in cui \u00e8 diviso il Paese si occupa invece l'OFI.\nStruttura.\nRetta da un consiglio direttivo, l'OFI \u00e8 a propria volta suddivisa in 4 confederazioni:\n\u00c8 stata invece sciolta un'altra confederazione, un tempo esistente, quella \"del Norte/Noreste\".\nAttivit\u00e0.\nL'attivit\u00e0 dell'OFI \u00e8 assai intensa, organizzando tanto tornei per club, quanto per rappresentative dei singoli dipartimenti.L'organizzazione dei campionati delle singole \"ligas\" compete invece ai relativi organi direttivi.\nA livello di club si disputano:\nIn precedenza si giocavano anche:\nA livello di selezioni dipartimentali si disputano:\nDal 1997 al 2004 si disputava anche il \"Torneo Nacional Sub-18 de Uruguay\", in collaborazione con l'AUF."}
{"id": "1351787", "revid": "1305772", "url": "https://it.wikipedia.org/wiki?curid=1351787", "title": "Divisione Nazionale 1934 (pallacanestro femminile)", "text": "Il campionato di pallacanestro femminile 1934 \u00e8 stato il quinto organizzato in Italia.\n\u00c8 stato vinto dalla Canottieri Milano, al secondo titolo consecutivo.\nGirone A.\nClassifica.\nLa Canottieri Milano \u00e8 ammessa alla finale per il titolo 1934.\nNota bene: a met\u00e0 marzo la Soc. Ginnastica Reyer ha cambiato denominazione in A.S.F. Veneziana Reyer.\nGirone B.\nClassifica.\nLa Pallacanestro Napoli \u00e8 ammessa alla finale per il titolo 1934."}
{"id": "1351789", "revid": "156341", "url": "https://it.wikipedia.org/wiki?curid=1351789", "title": "Divisione Nazionale 1935 (pallacanestro femminile)", "text": "La Divisione Nazionale di pallacanestro femminile 1935 \u00e8 stato il sesto campionato organizzato in Italia.\nDopo una prima fase eliminatoria a gironi, le 3 squadre prime qualificate giungono al girone finale.\nIl campionato \u00e8 stato vinto dalla Canottieri Milano, al terzo titolo consecutivo.\nGironi di qualificazione.\nGirone B.\nUnica squadra iscritta dopo il ritiro del GUF Venezia.\nCollegamenti esterni.\n2 aprile\n9 aprile\n12 aprile \n15 aprile\n16 aprile\n18 aprile \n6 maggio \n9 maggio\n13 maggio\n20 maggio\n21 maggio\n27 maggio"}
{"id": "1351790", "revid": "287204", "url": "https://it.wikipedia.org/wiki?curid=1351790", "title": "Divisione Nazionale 1936 (pallacanestro femminile)", "text": "La Divisione Nazionale 1936 \u00e8 stata la settima edizione del massimo campionato italiano di pallacanestro femminile.\nLe 7 squadre iscritte furono divise in due gironi su base geografica. Le squadre si incontrano in partite di sola andata. Le vincenti dei gironi affrontarono per conquistare il titolo di Campione d'Italia.\n\u00c8 stato vinto dall'Ambrosiana-Inter, al primo titolo, quinto consecutivo di una squadra milanese."}
{"id": "1351792", "revid": "287204", "url": "https://it.wikipedia.org/wiki?curid=1351792", "title": "Divisione Nazionale 1936-1937 (pallacanestro femminile)", "text": "Il campionato di Divisione Nazionale femminile FIP 1936-1937 \u00e8 stato l'ottavo organizzato in Italia.\n\u00c8 stato vinto dall'Ambrosiana Milano, al secondo titolo consecutivo."}
{"id": "1351793", "revid": "287204", "url": "https://it.wikipedia.org/wiki?curid=1351793", "title": "Divisione Nazionale 1937-1938 (pallacanestro femminile)", "text": "Il campionato di Divisione Nazionale di pallacanestro femminile 1937-1938 \u00e8 stato il nono organizzato in Italia.\n\u00c8 stato vinto dall'A.S. Ambrosiana-Inter di Milano, al terzo titolo consecutivo.\nVerdetti.\nSquadra campione: A.S. Ambrosiana-Inter\nAll.: Sergio Paganella."}
{"id": "1351794", "revid": "287204", "url": "https://it.wikipedia.org/wiki?curid=1351794", "title": "Divisione Nazionale 1938-1939 (pallacanestro femminile)", "text": "Il campionato di Divisione Nazionale femminile FIP 1938-1939 \u00e8 stato il decimo organizzato in Italia.\n\u00c8 stato vinto dall'Ambrosiana Inter di Milano, al quarto titolo consecutivo.\nCalendario.\nNota bene: il campionato si fermava per 2 settimane per i pre-littoriali a cui prendevano parte la maggior parte delle cestiste.\nCollegamenti esterni.\nCalendario della Serie A 1938-39:\nRisultati delle partite sul Littoriale:\n, , , .\nI risultati sono stati controllati al 90% con i tabellini (sul Littoriale ed. Roma ci sono solo quelli romani e sulla Gazzetta quelli milanesi e non tutti quelli delle squadre genovesi) e le classifiche con canestri fatti e subiti pubblicati dalla Gazzetta dello Sport, canestri non esatti al 100%. Da notare che le classifiche dell'epoca riportavano dopo la colonna gare perse una colonna (R) per le gare non disputate per rinuncia."}
{"id": "1351797", "revid": "287204", "url": "https://it.wikipedia.org/wiki?curid=1351797", "title": "Divisione Nazionale 1939-1940 (pallacanestro femminile)", "text": "Il campionato di Divisione Nazionale di pallacanestro femminile 1940 \u00e8 stato l'undicesimo organizzato in Italia.\nLe sedici squadre che prendono parte al campionato sono divise in quattro gironi all'italiana da quattro squadre l'uno.\nVince il suo primo titolo il Dopolavoro Ilva di Trieste: \u00e8 il terzo conquistato da una squadra triestina, dopo otto titoli consecutivi vinti da squadre milanesi.\nAvvenimenti.\nIl campionato si sarebbe dovuto disputare dal 25 febbraio, ma la data sembr\u00f2 dover slittare al momento della chiusura delle iscrizioni perch\u00e9 nessuna squadra si era presentata\nNel giro di due giorni, comunque, quindici squadre presentarono la richiesta di partecipazione al campionato: G.U.F. Firenze, A.S. Ambrosiana-Inter, G.U.F. Siena, Polisportiva Giordana di Genova, G.U.F. Catania, G.U.F. Ferrara, G.U.F. Milano, Dopolavoro Pubblico Impiego Trieste, G.U.F. Roma, G.U.F. Napoli, Dopolavoro Ursus Vigevano, Dopolavoro La Palmaria di Lavagna. Inoltre si presentarono anche una squadra milanese (la neonata Societ\u00e0 Ginnastica Costanza), una squadra tra Reyer e G.U.F. Venezia e si pavent\u00f2 la presenza del Dopolavoro Spiga di Genova In seguito, si iscrisse anche la Societ\u00e0 Sportiva Parioli di Roma.\nAlla fine delle iscrizioni, il campionato inizi\u00f2 il 17 marzo. La Divisione Nazionale era suddivisa in quattro gironi. A causa dei pre-littoriali, a cui partecipavano la maggior parte delle migliori cestiste, il campionato fu sospeso dal 28 aprile al 12 maggio.\nGirone A.\nSquadre partecipanti:\nCalendario\nRecuperi\nRisultati\nClassifica finale\nVerdetto:\nLa Parioli di Roma \u00e8 qualificata per le finali\nGirone B.\nSquadre partecipanti:\nCalendario\nRisultati\nClassifica finale\nVerdetto:\nLa Giordana di Genova \u00e8 qualificata per le finali\nGirone C.\nSquadre partecipanti:\nCalendario\nRisultati\nClassifica finale\nVerdetto:\nL'Ilva di Trieste \u00e8 qualificata per le finali.\nGirone D.\nSquadre partecipanti:\nCalendario\nRisultati\nClassifica finale\nVerdetto:\nL'Ambrosiana Inter \u00e8 qualificata per le finali.\nFinali.\nLe finali furono giocate tutte sul campo Grugno Torto a Roma.\nDopo aver compilato il calendario la Pol. Giordana di Genova si ritir\u00f2 dalle finali:\nPrima giornata\nSeconda giornata\nTerza giornata\nIl tabellino dell'ultima partita:\nIlva Trieste-Ambrosiana Inter 23-22 (10-8)\nIlva Trieste: Pia Punter (5), Danira Masutti (2), Nova, Etta Ballaben (6), Alice Plet, Mafalda Alessandrini (2), Bianca Cuderi (8), Iolanda Vido.\nAmbrosiana Inter: Bruna Bertolini (5), Nerina Bertolini (8), Maria Pia Re (4), Matilde Moraschi, Gianna Rusconi, Olga Mauri (2), Pierina Borsani, Adriana Mengaldo (3), Maria Mengaldo.\nArbitro: Mosconi.\nNote: uscite per 4 falli Moraschi (prima della fine del primo tempo), Ballaben (a 2' dalla fine del secondo tempo) e Nerina Bertolini (a pochi secondi dalla fine della partita).\nSequenza canestri: 0-2 (N.Bertolini), 0-4 (Re), 2-4 (Cuderi), 4-4 (Cuderi), 4-6 (Re), 6-6 (Ballaben), 8-6 (Masutti), 10-6 (Ballaben), 10-8 (N.Bertolini), 11-8 (Punter), 11-9 (N.Bertolini), 11-11 (B.Bertolini), 12-11 (Punter), 12-13 (B.Bertolini), 14-13 (Ballaben), 14-15 (Mauri), 14-17 (N.Bertolini), 16-17 (Punter), 18-17 (Alessandrini), 20-17 (Cuderi), 22-17 (Cuderi), 22-19 (A.Mengaldo), 22-20 (A.Mengaldo), 22-22 (N.Bertolini), 23-22 (Punter).\nVerdetti"}
{"id": "1351798", "revid": "94902", "url": "https://it.wikipedia.org/wiki?curid=1351798", "title": "Mr. Potato Head", "text": ""}
{"id": "1351800", "revid": "204391", "url": "https://it.wikipedia.org/wiki?curid=1351800", "title": "Febbre da causa ignota", "text": ""}
{"id": "1351801", "revid": "838137", "url": "https://it.wikipedia.org/wiki?curid=1351801", "title": "Joseph Mercieca", "text": "Biografia.\nNato a Victoria, l'antico nome di Rabat, nel 1928, fu ordinato sacerdote nel 1952.\nIl 29 settembre 1974 fu consacrato vescovo ausiliare di Malta per l'imposizione delle mani dell'arcivescovo Michael Gonzi, coconsacranti i vescovi Nikol Joseph Cauchi e Francesco Ricceri.\nSuccessione.\nIl 29 novembre 1976 successe all'arcivescovo Michael Gonzi nel governo dell'arcidiocesi di Malta. Rimase arcivescovo per pi\u00f9 di trent'anni, fino al 2 dicembre 2006, quando lasci\u00f2 l'incarico per raggiunti limiti d'et\u00e0.\n\u00c8 morto il 21 marzo 2016, all'et\u00e0 di 87 anni, dopo alcuni mesi di malattia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1351802", "revid": "22475", "url": "https://it.wikipedia.org/wiki?curid=1351802", "title": "Playa de Las Canteras", "text": " Playa de Las Canteras \u00e8 la principale spiaggia di Las Palmas de Gran Canaria. Per la sua lunghezza (pi\u00f9 di 3 km) e la sua bellezza, \u00e8 considerata una delle migliori spiagge urbane del mondo.\nEssendo a pochi passi dal centro della citt\u00e0, questa spiaggia \u00e8 principalmente frequentata degli abitanti della citt\u00e0 e dei turisti che la visitano.\nLe acque di Playa de Las Canteras sono generalmente calme, grazie al fatto che di fronte alla spiaggia si trova La Barra, un piccolo insediamento di rocce sedimentarie, in prevalenza di origine arenaria."}
{"id": "1351803", "revid": "287204", "url": "https://it.wikipedia.org/wiki?curid=1351803", "title": "Uwe Dassler", "text": ""}
{"id": "1351811", "revid": "88740", "url": "https://it.wikipedia.org/wiki?curid=1351811", "title": "Leyte (disambigua)", "text": ""}
{"id": "1351813", "revid": "156341", "url": "https://it.wikipedia.org/wiki?curid=1351813", "title": "Serie A 1941-1942 (pallacanestro femminile)", "text": "Il campionato di pallacanestro femminile 1942 \u00e8 stato il tredicesimo organizzato in Italia.\nSecondo le fonti dell'epoca e la stessa Lega Basket Femminile, \u00e8 stato vinto dal GUF Milano, al primo titolo. Altre fonti assegnano erroneamente il titolo al GUF Napoli, che avrebbe cos\u00ec conquistato il suo secondo titolo consecutivo.\nFonti.\n\"Il Littoriale\", stagione 1941-42."}
{"id": "1351816", "revid": "1573940", "url": "https://it.wikipedia.org/wiki?curid=1351816", "title": "Uwe Da\u00dfler", "text": "Specializzato nello stile libero ha vinto tre medaglie, di cui una d'oro nei 400\u00a0m sl, ai Giochi olimpici di Seoul 1988."}
{"id": "1351817", "revid": "260676", "url": "https://it.wikipedia.org/wiki?curid=1351817", "title": "Palazzo Fiorentino", "text": "Il Palazzo Fiorentino \u00e8 stato un palazzo della citt\u00e0 di Messina, opera di Filippo Juvarra, danneggiato dal terremoto del 1908.\nArchitettura.\nSuccessivamente restaurato, venne danneggiato dai bombardamenti anglo-americani del 1943. Rimasto al suo posto fino alla fine degli anni '50, \u00e8 stato distrutto dalla speculazione edilizia del dopo guerra. Si trovava all'angolo orientale tra via Cardines e via I Settembre.\nProfilo e storia dell'Architettura.\nIl palazzo \u00e8 stato ornato in superficie con lieve risalto di piani a contorno sinuoso sotto le finestre e stemmi sulle ultime cornici."}
{"id": "1351826", "revid": "827882", "url": "https://it.wikipedia.org/wiki?curid=1351826", "title": "Berlinese", "text": "Il berlinese, anche detto \"berliner\" o \"midi\", \u00e8 un formato di stampa dei giornali, con pagine normalmente di dimensioni 470\u00a0mm \u00d7 315\u00a0mm. Il formato berlinese \u00e8 leggermente pi\u00f9 grande in altezza e larghezza rispetto ai formati tabloid e compact, mentre \u00e8 di dimensioni minori rispetto al formato broadsheet.\nIl berlinese nel mondo.\nEuropa.\nIl Berlinese viene adottato nei seguenti Paesi europei:\nI maggiori quotidiani di Serbia (\"Politika\"), Croazia (\"Ve\u010dernji list\") e Montenegro (\"Vijesti\"), sono in formato berlinese.\nAmeriche.\nIl berlinese \u00e8 una novit\u00e0 per il mercato americano: il 16 aprile 2006 \u00e8 stato adottato dal brasiliano \"Jornal do Brasil\" di Rio de Janeiro (che per\u00f2 nel 2010 ha abolito l'edizione cartacea), mentre il 31 luglio dello stesso anno \u00e8 uscito in questo formato il \"Journal and Courier\" di Lafayette, negli Stati Uniti.\nAsia.\nIl quotidiano israeliano \"Haaretz\" ha adottato il berlinese il 18 febbraio 2007.\nIl quotidiano economico \"Mint\", nato dalla collaborazione tra l'editore indiano Hindustan Times Media Limited (HTML) e \"The Wall Street Journal\", \u00e8 stato lanciato in formato berlinese il 1\u00ba febbraio 2007. Anche il gruppo India Today ha formato una joint venture con il britannico \"Daily Mail\", per un giornale in formato berlinese che \u00e8 stato lanciato alla fine del 2007."}
{"id": "1351827", "revid": "834", "url": "https://it.wikipedia.org/wiki?curid=1351827", "title": "R4d", "text": ""}
{"id": "1351828", "revid": "47767", "url": "https://it.wikipedia.org/wiki?curid=1351828", "title": "Cl\u00e9o de M\u00e9rode", "text": "Biografia.\nInfanzia ed educazione.\nDi nobile nascita, figlia della baronessa austriaca Vincentia de M\u00e9rode (dama di corte dell'imperatrice Elisabetta di Baviera) e di Theodor Christomannos, Cl\u00e9o si chiamava in realt\u00e0 Cl\u00e9op\u00e2tre-Diane. Venuta al mondo in un appartamento borghese di Parigi, Cl\u00e9o crebbe come una parigina; eletta reginetta di bellezza da un concorso indetto da una rivista illustrata, Cl\u00e9o fu avviata alla danza in giovane et\u00e0 presso la scuola dell'Op\u00e9ra di Parigi, dimostrando buona attitudine alla disciplina. Il suo debutto avvenne appena undicenne.\nCelebrit\u00e0.\nIn breve il successo le arrise, e la sua bellezza e grazia divennero un solido punto di riferimento per le donne francesi, che ne imitarono stile e modo di vestire. Cl\u00e9o pos\u00f2 come modella per diversi artisti, tra i quali Toulouse-Lautrec, Edgar Degas e Giovanni Boldini, divenendo anche cos\u00ec il fulcro di quel mondo, cosiddetto di \"fine secolo\". Cl\u00e9o in particolare ide\u00f2 una pettinatura a bande piatte sulle orecchie, che sarebbe stata destinata a siglare la moda della Belle \u00c9poque. I fotografi dell'epoca fecero a gara nel riprodurne le fattezze, che finirono (per la prima volta per una \"demi-mondana\") anche sulle cartoline, cosicch\u00e9 la immagine di Cl\u00e9o fin\u00ec per raggiungere angoli del globo che ella non visit\u00f2 mai.\nRelazione con Leopoldo II del Belgio.\nCelebre fu la sua presunta relazione segreta con il monarca Leopoldo II del Belgio, ribattezzato nei salotti di Europa \"Cleopoldo\". Il sovrano si era innamorato di Cl\u00e9o dopo averla veduta in una rappresentazione della verdiana \"Aida\" in cui la giovane (all'epoca dei fatti quindicenne, mentre Leopoldo II aveva oltre 60 anni) impersonava una egizia. La storia spalanc\u00f2 a Cl\u00e9o - il cui raro talento nella disciplina tersicorea venne presto universalmente ammirato - i palcoscenici di mezzo mondo, portandone la fama persino in Russia e negli Stati Uniti d'America. Nel 1914 - quando il mondo che fu ai piedi di Cl\u00e9o giungeva alla fine - la fama della bella danzatrice era ormai al culmine, anche perch\u00e9 nel frattempo Cl\u00e9o si era data anche al cinema ed all'operetta. Durante il conflitto, ella prese parte agli spettacoli della Croce Rossa, organizzati per i feriti delle Nazioni Alleate della Francia.\nUltimi anni e morte.\nFu legata sentimentalmente ad un aristocratico francese che poi mor\u00ec in giovane et\u00e0, e a Luis de Perinat scultore spagnolo per pi\u00f9 di 10 anni; non si conoscono altre relazioni e decise di non sposarsi. Infine mor\u00ec, quasi dimenticata - largamente sopravvissuta al mondo del quale era stata l'idolo - a Parigi, in un appartamentino modesto nei pressi del Parco Monceau. Venne inumata nel cimitero di P\u00e8re-Lachaise."}
{"id": "1351830", "revid": "767487", "url": "https://it.wikipedia.org/wiki?curid=1351830", "title": "Plies", "text": "Biografia.\nGli inizi della carriera e la Big Gates Records.\nPlies e suo fratello Ronell Lawrence Levatte fondarono la Big Gates Records nel 1999.\nLevatte era il direttore esecutivo ed il presidente dell'etichetta, mentre Plies era il direttore artistico.\nInizialmente Plies non si dedic\u00f2 al rap, solo in seguito, dopo aver eseguito il brano \"Tell Dem Krackers Dat\" si appassion\u00f2 al genere.\nIl brano fu la chiave per far sottoscrivere al rapper di Fort Myers un contratto con l'etichetta Slip-N-Slide Records, sotto la quale militavano Trick Daddy, Trina e Rick Ross.\nDopo l'enorme successo del brano \"Tell Dem Krackers Dat\", la Big Gates Records decise di far pubblicare due mixtapes di Plies, che includevano i brani \"36 Ounces\" e \"100% Real Nigga\".\n2006: L'arresto e I Wanna Love You.\nIl 2 luglio 2006 Plies \u00e8 stato arrestato per possesso illegale d'arma da fuoco, mentre due membri del suo entourage furono accusati di tentato omicidio dopo un conflitto a fuoco al 238 West Nightclub di Gainesville in Florida.\nPlies si stava per esibire in un concerto quando fu informato che il suo spettacolo sarebbe durato 15 minuti in meno per dare tempo a Lil' Boosie di esibirsi dopo. In risposta a questo, l'entourage di Plies apr\u00ec il fuoco a caso provocando il ferimento di cinque persone fortunatamente in maniera non mortale. In seguito Plies fu rilasciato dietro il pagamento di 10.000 dollari di cauzione.\nProprio in quel periodo, per\u00f2, Plies si occupava della promozione del singolo \"I Wanna Love You\". Il brano che era nato per essere eseguito da Plies e da Akon fu fatto eseguire in seguito da Akon e Snoop Dogg per motivi commerciali. Dopo l'arresto e dopo il pagamento della cauzione, Plies continu\u00f2 a promuovere il singolo, ma gli ultimi eventi non lo favorirono, anzi, furono solo cattiva pubblicit\u00e0.\nQuesta cattiva pubblicit\u00e0 fece s\u00ec che la versione non ufficiale del brano, gi\u00e0 ben nota perch\u00e9 circolata nel giro dei mixtape, con Snoop Dogg divenisse quella ufficiale.\nIn un'intervista ad Hot 97 con Akon, fu dichiarato che il brano era stato mandato originariamente a Trick Daddy, ma che in qualche modo fin\u00ec anche nelle mani di Plies. Si disse, inoltre, che Plies non fu il primo esecutore del brano, infatti, Akon dichiar\u00f2 che per il rapper aveva gi\u00e0 prodotto e registrato un'altra traccia, \"Hypnotized\".\n2007: The Real Testament.\nIl 7 agosto 2007 ha visto la luce l'album di debutto di Plies. Il singolo che lo ha accompagnato \u00e8 \"Shawty\" con T-Pain. Il brano \u00e8 stato un successo ed ha spopolato negli stati uniti, infatti, il singolo si \u00e8 classificato al nono posto della classifica Billboard Hot 100. Secondo singolo dell'album \u00e8 \"Hypnotized\" con Akon, mentre il terzo \u00e8 \"I Am the Club\" prodotta da J.R. Rotem. L'album ha conquistato il disco d'oro.\nDal 2008 fino ai giorni nostri: Definition of Real, Da REAList e Goon Affiliated.\nIl 10 giugno 2008 Plies ha pubblicato il suo nuovo album, \"Definition of Real\", solo dieci mesi dopo l'uscita del suo primo album. Il primo singolo ufficiale \u00e8 \"Bust It Baby, Pt. 2\" con Ne-Yo. Il singolo \u00e8 arrivato ai primi posti in classifica, battendo il singolo precedente, \"Shawty\", inoltre \u00e8 stato giudicato come il miglior singolo di Plies fino ad ora. L'album ha debuttato alla posizione numero due della classifica Billboard 200, vendendo 214.902 copie nella prima settimana. Il secondo singolo dell'album \u00e8 \"Please Excuse My Hands\", con Jamie Foxx e The-Dream. Il terzo singolo \u00e8 \"#1 Fan\" con J. Holiday e Keyshia Cole.\nIl 16 dicembre 2008, Plies pubblica Da REAList, il suo terzo album. L'album \u00e8 uscito solo sei mesi dopo il suo secondo album, \"Definition of Real\". Il primo singolo \u00e8 \"Pants Hang Low\", con la partecipazione di Chris J e prodotto da Mannie Fresh. Il disco ha debuttato alla posizione numero quattordici su Billboard 200 ed ha venduto pi\u00f9 di 114.000 copie. Il secondo singolo estratto dall'album \u00e8 \"Want It, Need It\", con la collaborazione di Ashanti. Inoltre, Plies nel 2008 ha collaborato al brano \"Nasty Girl\" di Ludacris, per il suo album \"Theater of the Mind\".\nIn una recente intervista, Plies ha confermato l'uscita del suo quarto album, \"Goon Affiliated\", fissata al settembre 2009.\nCuriosit\u00e0.\nAttualmente Plies ha lanciato un reality show intitolato \"Bust It Baby\" per trovare la donna dei suoi sogni. Alle audizioni dello show si sono presentate centinaia di donne. Plies sta ultimando le trattative per portare il reality show in televisione ed inoltre tre grandi reti si stanno battendo per appropriarsi dei diritti per mandarlo in onda.\nSi dice che il rapper di Miami Rick Ross abbia avuto da ridire con Plies. Pare che Ross abbia chiamato Plies \"bitch\". Rick Ross viene supportato dall'amico Trick Daddy."}
{"id": "1351831", "revid": "599013", "url": "https://it.wikipedia.org/wiki?curid=1351831", "title": "Artur Wojdat", "text": "Specializzato nello stile libero ha vinto la medaglia di bronzo nei 400\u00a0m sl alle Olimpiadi di Seoul 1988."}
{"id": "1351834", "revid": "599013", "url": "https://it.wikipedia.org/wiki?curid=1351834", "title": "Ferdinando Miniussi", "text": "Carriera.\nGioc\u00f2 tra il 1965 e il 1969 nell', dove fu la riserva di Giuliano Sarti prima, e di Sergio Girardi poi. Vinse lo scudetto nella stagione 1965-66, durante la quale collezion\u00f2 tre presenze. Fisicamente molto alto, ebbe una carriera inferiore alle sue potenzialit\u00e0. L'ultima partita giocata con l'Inter (11 maggio 1969, Verona-Inter 2-3), segn\u00f2 la sua definitiva uscita di scena dal grande calcio.\nLasciata Milano, Miniussi approd\u00f2 all'Udinese, in Serie C, e poi all', con la cui maglia vinse da titolare (riserva era Marcello Violo, ex Massese) uno splendido campionato che port\u00f2 gli irpini in B tra i cadetti. Nonostante le prestazioni positive, l'anno successivo venne ceduto al , sempre in C.\nLa sua morte \u00e8 avvenuta nel 2001 a causa di una cirrosi epatica sviluppatasi da epatite C."}
{"id": "1351838", "revid": "1099637", "url": "https://it.wikipedia.org/wiki?curid=1351838", "title": "Kathrin Ress", "text": "Alta per , giocava come centro. \u00c8 la sorella del cestista Tomas Ress.\nCarriera.\nDopo aver frequentato il Boston College, nel Draft WNBA 2007 \u00e8 stata scelta come 24\u00aa dalle Minnesota Lynx, con cui ha giocato ventotto gare con tre punti e due rimbalzi e mezzo di media.\n\u00c8 stata selezionata per la nazionale di pallacanestro italiana agli Europei nel 2007 e 2009.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69.\nNel gennaio 2013, dopo il fallimento del Club Atletico Romagna, si trasferisce a Lucca. \u00c8 ingaggiata dalle campionesse d'Italia di Schio nel 2013-14. Si \u00e8 laureata campionessa d'Italia per la seconda volta il 4 maggio 2014.\nA giugno 2018 annuncia il suo passaggio alla Dike Napoli\nDa settembre 2019 attiva come allenatrice nelle giovanili e come istruttrice nel settore Minibasket del Basket Rosa a Bolzano.\nEntra a far parte dello staff della nazionale di pallacanestro italiana come assistente allenatore."}
{"id": "1351841", "revid": "92723", "url": "https://it.wikipedia.org/wiki?curid=1351841", "title": "Broadsheet", "text": "Il broadsheet (formato lenzuolo in italiano) \u00e8 il pi\u00f9 grande dei formati di stampa dei giornali. \u00c8 caratterizzato da lunghe pagine verticali (solitamente 55-56 centimetri, o pi\u00f9). Il termine \"broadsheet\" deriva dai tipi di vignette popolari (usualmente disegnate solo in una singola facciata), vendute sulle strade e contenenti diversi tipi di argomenti, dalle ballate alla satira politica. Il primo giornale in formato lenzuolo fu l'olandese \u00abCourante uyt Italien, Duytslandt, &amp;c.\u00bb uscito nel 1618.\nAltri comuni formati di giornale includono i pi\u00f9 piccoli berlinese, compact e tabloid.\nDescrizione.\nDiversi \"broadsheet\" misurano all'incirca 29 pollici e mezzo per 23\u00bd (74,9\u00a0cm \u00d7 59,7\u00a0cm) per la piena estensione del \"broadsheet\", due volte la grandezza di un tabloid standard. I \"broadsheet\" australiani e neozelandesi hanno sempre le dimensioni del foglio A1 (cio\u00e8 84,1\u00a0cm per 59,4\u00a0cm).\nNegli Stati Uniti le dimensioni tradizionali per la met\u00e0 della prima pagina del \"broadsheet\" sono 15 pollici (38,1\u00a0cm) in larghezza per 22\u00be pollici (41,9\u00a0cm) in altezza. Comunque nello sforzo di diminuire i costi della carta da giornale, molti giornali statunitensi (includendo The Wall Street Journal) stanno diminuendo le dimensioni a 12 pollici (30,5\u00a0cm) di larghezza per 22\u00be pollici (41,9\u00a0cm) d'altezza per una pagina piegata.\nLe due versioni del \"broadsheet\" sono:\nNegli esempi comuni un intero giornale pu\u00f2 essere un met\u00e0 broadsheet di due pagine o un broadsheet pieno a quattro pagine.\nIl broadsheet nel mondo.\nBrasile.\nQuasi tutti i giornali brasiliani sono \"broadsheet\", includendo le maggiori pubblicazioni come:\nIndia.\nQuasi tutti i maggiori giornali in India sono \"broadsheet\". I tabloid sono principalmente trovati in piccole distribuzioni locali o carte rurali.\nItalia.\nIl formato lenzuolo tipico dei quotidiani italiani \u00e8 di cm 43 x 58/59 a nove colonne.\nOggi mantengono questo formato solo alcuni quotidiani:\nStati Uniti.\nQuasi tutti i giornali degli Stati Uniti sono \"broadsheet\" e includono:"}
{"id": "1351846", "revid": "39884", "url": "https://it.wikipedia.org/wiki?curid=1351846", "title": "Stefan Pfeiffer", "text": "Specializzato nello stile libero, ha vinto la medaglia di bronzo nei 1500\u00a0m sl alle olimpiadi di Los Angeles 1984 e quella d'argento alle olimpiadi di Seoul 1988."}
{"id": "1351847", "revid": "287204", "url": "https://it.wikipedia.org/wiki?curid=1351847", "title": "Eric Carriere", "text": ""}
{"id": "1351853", "revid": "547992", "url": "https://it.wikipedia.org/wiki?curid=1351853", "title": "Armando Bottin", "text": "Biografia.\nTerzo di quattro figli, , in seguito gareggia e si piazza spesso in buone posizioni a manifestazioni di culturismo.\nPi\u00f9 avanti intraprende la carriera di stuntman ed attore cinematografico con il suo concittadino Giovanni Cianfriglia ed il fratello Luciano Bottin, prendendo come esempio il suo mito, Mister universo Steve Reeves e girando lungometraggi sotto la regia di Demofilo Fidani, Luchino Visconti, Pier Paolo Pasolini, Damiano Damiani, Bruno Corbucci, Vittorio De Sica, Enzo G. Castellari, Fernando Di Leo.\nUsando anche pseudonimi quali \"Johnny Kissmuller Jr.\" e \"Gordon Steve\", Bottin interpreta diversi film negli anni '60 e '70 affiancando spesso grandi attori come Tot\u00f2, Ursula Andress, Franco e Ciccio, Orson Welles, Rod Steiger, Bud Spencer e Terence Hill.\nSposatosi, si trasferisce in Inghilterra per gestire palestre e piscine ."}
{"id": "1351857", "revid": "228587", "url": "https://it.wikipedia.org/wiki?curid=1351857", "title": "Nage waza", "text": "Nelle arti marziali giapponesi, con il termine si indicano le tecniche di lancio tese a far perdere l'equilibrio all'avversario, sbilanciandolo e facendolo cadere al suolo.\nEsecuzione.\nTachi-waza.\nUna nage-waza pu\u00f2 essere eseguita in vari modi. Nel caso in cui tori proietti uke mantenendo una postura eretta o semieretta si definisce . \nIn generale, l'esecuzione di una nage-waza sfrutta o pu\u00f2 sfruttare la dinamica di avanzamento e di sbilanciamento di uke l'uso di leve articolari, ostacoli al movimento, ecc. ed \u00e8 costituita da un'azione di caricamento del corpo di uke, oppure dal controllo della caduta di uke da parte di tori.\nTe-waza.\nLe te-waza sono le tecniche eseguite con l'ausilio primario delle braccia.\nKoshi-waza.\nLe koshi-waza sono le tecniche eseguite con l'ausilio primario delle anche.\nAshi-waza.\nLe ashi-waza sono le tecniche eseguite con l'ausilio primario delle gambe.\nSutemi-waza.\nNel caso in cui tori sacrifichi il suo equilibrio al fine di proiettare uke, si parla di . Tali tecniche sono utilizzate maggiormente per proiettare soggetti di peso superiore, in quanto azioni di caricamento proprie di alcune tachi-waza possono risultare fisicamente impossibili.\nMa-sutemi-waza.\nLe ma-sutemi-waza sono le tecniche di sacrificio eseguite cadendo sulla schiena.\nYoko-sutemi-waza.\nLe yoko-sutemi-waza sono le tecniche di sacrificio eseguite cadendo sul fianco.\nLista delle nage-waza.\nEsistono molti tipi di nage-waza. Secondo la tassonomia standard del K\u014dd\u014dkan J\u016bd\u014d Institute, esse sono divise in cinque sottogruppi: , , , , .\nLe pi\u00f9 comuni tecniche di lancio (la maggior parte delle quali appartenenti al judo e al jujutsu) sono di seguito riportate."}
{"id": "1351858", "revid": "1305772", "url": "https://it.wikipedia.org/wiki?curid=1351858", "title": "Monte San Giuliano", "text": " "}
{"id": "1351859", "revid": "287204", "url": "https://it.wikipedia.org/wiki?curid=1351859", "title": "Building the Perfect Beast", "text": "Building the Perfect Beast \u00e8 un album di Don Henley, pubblicato nel 1984."}
{"id": "1351864", "revid": "647919", "url": "https://it.wikipedia.org/wiki?curid=1351864", "title": "'o Zul\u00f9", "text": ""}
{"id": "1351867", "revid": "22643037", "url": "https://it.wikipedia.org/wiki?curid=1351867", "title": "Cd Rom", "text": ""}
{"id": "1351873", "revid": "599013", "url": "https://it.wikipedia.org/wiki?curid=1351873", "title": "Maria Chiara Franchini", "text": "Alta 182 cm per 68 kg, giocava come guardia. Ha vestito la maglia della Nazionale italiana e ha giocato in Serie A1 con Parma, Athletic Spezia, Faenza e Women Livorno.\nCarriera.\n\u00c8 cresciuta nella squadra della sua citt\u00e0, il Basket Parma, con cui per\u00f2 non \u00e8 mai riuscita a giocare con continuit\u00e0. Ha comunque avuto la possibilit\u00e0 di giocare la Coppa Ronchetti e l'Eurolega. Nel 1997-98 \u00e8 andata in prestito alla Valtarese, nel 1999-00 e 2000-01 ha disputato un biennio alla Spezia. Dal 2002-03 gioca per la Germano Zama Faenza.\n\u00c8 stata selezionata per la nazionale di pallacanestro italiana agli Europei nel 2003, 2005 e 2007.\nNel 2008-09 inizia la stagione con l'ACP Livorno e da gennaio passa alla Lavezzini Parma, nello stesso anno le viene assegnato il Premio Reverberi come miglior giocatrice italiana.\nIl 2 luglio 2009 vince la medaglia d'oro ai Giochi del Mediterraneo di Pescara con la maglia della Nazionale italiana."}
{"id": "1351874", "revid": "1305772", "url": "https://it.wikipedia.org/wiki?curid=1351874", "title": "Mattoni (disambigua)", "text": ""}
{"id": "1351877", "revid": "118365368", "url": "https://it.wikipedia.org/wiki?curid=1351877", "title": "Silvia Battisti", "text": "Biografia.\nPallavolista, alta un metro e 78, ha partecipato al concorso verso la fine della sua carriera liceale. In precedenza, era stata eletta Miss Veneto.\nSilvia Battisti, incoronata da Mike Bongiorno e Loretta Goggi nell'edizione 2007 dichiar\u00f2 di aver intenzione di intraprendere la carriera televisiva.\nSuccessivamente alla sua elezione a Miss Italia intraprende la carriera di modella, rappresentata dalla NEXT Model Management. Appare su diverse campagne pubblicitarie e nel 2011 sfila in occasione della settimana della moda a Milano per la collezione primavera-estate 2012 di Giorgio Armani, diventando quindi una delle poche modelle italiane scelte dallo stilista per le sue sfilate. L'ultima apparizione televisiva di Silvia risale al 2011 quando sfila e prende parte ad una delle serate di Miss Italia 2011 insieme a Cristina Chiabotto, Maria Perrusi e Claudia Andreatti, dopo di che si \u00e8 ritirata dal mondo dello spettacolo e della moda.\nVita privata.\nOrfana del padre dall'et\u00e0 di sette anni, vive a Marcellise, frazione di San Martino Buon Albergo (VR) insieme alle tre sorelle ed alla madre. Nel 2011 si fidanza con Giacomo Cenni, imprenditore della moda, figlio dell'ex sindaco di Prato Roberto Cenni e come lui legato alla ditta di abbigliamento Sasch."}
{"id": "1351882", "revid": "599013", "url": "https://it.wikipedia.org/wiki?curid=1351882", "title": "Ezio Panero", "text": "Carriera.\nCresciuto nelle giovanili del Centallo, della e del , ha giocato in Serie B con e . In Serie A ha vestito la maglia del .\nAl termine dell'attivit\u00e0 agonistica, tra le altre cose \u00e8 stato anche responsabile tecnico del ."}
{"id": "1351883", "revid": "729019", "url": "https://it.wikipedia.org/wiki?curid=1351883", "title": "Leyte (isola)", "text": "Leyte \u00e8 un'isola delle Filippine centrali, posta nell'arcipelago delle Visayas.\nGeografia.\nHa una superficie di 7.368\u00a0km\u00b2 ed \u00e8 posta tra le isole di Cebu e Bohol ad ovest, l'isola di Biliran a nord, l'isola di Samar ad est e le isole di Dinagat e Mindanao a sud.\nDa Samar la separa lo stretto di San Juanico, superato nel suo punto pi\u00f9 stretto dal ponte di San Juanico, che le unisce. A sud-est, sempre tra Samar e Leyte, si apre il golfo di Leyte, direttamente sul Mare delle Filippine e dunque sull'Oceano Pacifico. Questo golfo \u00e8 famoso per essere stato il teatro della pi\u00f9 grande battaglia navale della storia moderna, la Battaglia del golfo di Leyte, appunto, nella quale nell'ottobre del 1944 la flotta americana sconfisse quella giapponese riportando una vittoria di importanza fondamentale per l'esito della seconda guerra mondiale.\nLeyte \u00e8 caratterizzata da un territorio per lo pi\u00f9 pianeggiante o collinare. Nella parte pi\u00f9 interna c'\u00e8 una catena montuosa con rilievi non molto elevati tra i quali alcuni vulcani spenti.\nL'isola appartiene alla regione di Visayas Orientale ed \u00e8 amministrativamente divisa tra la provincia di Leyte che occupa la parte centro-settentrionale e la provincia di Southern Leyte, che occupa la parte meridionale.\nLe citt\u00e0 principali sono Tacloban (nord-est), Ormoc (ovest) e Maasin (sud). La popolazione complessiva \u00e8 valutabile, sulla base del censimento del 2000, pari a 1.950.000 abitanti.\nStoria.\nDurante la seconda guerra mondiale l'isola fu teatro della celebre battaglia di Leyte, tenutasi tra il 20 ottobre e il 31 dicembre 1944, che vide per protagonista il generale statunitense Douglas MacArthur, nell'ambito della Campagna delle Filippine con la quale gli Alleati riconquistarono l'arcipelago occupato nel '41-'42 dai giapponesi.\nNel novembre 2013 l'isola venne sconvolta dal tifone Yolanda che lasci\u00f2 dietro di s\u00e9 pi\u00f9 di 10.000 morti in particolare nella provincia di Leyte della quale risult\u00f2 devastato circa l'80% del territorio.\nEconomia.\nAgricoltura e pesca sono da sempre le attivit\u00e0 principali per l'economia dell'isola che comunque \u00e8 in continuo sviluppo. Nella zona di Ormoc si produce energia elettrica da fonte geotermica."}
{"id": "1351884", "revid": "1543377", "url": "https://it.wikipedia.org/wiki?curid=1351884", "title": "Pallava", "text": "I Pallava furono una famiglia regnante tamil dell'India meridionale dal III al IX secolo.\nIl loro regno fu spesso impegnato in lotte con i vicini regni dei Pandya e dei Chola.\nLe citt\u00e0 principali del loro regno furono la capitale Kanchipuram, Mahabalipuram che fu un importante porto e citt\u00e0 d'arte per eccellenza, Panamalai, Tiruttani e altri centri dell'attuale Tamil Nadu.\nLo sviluppo artistico sotto i Pallava si inserisce nella strada della pi\u00f9 generale arte dravidica.\nI maggiori contributi si hanno tra il VII e il IX secolo con gli originali scavi di templi rupestri sotto Mahendravarman, con i carri processionali monolitici detti \"ratha\" e con gli importanti templi di Marasimhavarman.\nIl principale esempio della scultura pallava consiste in un pannello di 30 m presso Mahabalipuram di cui abbiamo varie interpretazioni. Le pi\u00f9 antiche pitture pallava sono state rinvenute nel grandioso tempio Kailasanatha dedicato a Shiva. Interessante \u00e8 anche il caso di un ciclo di affreschi giainisti presenti in alcune grotte a Sittanavasal la cui attribuzione \u00e8 per\u00f2 incerta tra Pandya e Pallava.\nOrigini.\nIl nome \"Pallava\" deriva probabilmente da \"pallavam\", che in sanscrito significa \"ramo\". Molti studiosi ritengono che fossero in effetti un ramo collaterale dei primi Chola.\nLa pi\u00f9 antica testimonianza scritta attribuita ai Pallava sono alcune iscrizioni su tavolette di rame, scritte in pracrito e attribuite al re Skandavarman I, che avrebbe regnato nella seconda met\u00e0 del III secolo d.C.\nDal IV al VI secolo.\nIntorno al 350 d.C. sal\u00ec al trono Vinusgopa, che fu sconfitto da Samudragupta il Grande, nella sua espansione verso sud. L'impero dei Pallava sub\u00ec un contraccolpo, ma non scomparve.\nIn questo periodo, la capitale fu fissata a Kanchipuram.\nUna cronologia alquanto incerta dei successori di Vinusgopa comprende:\nFioritura.\nL'inizio del periodo pi\u00f9 fiorente della dinastia Pallava pu\u00f2 essere considerato il regno di Simhavisnu, che tradizionalmente \u00e8 stato collocato tra il 575 e il 615 d.C.; oggi la maggior parte degli studiosi lo anticipa agli anni dal 555 e al 590 d.C. Simhavisnu sconfisse i Kalabhra e altri regni vicini, dando nuovo vigore all'impero Pallava.\nIl figlio Mahendravarman I (dal 615 o dal 590 fino al 630 d.C.) fu anche un grande protettore delle arti, nonch\u00e9 letterato lui stesso. Gli vengono attribuiti, tra l'altro, i primi templi a Mahabalipuram, che raggiunse il massimo splendore con i suoi immediati successori.\nNarasimhavarman I, detto anche \"Mamallan\", regn\u00f2 dal 630 al 668 d.C. e consegu\u00ec numerose vittorie contro i vicini, in particolare contro Pulakesi II. Fu anche lui un grande protettore delle arti. Il numero e lo splendore dei templi da lui costruiti a Mahabalipuram valsero alla cittadina il soprannome di Mamallapuram (da Mamallan)."}
{"id": "1351889", "revid": "1632387", "url": "https://it.wikipedia.org/wiki?curid=1351889", "title": "D-Ream", "text": "I D:Ream sono un gruppo musicale britannico formato nell'Irlanda del Nord e di genere synthpop e dance.\nStoria.\nTra il 1992 e il 1997, periodo durante il quale sono stati maggiormente attivi, hanno pubblicato due album di inediti di studio (\"D:Ream On Volume 1\" e '), un totale di 10 singoli (alcuni dei quali ripubblicati due o tre volte, fino a raggiungere quota 14 - ma due brani comparivano insieme su un \u00abdoppio lato A\u00bb) ed una raccolta ufficiale ('). Nel 2006, \u00e8 uscita una seconda raccolta, per la nota serie intitolata \"The Platinum Collection\" (con un nutrito catalogo di artisti), non autorizzata per\u00f2 dal gruppo. Nel 2011 \u00e8 uscito il loro terzo album, promosso da quattro singoli (di questo pi\u00f9 recente materiale, nulla risulta essere entrato in classifica).\nQuando la band \u00e8 diventata famosa, i due membri principali erano Peter Cunnah (cantante, compositore e musicista) e Al Mackenzie (musicista, produttore e DJ), anche se, in s\u00e9guito, il gruppo diventer\u00e0 di fatto una cosiddetta \u00abone man band\u00bb che ruoter\u00e0 unicamente attorno alla figura del cantante. Quest'ultimo, spesso accusato di essere arrogante, indisponente ed egocentrico, nonostante l'apparente dolcezza dei lineamenti e la mitezza del carattere, ha preso parte alla manifestazione del Gay Pride, svoltasi a Londra, nel 1994, dove \u00e8 stato picchiato duramente da Sara Dallin e Keren Woodward, i due membri fondatori del duo femminile delle Bananarama, che lo hanno accusato di averle insultate (cfr. la sezione \u00abCuriosit\u00e0\u00bb, nella pagina delle Bananarama); difeso dal cantante italiano Alex Baroni, allora leader del duo maschile dei Metrica - che le canzona per avere dato inizio loro alla presa in giro; anche lui, poi, accusato e provocato da loro (a tutto dette inizio la giovane Eddie Brickell - o cos\u00ec si dice...\nUn altro membro, Brian Cox, vi ha suonato le tastiere per diversi anni, mentre studiava per ottenere il dottorato di ricerca in fisica. Mark Roberts, esperto di drum machine, vi suonava invece la batteria. Nel corso del tempo, un gran numero di cantanti e coristi hanno collaborato al gruppo, alternandosi, tra cui uno dei pi\u00f9 popolari \u00e8 stato T.J. Davis, che compare con un ruolo principale su \"The Power (Of All the Love in the World)\", uno dei singoli estratti dal secondo album, \"\", del 1995, nonch\u00e9 su varie altre tracce, in qualit\u00e0 di corista.\nIl primo album della band, \"D:Ream On Volume 1\", promosso ininterrottamente per quasi due anni, dalla data di pubblicazione, nel 1993, fino a poco prima dell'uscita di \"Shoot Me With Your Love\", il primo singolo tratto dal secondo long playing, nel 1995, ha prodotto la bellezza di 7 singoli (in realt\u00e0 'soltanto' sei, perch\u00e9 \"Star\" e \"I Like It\" sono state pubblicate insieme, come \u00abdoppio lato A\u00bb), ma \u00e8 stato il brano intitolato \"Things Can Only Get Better\" - un pezzo originale del gruppo, da non confondere con l'omonimo singolo di Howard Jones - a regalare loro il successo nella madrepatria e grande risonanza internazionale.\nDopo essere stati in tour come gruppo di spalla dei Take That, \"Things Can Only Get Better\" ha raggiunto infatti il Numero 1 nella classifica britannica dei singoli, all'inizio del 1994 (allorch\u00e9 il leader Peter Cunnah getta le basi per un lungo e duraturo rapporto di collaborazione con l'allora illustre sconosciuto Alex Baroni). Gi\u00e0 pubblicato verso la fine del 1993, anno in cui non \u00e8 andato oltre il Numero 24, il pezzo, adottato dal Partito Laburista, come inno per le Elezioni Generali del 1997, \u00e8 stato pubblicato per la terza volta in quello stesso anno, arrivando al Numero 19. Nonostante la rispettabile posizione raggiunta dalla terza stampa del brano, la casa discografica ha preferito far uscire, nel 1997, la prima raccolta di successi del gruppo, intitolata \"\", invece del terzo album di inediti di studio (il titolo era &lt;Heap Of Faith&gt;), che non ha, finora, mai visto la luce.\nNel 2008, i D:Ream si sono riformati, dopo che Cunnah e Mackenzie si sono reincontrati per caso. Hanno cos\u00ec inciso un album, intitolato \"In Memory Of...\", pubblicato nel 2011 per conto della propria etichetta indie, la User Records, e un primo singolo, \"All Things to All Men\", uscito il 7 settembre 2009; programmando anche alcune date dal vivo per promuovere il nuovo materiale. I successivi tre singoli, analogamente al primo, non sono per\u00f2 entrati in classifica. Il terzo componente, Brian Cox, rinomato fisico e scienziato, impegnato com'\u00e8 nell'\u00e0mbito del Large Hadron Collider Project, ha annunciato, alla fine del 2010, che avrebbe partecipato al nuovo lavoro discografico suonando le tastiere, senza per\u00f2 rientrare a tempo pieno nell'organico della band.\nLa band ha ricevuto una nomination all'interno degli MTV Europe Music Awards come Best Dance Act, nel 1994; e una nomination all'interno del Brit Awards per Best Single nel 1995.\nI D:Ream possono vantare nel proprio curriculum musicale:\nTra questi ultimi, \"Gods In The Making\". Cos\u00ec si \u00e8 espresso Al Mckenzie sul brano e il relativo video, realizzato - a bassissimo costo - da un fan, per dimostrare la scarsit\u00e0 di danaro che caratterizza, ultimamente, la British Record Industry: 'Love it. The video was done by a fan and is, intentionally, low budget/lo-fi. There is no money in the music industry, on the whole, at the moment and the YouTube is the only place people are watching videos nowadays. The idea was to show that. However, you can't win them all. At least you thought the track was ok. Keep up the good work Al'\nDiscografia.\nSingoli.\nN.B.\n(*) Singoli tratti da D:Ream On Volume 1 (1993).\n(**) Singoli tratti da World (1995)."}
{"id": "1351890", "revid": "110157", "url": "https://it.wikipedia.org/wiki?curid=1351890", "title": "Turba philosophorum", "text": "Col titolo di Turba philosophorum (Turba dei filosofi) sono note due opere distinte: le cosiddette \"Turba latina\" e la \"Turba gallica\".\nL'argomento dei testi \u00e8 l'alchimia; i testi si fanno risalire al tardo Medioevo da un originale arabo.\nLa \"Turba latina\".\nLa prima \u00e8 un'opera in latino che si fa abitualmente risalire al XIII secolo, evidente traduzione da un originale arabo. Si tratta di una serie di discorsi, attribuiti ad un certo numero di filosofi tra i quali si possono riconoscere quelli della tradizione greca, che discutono tra loro su i principi dell'alchimia facendo ricorso ampio alla tradizione cosmologica della filosofia greca.\nLo storico della scienza ed orientalista Julius Ruska (1867-1949), che per primo identific\u00f2 l'origine araba dello scritto, lo colloc\u00f2 dapprima in un ampio arco temporale tra il IX e l'XI secolo. Henry Ernest Stapleton (1878-1962) not\u00f2 tuttavia che alcuni passi della \"Turba\" erano presenti nell'opera di un alchimista arabo del X secolo, Ibn Umail. Solo in seguito, con gli approfondimenti dell'orientalista Martin Plessner (1900-1973), ci si rese conto che il testo della \"Turba\" rivelava una coerenza ed unit\u00e0 compositiva, per cui ogni opera che conteneva citazioni e confronti con essa era da considerarsi posteriore. Poich\u00e9 Ibn Umail era morto nel 960, si poteva ragionevolmente collocare la composizione della \"Turba\" intorno al 900.\nPlessner ipotizza che essa possa essere la forma in cui ci \u00e8 pervenuto un \"Libro delle dispute e delle riunioni dei Filosofi\" dell'alchimista di Akhnim (Panopoli) Uthm\u00e0n Ibn Suwaid, attivo proprio intorno al \u2018900.\nLa \"Turba\" tradisce un autore colto che padroneggia con sicurezza la cosmologia greca ed i suoi concetti fondanti.\nIl componimento ha avuto una tradizione manoscritta ampia e multiforme, ed oggi si riconoscono, a seconda del numero dei discorsi compresi nel testo e di precise differenze stilistiche e strutturali, almeno tre diverse versioni del testo. Tali versioni si riflettono talvolta anche nelle varianti della considerevole tradizione a stampa, che parte con l\u2019\"editio princeps\" di Basilea del 1572.\nLa \"Turba gallica\".\nLa seconda opera che circola col nome di \"Turba philosophorum\", \u00e8 in lingua francese. Essa \u00e8 anche conosciuta col titolo di \"Turba philosophorum ou code de verit\u00e9 en l'art\" (o \"Tourbe des Philosophes ou code de verit\u00e9 en l'art\"), ed \u00e8 spesso sinteticamente identificata col nome di \"Turba gallica\".\nStudiata in un primo momento da Paulette Duval la \"Turba Gallica\" \u00e8 stata in seguito pi\u00f9 severamente analizzata da Didier Kahn, che ha smentito parte rilevante delle conclusioni cui era giunta la Duval.\nAttualmente si attribuisce alla \"Turba Gallica\" un'origine francese da collocarsi nel XV secolo, ad opera di un autore cristiano dalle evidenti tendenze neoplatonizzanti.\nNel medesimo lavoro citato Didier Kahn analizza comparativamente il testo della \"Turba\" latina e quello della \"Turba\" gallica, giungendo alla conclusione della derivazione di quest'ultima alla prima: circa il 50% del testo della Turba gallica proviene infatti dalla traduzione o parafrasi abbastanza libera del testo latino (forse di un testo latino assai corrotto che non conosciamo). Il resto proviene da altre fonti, solo in parte identificabili.\nAnche la \"Turba gallica\" ha avuto una rilevante tradizione sia manoscritta che a stampa, ed \u00e8 anzi da considerarsi tra i testi pi\u00f9 influenti dell'alchimia rinascimentale. La prima edizione a stampa \u00e8 quella in \"Trois traitez de la philosophie naturelle, non encore imprimes; s\u00e7avoir, la Turbe des philosophes, qui est appelee Le code de verit\u00e9 en l'art autre que la latine, plus, La parole delaissee de Bernard Trevisan, et un petit traict\u00e9, tres-ancien, intitul\u00e9, Les douze porte d'alchymie, autres que celles de Ripla\", Paris, par Iean Sara 1618."}
{"id": "1351891", "revid": "28592", "url": "https://it.wikipedia.org/wiki?curid=1351891", "title": "GAZ-Volga", "text": ""}
{"id": "1351892", "revid": "106356", "url": "https://it.wikipedia.org/wiki?curid=1351892", "title": "Curtis Emerson LeMay", "text": ""}
{"id": "1351895", "revid": "125590666", "url": "https://it.wikipedia.org/wiki?curid=1351895", "title": "Ernie Hudson", "text": "Tra i suoi ruoli pi\u00f9 noti vi sono Winston Zeddemore nella serie di \"Ghostbusters\", Darryl Albrecht ne \"Il corvo\" e Leo Glynn nella serie televisiva \"Oz\".\nBiografia.\nNato e cresciuto a Benton Harbor nel Michigan, la madre muore due mesi dopo la sua nascita e lui viene cresciuto dalla nonna, non avendo mai conosciuto il padre. Fin da piccolo scrive storie, poemi e canzoni. Dopo una piccola parentesi nel corpo dei Marine, si sposta a Detroit, dove diventa un commediografo del teatro della citt\u00e0. Nello stesso tempo si diploma alla Wayne State University e riceve una borsa di studio per l'Universit\u00e0 Yale di teatro. Durante gli studi universitari, accetta di recitare in alcuni musical, conoscendo cos\u00ec il grande regista e fotografo Gordon Parks, il quale lo fa recitare nel film \"Leadbelly\" (1976). \nIn seguito si iscrive all'universit\u00e0 del Minnesota, dove impara che: \"non bisogna passare la vita a studiare, ma bisogna fare\" e lascia definitivamente la scuola. Inizia a lavorare sia nel mondo del cinema che nel mondo della televisione. \u00c8 apprezzato per il ruolo di Winston Zeddemore nei tre film di \"Ghostbusters\", e assieme a suo figlio Ernie Hudson Jr. nella serie televisiva \"Oz\". \u00c9 altres\u00ec noto per il ruolo del sergente Albrecht ne \"Il corvo\" (1994), ultimo film interpretato da Brandon Lee, morto tragicamente durante le riprese.\nIl 15 novembre 2007 viene confermata la sua partecipazione, nel ruolo di Sifu Norris (equivalente di Mutaito), al film \"Dragonball Evolution\" diretto da James Wong e prodotto dalla 20th Century Fox.\nVita privata.\nSposa nel 1963 Linda Kingsberg da cui divorzia nel 1976. Il 25 maggio 1985 sposa in seconde nozze l'assistente di volo Jeannie Moore da cui ha avuto due figli.\nDoppiatori italiani.\nNelle versioni in italiano dei suoi film, Ernie Hudson \u00e8 stato doppiato da:\nDa doppiatore \u00e8 sostituito da:"}
{"id": "1351897", "revid": "122669581", "url": "https://it.wikipedia.org/wiki?curid=1351897", "title": "Anas erythrorhyncha", "text": "Lanatra dal becco rosso o anatra becco rosso (\"Anas erythrorhyncha\") \u00e8 un'anatra originaria dell'Africa sud orientale. Non \u00e8 un uccello migratore, ma compie grandi spostamenti alla ricerca di acque adatte alle sue esigenze. Forma grandi stormi al di fuori del periodo riproduttivo.\nDescrizione.\nL'anatra dal becco rosso misura dai 43 ai 48\u00a0cm di lunghezza. La parte superiore della testa \u00e8 di color bruno scuro, mentre la parte inferiore in corrispondenza delle guance \u00e8 pallida e sfumata. Il becco \u00e8 scuro con parte esterna rossa; le piume del corpo sono di un marrone scuro merlato di bianco. Non c'\u00e8 dimorfismo sessuale.\nHabitat, regime alimentare, abitudini.\nQuesta anatra predilige gli habitat d'acqua dolce sparsi nelle praterie e savane, dove si alimenta di vegetali e piante acquatiche. Si trova anche spesso sulla terra ferma, dove si reca principalmente alla sera o di notte. Si annida sulla terra tra la vegetazione densa vicino all'acqua.\nL'anatra dal becco rosso \u00e8 una di quelle specie a cui si applicano gli \"Accordi di conservazione degli uccelli acquatici migratori africani-europei\" (Agreement on the Conservation of African-Eurasian Migratory Waterbirds) (AEWA)."}
{"id": "1351899", "revid": "1610933", "url": "https://it.wikipedia.org/wiki?curid=1351899", "title": "Anatra becco rosso", "text": ""}
{"id": "1351902", "revid": "44627", "url": "https://it.wikipedia.org/wiki?curid=1351902", "title": "John Peel", "text": "\u00c8 stato una delle voci storiche della radio britannica: ha lavorato per la BBC dal 1967 fino alla sua morte, avvenuta per infarto del miocardio mentre si trovava in vacanza lavorativa in Per\u00f9. La sua influenza nella musica contemporanea (specie alternative rock, punk e reggae) \u00e8 testimoniata dagli onori dedicatigli dopo la sua morte da artisti di livello mondiale (Blur, Oasis, The Cure, New Order) e dalla fama raggiunta dal suo programma principale, le \"John Peel Sessions\", in cui ospitava una band per un'esibizione esclusiva di quattro canzoni del loro repertorio. Molti di questi mini-concerti vennero poi pubblicati su disco.\nBiografia.\nPrimi anni.\nPeel nasce vicino a Liverpool, in una piccola cittadina situata nella penisola di Wirral da un mercante di cotone e cresce nel vicino villaggio di Burton.\nDopo aver servito nell'artiglieria dell'esercito britannico nel 1959 come operatore radar lavora brevemente in un mulino a Rochdale.\nSi trasferisce negli Stati Uniti d'America nel 1960 per accompagnare il padre in un impegno lavorativo, rimanendoci prendendo diversi lavoretti, tra cui programmatore a Dallas e conduttore radiofonico per la WRR Radio della stessa citt\u00e0. Allo scoppiare della \"Beatlemania\" negli States ottiene un lavoro come corrispondente ufficiale della band per Dallas, grazie alle sue connessioni con Liverpool. Successivamente gira altre radio minori a Oklahoma City e San Bernardino. A Dallas si sposa per la prima volta con Shirley Anne Milburn, una quindicenne orfana che, apparentemente era riuscita a nascondere la sua situazione a Peel. I due divorziano nel 1973.\nRitorno nel Regno Unito.\nNel 1967 torna nel Regno Unito. Trova lavoro nella radio pirata londinese Radio London, occupando lo spazio da mezzanotte alle due con un programma chiamato \"The Perfumed Garden\", in cui, in pieno flower power, d\u00e0 spazio a band dei pi\u00f9 svariati generi: ovviamente i Beatles di \"Sergeant Pepper\", Bob Dylan, il blues di Lightnin' Hopkins, la \"west coast wave\" dei The Doors, The Mothers of Invention e Jefferson Airplane e la psichedelia dei Pink Floyd, Led Zeppelin e Cream, insieme con il suo gruppo preferito (come riveler\u00e0 nella sua autobiografia), i Misunderstood.\nIn quello stesso anno Radio London chiude e John Peel si trasferisce alla BBC per lavorare nella neonata BBC Radio One al programma \"Top Gear\", che prima presenter\u00e0 in compagnia di altri dj come Pete Drummond e Tommy Vance e poi da solo. Nel 1969 si espone alla critica quando ammette in diretta di aver contratto in quell'anno una malattia sessualmente trasmissibile.\nIl programma \"Night Ride\" (in onda dal 1968 al 1969) ha consentito a Peel di tornare di nuovo a esprimersi con la libert\u00e0 con cui gestiva \"The Perfumed Garden\": esso includeva anche letture di poesie da parte di letterati come Brian Patten e Adrian Mitchell. Selezioni da questo programma sono incluse nell'LP \"John Peel's Archive Things\" (1970). Dopo la chiusura del programma, per\u00f2, la BBC lo costringer\u00e0 a tornare a uno stile pi\u00f9 sobrio e convenzionale, nonostante quello fosse il suo preferito, come racconta nel libretto di \"Archive Things\".\nIl 31 agosto 1974 Peel sposa Sheila Gilholly (che lui usava chiamare, anche in radio, \"The Pig\" per la sua risata) in una cerimonia nel Regent Park. Peel \u00e8 entrato nella cerimonia vestito dei colori del e sulle note del loro inno \"You'll Never Walk Alone\". La relazione con Sheila sar\u00e0 lunga e felice e avranno quattro figli, William, Tom, Alexandra e Florence.\nNegli anni Peel riesce a ritagliarsi sempre di pi\u00f9 un suo spazio all'interno della BBC (anche se nel 1984 dovette accettare una riduzione del suo orario di programmazione per far spazio a un contenitore di rock progressivo, cancellato l'anno dopo), mettendo all'interno del suo programma anche un disco scelto dalla moglie o addirittura a volte trasmettendo da casa sua nel Suffolk.\nGradualmente Peel comincia a includere esibizioni live, quelle che caratterizzano la sua eredit\u00e0 musicale, eseguite negli studi di Maida Vale a West London. Molti artisti ritengono il loro passaggio da John Peel come un importante punto di svolta della loro carriera. Tra questi si ricordano Peter Hammill, T. Rex, David Bowie, The Faces, Sex Pistols, The Slits, Siouxsie and the Banshees, Pink Floyd, The Clash, Napalm Death, Carcass, Buzzcocks, Gary Numan, The Cure, Joy Division, The Orb, Bandulu, Nirvana, The Wedding Present, Def Leppard, Pulp, Ash, Orbital, The Smiths, The White Stripes, PJ Harvey Misty in Roots e Uzeda.\nIl giorno dopo la sua morte, avvenuta il 25 ottobre 2004 in Per\u00f9 per infarto del miocardio, la BBC Radio 1 ha cancellato il suo intero palinsesto della giornata per trasmettere tributi al suo lavoro e la televisione BBC Three ha aggiunto sotto al suo logo \"Dedicated to John Peel\". Al suo funerale, avvenuto il 12 novembre 2004 a Bury St Edmunds, Suffolk, hanno partecipato pi\u00f9 di mille persone, incluse molte delle celebrit\u00e0 che aveva trasmesso negli anni. La sua bara \u00e8 stata trasportata al suono di \"Teenage Kicks\" degli Undertones e sulla sua lapide c'\u00e8 un verso di questa canzone: \"Teenage dreams, so hard to beat\" (\"I sogni della giovent\u00f9, cos\u00ec difficili da sconfiggere\").\nTelevisione.\nIn televisione, \u00e8 stato presentatore del programma \"Top of the Pops\", in particolare dal 1982 al 1987. Nel 1971 \u00e8 apparso come musicista, suonando il mandolino per Rod Stewart in \"Maggie May\".\n\u00c8 anche stato spesso l'inviato della BBC per la copertura televisiva del Glastonbury Festival.\nNonostante questo per\u00f2 non gli \u00e8 mai piaciuto particolarmente apparire in televisione e in un'intervista del 1986 ha ammesso che disprezzava quei DJ che ritenevano la radio solo un trampolino di lancio per una carriera televisiva.\nPreferenze musicali.\nNella sua autobiografia John Peel scrive che il gruppo di cui possiede pi\u00f9 dischi sono i The Fall. Tale gruppo divenne un \"habitu\u00e9\" del John Peel Show negli anni ottanta e novanta. La sua canzone preferita \u00e8 invece \"Teenage Kicks\" degli Undertones, insieme a \"More Ghettos in America\" (Stanley Wilson), \"There Must Be Thousands\" (The Quads) e \"Lonely Saturday Night\" (Don French).\nPeel ha anche personalmente gestito i The Misunderstood. Li ha incontrati a Riverside nel 1966 e li ha convinti a trasferirsi nel Regno Unito. La loro performance al Pandora's Box di Hollywood nel 1966 \u00e8 tra i suoi dieci concerti preferiti di tutti i tempi.\nIl suo estro quasi da talent-scout lo ha portato a interessarsi non solo all'underground britannico, ma anche a quello italiano, programmando pi\u00f9 volte nel palinsesto BBC gruppi sconosciuti in penisola come i bolognesi Splatterpink di Diego D'Agata, i veneti Northpole, e soprattutto i catanesi UZEDA voluti da Peel per 2 volte in concerto dal vivo agli studi londinesi di Maida Vale, l'8 Maggio 1994 allo studio 4 ed il 6 Novembre 1994 allo studio 3. Il primo concerto dei siciliani fu pubblicato su cd da Strange Fruit su specifica richiesta di John.\nTributi dopo la morte.\nIl 13 ottobre 2005 si \u00e8 tenuto il primo \"John Peel Day\", con la BBC che incoraggiava quanti pi\u00f9 artisti possibile a tenere concerti in questo giorno per omaggiarlo: si tennero pi\u00f9 di 500 concerti, tra cui New Order e The Fall.\nLa BBC prevede di rendere questa occasione un evento annuale e ha continuato in questa linea l'anno successivo, tenendo il secondo John Peel Day il 12 ottobre 2006. L'evento ha per\u00f2 attirato qualche critica, concentrata principalmente sul fatto che essa coinvolgeva artisti gi\u00e0 famosi, mentre per tutta la sua carriera Peel si era occupato di scoprire nuovi suoni e nuovi talenti. Dall'evento \u00e8 stato pubblicato un singolo per beneficenza.\nIl Glastonbury Festival, per cui Peel aveva lavorato da corrispondente varie volte, dalla sua edizione del 2005 presenta un palco dedicato a lui, il \"John Peel Stage\", in cui si esibiscono esclusivamente nuove band.\nEtichette.\nNel 1969 Peel ha fondato la Dandelion Records (prendendo il nome del suo criceto), allo scopo di poter pubblicare l'album di debutto di Bridget St John, che ha anche prodotto. L'etichetta ha pubblicato 25 album di 18 artisti prima di cessare l'attivit\u00e0 nel 1972. Solo due di questi, per\u00f2, sono entrati nelle classifiche nazionali: \"(And the) Pictures in the Sky\" dei Medicine Head (nel Regno Unito) e \"1917 Revolution\" dei Beau (in Libano).\nNegli anni ottanta Peel ha creato la Strange Fruit Records, che si \u00e8 occupata di pubblicare materiali delle Peel Sessions."}
{"id": "1351911", "revid": "538547", "url": "https://it.wikipedia.org/wiki?curid=1351911", "title": "'O Zul\u00f9 in the Al Mukawama experiment 3", "text": "O Zul\u00f9 in the Al Mukawama experiment 3 \u00e8 un disco \"live\" di Luca \"'O Zul\u00f9\" Persico e della sua band, pubblicato nel 2005.\nDopo il distacco nel 2001 dal gruppo storico 99 Posse, il frontman 'O Zul\u00f9 registra inizialmente l'album Al Mukawama insieme a Papa J (Malastrada) e Neil Perch (Zion Train) e successivamente esce nel 2004 un disco live registrato nell'aprile 2004.\nIl disco presenta molte tracce riprodotte delle versioni originali, seppur in modo originale in confronto a queste e con sonorit\u00e0 ancor pi\u00f9 rabbiose e veloci, di 99 Posse e Al Mukawama, ma non mancano anche tracce completamente nuove scritte come sempre da Luca \"'O Zul\u00f9\" Persico.\nNel disco, in quanto Live, sono spesso presenti tra una traccia e l'altra degli intermezzi parlati e introduttivi alla canzone seguente.\nIn commercio si trovano due versioni differenti di questo album: una in vendita normalmente nei negozi ed una disponibile esclusivamente sul web. La versione \"web\" presenta sonorit\u00e0 differenti e pi\u00f9 cupe rispetto all'altra versione e tre bonus track in pi\u00f9 (\"Nisciuno me rappresenta\", \"Spara\" ed \"Era na vota\") avendo perci\u00f2 11 canzoni per cd.\nLa scelta di diffondere due diverse versioni dell'album, una in vendita nei negozi ed una disponibile free sul web, \u00e8 da ricondurre alla volont\u00e0 del frontman Luca \"'O Zul\u00f9\" Persico che ha sempre incoraggiato la diffusione della musica su internet a causa degli elevati costi dei cd musicali imposti dalle case discografiche."}
{"id": "1351912", "revid": "287204", "url": "https://it.wikipedia.org/wiki?curid=1351912", "title": "Teorema di Cramer-Wold", "text": ""}
{"id": "1351913", "revid": "122842745", "url": "https://it.wikipedia.org/wiki?curid=1351913", "title": "Locomotiva FS D.443", "text": "Le D.443 sono delle locomotive diesel-elettriche delle Ferrovie dello Stato Italiane.\nStoria.\nNel 1964, lo stesso periodo in cui avevano ordinato la costruzione delle D.343, le Ferrovie dello Stato commissionarono all'industria privata anche la costruzione di una locomotiva pi\u00f9 potente e multiruolo che tuttavia fosse in grado di mantenere le specifiche di unificazione gi\u00e0 stabilite per le \"343\".\nLe \"D.443\" furono costruite dal 1967 al 1970 in 50 esemplari suddivisi in due serie con motorizzazione differente. Ne vennero ordinate 30 unit\u00e0 alla Fiat e 20 alla Breda e vennero classificate D.443.1001-1030 le prime e D.443.2001-2020 le seconde.&lt;br&gt;\nCon le 343, capostipiti del progetto \"Diesel unificate\", le D.443 avevano in comune il disegno delle casse e l'utilizzo del carrello monomotore di progettazione FS. &lt;br&gt;\nLa D.443 venne concepita per sostituire le locomotive a vapore soprattutto alla trazione di treni merci pesanti ma nel contempo anche di treni viaggiatori atti a viaggiare sulle linee non elettrificate ancora con armamento leggero.\nCon la progressiva contrazione del traffico merci su rotaia a trazione diesel, a partire dal 2008 circa hanno avuto inizio gli accantonamenti anche per queste macchine, allora concentrate in maggioranza in Sicilia e Sardegna, con alcune unit\u00e0 operative anche in Calabria, Puglia e Campania. Oramai ridotte nel numero fin dal 2013, le superstiti unit\u00e0 hanno formalmente terminato la loro vita operativa entro il 2016.\nDopo il loro ritiro dai servizi effettivi Fondazione FS ha manifestato la volont\u00e0 di preservarne qualche esemplare, al 2020 infatti due locomotive del gruppo D.443 sono state restaurate: il D443.2002 attualmente assegnato a Cagliari, gestita dall'associazione Sardegnavapore (funzionante) e il D.443 2018 dislocato a Siena (funzionante); entrambe le unit\u00e0 restano disponibili per il traino di treni storici.\nCaratteristiche.\nParte Meccanica.\nLe locomotive D.443 sono locomotive bidirezionali con due cabine di guida alle estremit\u00e0. La cassa \u00e8 divisa in due ambienti di cui uno \u00e8 un grande comparto con il gruppo motore-generatrice, compressori e l'altro con radiatori e ventole di raffreddamento intercooling. &lt;br&gt;\nI carrelli sono di tipo moderno con struttura a \"collo di cigno\" e sospensione con molle ad elica. Al loro interno vi \u00e8 il gruppo riduttore con la trasmissione ad albero cavo ed anello danzante.\nI motori installati all'origine sono di due tipi:\nParte elettrica.\nLa parte elettrica delle D.443 \u00e8 costituita da un generatore di corrente continua da 640 a , della potenza di , che viene utilizzato, alimentandolo con le batterie di bordo, anche come motore di avviamento del motore diesel a cui \u00e8 collegato direttamente. La costruzione di tale generatore \u00e8 dell'Ansaldo.\nI motori di trazione (in corrente continua), montati uno per carrello, sono di costruzione Breda e forniscono la potenza oraria continuativa di .\nIl circuito elettrico di comando e di trazione \u00e8 realizzato con interruttori elettropneumatici e relais contenuti in un grande armadio posto nella cabina di guida anteriore, a parete, dietro le spalle del macchinista\nLe locomotive hanno subito delle modifiche. Una delle pi\u00f9 importanti riguarda l'irrobustimento dei carrelli che avevano presentata una spiccata tendenza a lesionarsi in corrispondenza del \"collo di cigno\".\nUn'altra modifica appariscente \u00e8 stata la progressiva sostituzione dei vetri frontali avvolgenti con quelli di tipo piano corazzati con la modifica della carrozzeria in corrispondenza.\nLe D.443 si sono dimostrate affidabili e flessibili nell'uso sia alla trazione dei pesanti treni merci che alla trazione di treni viaggiatori di elevata composizione.\nLivree.\nAll'atto della loro entrata in servizio le D.445 uscirono di fabbrica con il classico schema di livrea in verde magnolia - isabella gi\u00e0 in uso sulle D.345, ma a partire dagli anni duemila la gran parte delle macchine ha ricevuto la livrea XMPR (con unica variante la fascia sita nella parte inferiore della carrozzeria, rossa anzich\u00e9 blu)."}
{"id": "1351926", "revid": "729019", "url": "https://it.wikipedia.org/wiki?curid=1351926", "title": "Jim Duggan", "text": "\u00c8 noto per i suoi trascorsi nella World Wrestling Federation e nella World Championship Wrestling e per la sua gimmick da patriota statunitense e per portare sempre con s\u00e9 un bastone di legno \"2x4\".\nDuggan ha in passato conquistato un WCW United States Championship ed un WCW World Television Championship ai tempi della sua permanenza nella WCW. \u00c8 stato inoltre il vincitore della prima Royal Rumble nella storia.\nBiografia.\nInizi.\nDuggan crebbe a Glens Falls, dove divenne un promettente atleta alle scuole superiori eccellendo in particolare nel wrestling e nel football americano. Suo padre era il capo della polizia locale. Nella lotta, vinse il campionato di wrestling scolastico dello stato di New York, primo lottatore originario di Glens Falls a riuscire nell'impresa.\nDopo il diploma, fu prescelto dalla Ohio State University, ma Duggan prefer\u00ec continuare a giocare a football alla Southern Methodist University, dove era il capitano della squadra. Duggan riusc\u00ec anche a farsi mettere sotto contratto dagli Atlanta Falcons della National Football League, ma venne svincolato poco tempo dopo a causa di un grave infortunio al ginocchio.\nCarriera nel wrestling.\nJim Duggan entr\u00f2 nel mondo del wrestling grazie all'interessamento dell'ex wrestler Fritz Von Erich. Il primo match ufficiale di Duggan ebbe luogo nel 1979 contro Gino Hernandez. Duggan inizi\u00f2 la carriera da personaggio heel. Allenato dal veterano Peter Maivia, ben presto Duggan attir\u00f2 su di s\u00e9 le attenzioni di Vincent J. McMahon e della World Wrestling Federation.\nDopo un primo breve periodo di rodaggio in WWF, Duggan inizi\u00f2 a combattere regolarmente nella Georgia Championship Wrestling. Durante questo periodo, era conosciuto con due differenti ring name: negli Stati Uniti era \"Big\" Jim Duggan mentre alle Hawaii si faceva chiamare \"The Convict\", ed indossava una maschera. Dopo aver lottato in altre piccole federazioni, Duggan prese a combattere in una federazione locale con sede a San Antonio, Texas, dove adott\u00f2 il celebre soprannome di \"Hacksaw\".\nMid-South Wrestling/Universal Wrestling Federation (1982\u20131986).\nNel 1982, Duggan debutt\u00f2 nella Mid-South Wrestling. Come heel, Duggan presto entr\u00f2 a far parte della stable denominata \"Rat Pack\", insieme a Ted DiBiase, Matt Bourne, e Mr. Olympia. Quando il novizio \"Hacksaw\" Butch Reed debutt\u00f2 nella compagnia, Duggan e Reed ebbero un lungo feud per stabilire chi avesse il legittimo diritto di utilizzare il soprannome \"Hacksaw\". Quando DiBiase si alle\u00f2 con Skandor Akbar, Duggan rifiut\u00f2 di seguirlo, usc\u00ec dal Rat Pack e divenne un face beniamino del pubblico per la prima volta in carriera. Fu proprio in questo periodo, che Duggan inizi\u00f2 a portarsi dietro sul ring la sua caratteristica spranga di legno 2x4.\nIn breve tempo Duggan divent\u00f2 uno dei wrestler pi\u00f9 popolari della UWF. Vinse il titolo Tag Team Championship in coppia con Magnum T.A. e successivamente il North American Heavyweight Championship. Quando il Mid-South North American Title fu ritirato perch\u00e9 la Mid-South si tramut\u00f2 nella Universal Wrestling Federation nel 1986, Duggan perse contro Terry Gordy la finale di un torneo indetto per proclamare il primo campione UWF World Heavyweight. In seguito Duggan si alle\u00f2 con Terry Taylor e i due vinsero l'UWF World Tag Team Championship per la seconda volta. Dopo aver perso un Loser Leaves Town match contro One Man Gang, Duggan lasci\u00f2 la UWF per accasarsi alla World Wrestling Federation.\nDurante il periodo passato alla Mid-South, Duggan ebbe un alterco con un fan e gli frattur\u00f2 l'orbita di un occhio. Il fan gli fece causa e fu risarcito con 25.432 dollari.\nWorld Wrestling Federation (1987\u20131993).\nDuggan firm\u00f2 per la World Wrestling Federation nel gennaio 1987, debuttando in PPV a \"WrestleMania III\". Nelle settimane precedenti \"WrestleMania\", Duggan inizi\u00f2 il suo primo feud in WWF affrontando Nikolai Volkoff, che interpretava il personaggio del russo comunista cattivo. Duggan interruppe Volkoff mentre egli stava intonando sul ring l'inno nazionale dell'Unione Sovietica, gli strapp\u00f2 il microfono di mano, e afferm\u00f2 che Volkoff non poteva cantare quell'inno, perch\u00e9 l'America era la terra della libert\u00e0. Anche se non vinse mai nessuna cintura, Duggan rest\u00f2 nella federazione per sette anni interpretando la sua gimmick del boscaiolo patriottico e un po' stralunato, che saliva sul ring a pollice alzato, sventolando la bandiera americana ed emettendo il suo caratteristico urlo \"\u00abHoooohooo\u00bb\", restando sempre uno dei personaggi pi\u00f9 amati e popolari dell'epoca in WWF.\nDuggan partecip\u00f2 alla prima edizione in assoluto della \"Royal Rumble\" (limitata ancora a 20 partecipanti) nel 1988, entrando sul ring per tredicesimo e vincendo il match eliminando per ultimo l'enorme One Man Gang.\nIn seguito, sostanzialmente mai preso in considerazione dalla dirigenza per un titolo importante, Duggan si limit\u00f2 a portare avanti la sua gimmick di patriota USA affrontando in numerosi feud quasi tutti i \"cattivi\" che dimostravano di avere sentimenti anti-americani e che magari erano anche stranieri, come The Iron Sheik, Nikolai Volkoff, Dino Bravo, Sgt. Slaughter nel suo periodo pro-Iraq, Pat Tanaka e Sato, ecc.\nA met\u00e0 1989, inizi\u00f2 un feud con King Haku, che aveva ricevuto la corona di Re il 9 luglio 1988 dopo che Harley Race aveva dovuto \"abdicare\" a causa di un infortunio rimediato durante un match contro Hulk Hogan. Il 13 maggio 1989, Duggan sconfisse Haku e vinse la corona e il conseguente titolo di \"King of Wrestling\". Perse poi la corona contro \"Macho Man\" Randy Savage che dopo la vittoria, inizi\u00f2 a farsi chiamare \"Macho King\".\nNella met\u00e0 del 1992, Duggan era stato ormai retrocesso ad uno status di minore importanza in WWF. A inizio 1993, fu coinvolto in un feud con il gigantesco heel Yokozuna, che era all'epoca lo sfidante numero uno al titolo mondiale WWF. Il manager di Yokozuna, Mr. Fuji, aveva fatto delle dichiarazioni fortemente anti-americane e quindi Duggan si sent\u00ec in dovere di sfidare il suo cliente in un match. Data la mole di Yokozuna, la stipulazione particolare del match prevedeva che se Duggan fosse riuscito a far cadere completamente al tappeto Yokozuna, si sarebbe aggiudicato il confronto. Durante la puntata del 6 febbraio di \"WWF Superstars of Wrestling\", Duggan vinse l'incontro riuscendo ad abbattere Yokozuna al tappeto, ma dopo il match fu brutalmente assalito ed infortunato da Yokozuna che lo colp\u00ec con quattro Banzai Drop, causandogli uno stop di circa quattro mesi dal ring.\nDopo l'infortunio, Duggan ritorn\u00f2 con un nuovo costume e sfid\u00f2 l'allora campione Intercontinentale Shawn Michaels a \"Monday Night Raw\". Michaels fugg\u00ec tra il pubblico, perdendo il match per count-out, ma mantenendo la cintura. I due ebbero un rematch la settimana seguente ma Duggan perse per squalifica. A \"King of the Ring '93\", partecip\u00f2 al torneo, ma perse al primo round contro Bam Bam Bigelow. Poco tempo dopo, Duggan lasci\u00f2 la WWF.\nWorld Championship Wrestling (1994\u20132001).\nDuggan entr\u00f2 a combattere nella World Championship Wrestling (WCW) a fine 1994. Debutt\u00f2 al ppv \"Fall Brawl '94\", sconfiggendo Stunnin' Steve Austin in appena 35 secondi e vincendo cos\u00ec lo United States Heavyweight Championship, la sua cintura di maggior prestigio conquistata fino ad allora. Dopo essere diventato campione US, inizi\u00f2 un feud con Austin, che sconfisse nuovamente nel rematch per il titolo a \"Halloween Havoc '94\" grazie alla squalifica dell'avversario. Il regno da campione di Duggan ebbe fine a \"Starrcade\" 1994, dove venne sonoramente battuto da Big Van Vader.\nDopo aver perso la cintura di campione U.S. contro Vader, Duggan si imbarc\u00f2 in vari feud minori con Bunkhouse Buck, Meng (Haku in WWF), Sgt. Craig Pittman, Big Bubba Rogers, e Kamala.\nNel 1996, a \"Slamboree: Lord of the Ring\", fece coppia con VK Wallstreet per competere nei match di qualificazione per la battle royal che avrebbe incoronato il \"Lord of the Ring\". Wallstreet e Duggan sconfissero i Blue Bloods (Lord Steven Regal e Squire David Taylor) prima di perdere contro Dick Slater e Earl Robert Eaton venendo eliminati dal torneo. A \"World War 3\", partecip\u00f2 alla battle royal su tre ring con sessanta partecipanti, indetta per determinare lo sfidante numero 1 al titolo WCW World Heavyweight Championship. Nei successivi due anni Duggan non ebbe mai incontri di rilievo trasmessi in pay-per-view e la sua carriera intraprese la parabola discendente quando nel 1998 gli fu diagnosticato un cancro ai reni.\nRipresosi con successo dalla malattia, Duggan torn\u00f2 sul ring nel 1999 scontrandosi con Berlyn ma perdendo il match.\nSuccessivamente inizi\u00f2 una faida con la stable anti-Americana \"Revolution\" (Shane Douglas, Dean Malenko, Perry Saturn, e Asya).\nIn seguito, Duggan trov\u00f2 la cintura di World Television Champion in un bidone della spazzatura (il titolo era stato gettato via con disprezzo dal precedente detentore Scott Hall), e si dichiar\u00f2 nuovo campione. Difender\u00e0 il titolo conquistato in maniera cos\u00ec \"inusuale\", esclusivamente a \"WCW Saturday Night\", rimanendo campione fino a quando la cintura venne abolita.\nVerso la fine della sua permanenza in WCW, Duggan abbandon\u00f2 momentaneamente la sua gimmick di patriota USA per allearsi con Lance Storm e la sua stable chiamata \"Team Canada\" e diventare uno dei \"cattivi\". Si trattava della prima volta da heel per Duggan sin dai tempi della sua militanza nel Rat Pack nella Mid-South Wrestling. Durante questo periodo, Duggan si tagli\u00f2 la caratteristica barba, smise di portarsi appresso la trave di legno 2x4, e spesso cantava \"O Canada\", l'inno nazionale canadese. Pochi mesi dopo, il Team Canada si rivolt\u00f2 contro Duggan, incolpandolo di essere la causa di molte delle loro sconfitte recenti e l'anello debole della stable.\nCircuito indipendente (2002\u20132005).\nQuando la WCW fu acquisita dalla WWF nel marzo 2001, Duggan inizi\u00f2 a lottare nel circuito indipendente. Il 5 dicembre 2002, sconfisse Krusher Kong a \"LWE Xplosion\". Il 12 marzo 2003, Duggan fece una sorprendente apparizione in TNA battendo Mike Sanders. Jim Duggan far\u00e0 un'altra comparsata in TNA il 29 ottobre successivo, perdendo un match contro Jeff Jarrett. Nella Future of Wrestling di Fort Lauderdale, Florida, affront\u00f2 il wrestler Maximum Capacity in un match hardcore.\nRitorno in WWE (2005\u20132009).\nIl 3 ottobre 2005, Duggan rientr\u00f2 in WWE durante una puntata di \"Raw\". Lui, insieme ad altre leggende, attacc\u00f2 Rob Conway che era arrivato sul ring insultandoli. Dopo essersi scontrato con Edge e Lita, divenne mentore e tutore di Eugene aiutandolo nel suo feud contro la Spirit Squad; in seguito, forma un tag team con l'ex Mexicool Super Crazy. A WrestleMania 24 partecipa ad una 24-man battle royal per una title shot per l'ECW Championship ma viene eliminato.\nCircuito Indipendente (2009-2011).\nDopo la WWE fece qualche match in vari circuiti indipendenti.\nWWE Hall of Famer e varie apparizioni (2011).\nNella serata del 2 aprile 2011 \u00e8 stato introdotto da Ted Dibiase nella WWE Hall of Fame.\nRitorna durante la Royal Rumble del 29 gennaio 2012 ma viene eliminato poco dopo da Cody Rhodes.\nNella puntata di SmackDown seguente al PPV fa squadra con Santino Marella per affrontare Primo ed Epico, ma vengono sconfitti. Perde per squalifica anche un match contro Hunico.\nNella puntata speciale di Smackdown del 3 luglio, torna in un 3-tag team match, con Santino Marella e Sgt. Slaughter battendo Drew McIntyre, Hunico e Camacho.\nTitoli e riconoscimenti.\nInternational Wrestling Association\nInternational Wrestling Cartel\nTexas All-Star Wrestling\nMid-South Wrestling Association / Universal Wrestling Federation\nWorld Championship Wrestling\nPro Wrestling Illustrated\nProfessional Wrestling Hall of Fame\nWorld Wrestling Federation\nAltri riconoscimenti"}
{"id": "1351928", "revid": "748037", "url": "https://it.wikipedia.org/wiki?curid=1351928", "title": "Simone Gull\u00ec", "text": "Biografia.\nNel 1622 presenta un progetto, che prevede la costruzione dello scenario portuale della citt\u00e0 di Messina con la cosiddetta \"Palazzata di Simone Gull\u00ec\" o \"Teatro marittimo\", costituito da una cortina di tredici edifici, stilisticamente omogenei, collegati da porte monumentali a due ordini fiancheggiate da colonne sul classico modello degli archi trionfali romani. La Palazzata di Gull\u00ec \u00e8 stata un edificio a quattro ordini caratterizzata nel primo ordine da 267 finestre, nel secondo e terzo ordine da 267 balconcini, nel quarto ordine da 267 piccole finestre rettangolari.\nAl centro della Palazzata, di fronte all'attuale Municipio di Messina, sorgeva la Loggia dei Mercanti di Giacomo Del Duca.\nDistrutta dal terremoto del 1783, la Palazzata sarebbe stata riedificata in forme neoclassiche su progetto di Giacomo Minutoli a partire dal 1803. Tuttavia nel 1908, quando fu anch'essa distrutta dal grande terremoto di quell'anno, non era ancora completa, a causa del declino economico della citt\u00e0.\nA differenza della prima Palazzata, che ricalcava l'impianto difensivo e \"chiuso\" delle preesistenti mura di cinta marittime (con alte finestre anche al piano terreno), la seconda Palazzata presentava pi\u00f9 numerosi passaggi (archi) e la gran parte delle aperture lungo il piano terreno del lato mare erano costituite da negozi, botteghe e magazzini."}
{"id": "1351932", "revid": "43211", "url": "https://it.wikipedia.org/wiki?curid=1351932", "title": "Hacksaw Jim Duggan", "text": ""}
{"id": "1351936", "revid": "729019", "url": "https://it.wikipedia.org/wiki?curid=1351936", "title": "Strange Fruit Records", "text": " \nStrange Fruit Records \u00e8 stata un'etichetta discografica britannica.\nFu fondata da Clive Selwood e John Peel con lo scopo di pubblicare le registrazioni degli show radiofonici di quest'ultimo, in cui hanno suonato un gran numero di bands. Era una divisione del gruppo Pinnacle Entertainment Limited; si occupava anche di distribuire album pubblicati fuori dall'Inghilterra da altre etichette (come nel caso della Latent Records canadese) e di ripubblicare album fuori stampa di vecchi artisti come Mott the Hoople e Emerson, Lake &amp; Palmer.\nTra gli artisti che si esibirono alle Peel Sessions si ricordano gruppi di fama mondiale come Joy Division, Siouxsie and the Banshees, Echo and the Bunnymen, The Cure, New Order, Wire, Premiata Forneria Marconi, Uzeda.\nLa Strange Fruit ebbe un tale successo da aprire delle etichette sussidiarie, tra le quali la Nighttracks, che pubblicava musica dell'\"Evening Show\" di \"BBC Radio One\", la Raw Fruit Records, che pubblicava materiale live dei concerti del Festival di Reading, e la Band of Joy, che si occupava di registrazioni delle session alla BBC negli anni sessanta e settanta. Nel 1994, il collega di Peel alla BBC Andy Kershaw fond\u00f2 una nuova sussidiaria della Strange Fruit, la Strange Roots, che pubblicava le registrazioni di world music e musica etnica effettuate nel proprio programma radiofonico.\nNel 1996, la Pinnacle divenne una delle aziende dello Zomba Group of companies di propriet\u00e0 della Sony Music, e la Strange Fruit fu chiusa quando la Sony si un\u00ec alla BMG nel 2004. L'ultimo album ad essere pubblicato fu una raccolta che riuniva tutte le apparizioni dei New Order nelle Peel Sessions, uscito sei mesi prima della morte di John Peel."}
{"id": "1351937", "revid": "2036605", "url": "https://it.wikipedia.org/wiki?curid=1351937", "title": "Lettera di Pietro a Giacomo il Minore", "text": "La Lettera di Pietro a Giacomo \u00e8 un apocrifo del Nuovo Testamento scritto in greco verso fine II secolo o inizio III in ambiente ebionita, con attribuzione pseudoepigrafa a Pietro e rivolto a Giacomo il Minore, 'fratello' di Ges\u00f9. Si \u00e8 tramandata all'interno delle cosiddette omelie pseudo-clementine."}
{"id": "1351938", "revid": "116537843", "url": "https://it.wikipedia.org/wiki?curid=1351938", "title": "Teorema di Cram\u00e9r-Wold", "text": "Il teorema di Cram\u00e9r-Wold (dai suoi autori Harald Cram\u00e9r e Herman Ole Andreas Wold), utilizzato nella teoria della misura\nafferma che una misura di probabilit\u00e0 di Borel in formula_1\n\u00e8 unicamente determinata dalla totalit\u00e0 delle sue proiezioni unidimensionali.\nSiano\ne\nvettori casuali di dimensione \"k\". Allora formula_4 converge a formula_5 se e solo se:\nper ogni formula_7 \nVale a dire se per ogni prefissata combinazione lineare delle coordinate di \nformula_8 converge in distribuzione alla corrispondente combinazione lineare di formula_5."}
{"id": "1351939", "revid": "75435", "url": "https://it.wikipedia.org/wiki?curid=1351939", "title": "Ebionita", "text": ""}
{"id": "1351941", "revid": "122995762", "url": "https://it.wikipedia.org/wiki?curid=1351941", "title": "David Benioff", "text": "\u00c8 noto soprattutto per aver realizzato l'adattamento cinematografico di bestseller come \"Il cacciatore di aquiloni\" e la serie di romanzi \"Cronache del ghiaccio e del fuoco\".\nBiografia.\nBenioff proviene da una famiglia ebraica di origini tedesche e russe.\nNel 2001 pubblic\u00f2 il suo primo romanzo, \"La 25\u00aa ora\", e scrisse la sceneggiatura per il film omonimo diretto nel 2002 da Spike Lee. Nel 2004 pubblic\u00f2 la sua seconda opera, \"When the Nines Roll Over (and Other Stories)\", una raccolta di racconti pubblicata in Italia nel 2005 col titolo di \"La ballata di SadJoe (e altri racconti)\". Nel 2008 scrisse la sua terza opera, \"La citt\u00e0 dei ladri\", uscita in Italia il 3 ottobre 2008 e con cui nel 2009 vince il Premio Alex.\nTra i film pi\u00f9 noti basati su sue sceneggiature si possono citare \"Troy\" e \"X-Men le origini - Wolverine\", mentre dal 2009 si occupa, insieme a D.B. Weiss, della sceneggiatura della serie televisiva HBO \"Il Trono di Spade\", acclamata da pubblico e critica.\nVita privata.\n\u00c8 sposato con l'attrice Amanda Peet; la coppia ha tre figli: Frances Pen, nata il 20 febbraio 2007, Molly June, nata il 19 aprile 2010, ed Henry, nato il 6 dicembre 2014."}
{"id": "1351943", "revid": "63945", "url": "https://it.wikipedia.org/wiki?curid=1351943", "title": "Warner Bros. Entertainment", "text": ""}
{"id": "1351956", "revid": "287204", "url": "https://it.wikipedia.org/wiki?curid=1351956", "title": "I duri non ballano (romanzo)", "text": "I duri non ballano (\"Tough Guys Don't Dance\") \u00e8 un romanzo scritto nel 1985 dallo scrittore e regista Norman Mailer.\nTrama.\nNella citt\u00e0 di Provincetown, nel Massachusetts, lo scrittore Tim Madden, al risveglio dopo una sbornia, trova due teste tagliate di donna nel posto dove tiene nascosta una scorta di marijuana.\nSi ritrova cos\u00ec costretto a compiere un'indagine privata per giungere alla verit\u00e0, nel corso della quale si ritrova invischiato in un piccolo mondo di mostri grotteschi, ex pugili, pervertiti sessuali, medium e informatori pi\u00f9 o meno attendibili.\nAl cinema.\nNel 1987, lo stesso autore del romanzo, ne trasse il film omonimo con Ryan O'Neal e Isabella Rossellini."}
{"id": "1351958", "revid": "348618", "url": "https://it.wikipedia.org/wiki?curid=1351958", "title": "Walter Sabatini", "text": "Biografia.\n\u00c8 il fratello maggiore dell'allenatore di calcio Carlo Sabatini. Ed \u00e8 il padre di Walter Santiago Sabatini\nCarriera.\nGiocatore.\nGli esordi.\nA 17 anni (stagione 1972-1973) esordisce in Serie B con il dove l'anno successivo contribuisce ad una difficile salvezza. La stagione seguente, seppur limitato dalla prima serie di gravi infortuni, partecipa alla cavalcata che porta il Perugia in Serie A per la prima volta nella sua storia.\nIn seguito va per un anno al Varese (stagione 1975-1976), dove gioca poche ma positive gare che suscitano un'asta fra e per aggiudicarsene le prestazioni. A spuntarla \u00e8 la Roma che nel 1976-1977 vanta nel ruolo anche Bruno Conti il quale, dopo un lungo testa a testa, la spunta su Sabatini e si conquista il posto da titolare. La stagione lo vede sedere pi\u00f9 volte in panchina e alla fine si conclude con il ritorno a Perugia in Serie A.\nIl lungo infortunio.\nAll'esordio a Bergamo (stagione 1977-1978) Sabatini \u00e8 titolare ma nella settimana successiva subisce un brutto infortunio allo zigomo che lo tiene lontano dai campi per diversi mesi. Nel frattempo trascorrono le stagioni 1977-1978 nel Perugia (una presenza, assiste anche alla morte in campo del suo amico e compagno Renato Curi) e 1978-1979 nel , dove per\u00f2, in Serie B, non riesce a giocare neanche una partita.\nGli ultimi anni.\nNel 1979-1980 \u00e8 il Lanerossi Vicenza di Renzo Ulivieri a chiamare Sabatini, il quale in Serie B disputa una buona stagione in cui i veneti sfiorano la promozione. Ma ormai la carriera ha intrapreso la via del declino. Nel 1980-1981 approda al Siracusa, in Serie C1, ma nonostante le forti ambizioni, la squadra siciliana finisce addirittura per retrocedere. Stagione 1981-1982: a Venezia, in Serie C2, Sabatini arriva ad ottobre e partecipa ad una grandiosa rimonta che porta la squadra a sfiorare una salvezza inizialmente impensabile, viste le clamorose difficolt\u00e0 in cui la societ\u00e0 lagunare versava. Le ultime 2 stagioni da professionista sono nel 1982-1983 al Parma in Serie C1, insieme a giovani talenti del calibro di Pari, Salsano, Berti, e nel 1983-1984 alla Pro Patria in C2. Chiude la carriera totalizzando complessivamente 11 presenze in Serie A e 48 presenze e 2 reti in Serie B.\nAllenatore.\nDal 1986 comincia la collaborazione con il per cui Sabatini allestisce una Scuola Calcio intitolata a Enzo Scaini (giocatore del \"Grifo\" morto pochi anni prima) e poi, dopo aver allenato le varie squadre del settore giovanile, ne diventa responsabile nel 1990. Nello stesso anno, con l'arrivo di Paolo Ammoniaci in panchina, diviene anche allenatore in seconda, carica che manterr\u00e0, unitamente alla responsabilit\u00e0 del settore giovanile, fino al 1992.\nNel novembre del 1995 il Gubbio che dopo 11 partite ha appena 8 punti in classifica lo chiama ad allenare la prima squadra nel girone E del CND. Sabatini far\u00e0 peggio del suo predecessore: in 15 partite racimoler\u00e0 appena 5 punti frutto di 5 pareggi.\nDirigente sportivo.\nDal settore giovanile della Lazio alle esperienze con Triestina, Arezzo e Perugia.\nDal 1992 al 1994 Sabatini collabora, insieme a Roberto Ottaviani, con l'allora responsabile del settore giovanile della Lazio, ovvero Beppe Dossena. Sotto la sua supervisione, si mettono in luce in prima squadra giocatori come Alessandro Nesta e Marco Di Vaio.\nNel 1994 arriva la chiamata della , per la quale Sabatini va a ricoprire il ruolo di direttore sportivo. A Trieste \u00e8 da citare l'acquisto, inizialmente accolto con enorme scetticismo, di Riccardo Zampagna, ventunenne prelevato direttamente da una squadra di dilettanti in Umbria.\nL\u20198 ottobre 1998 viene chiamato dall' come direttore sportivo. Qui trova come allenatore il conterraneo Serse Cosmi e i due allestiscono una squadra che al primo anno ottiene la salvezza, poi trascinata dal bomber Fabio Bazzani, sfiora la promozione in Serie B. Il 25 agosto 2000 ufficializza che non sar\u00e0 pi\u00f9 il ds della squadra toscana.\nLa coppia Sabatini-Cosmi si ritrover\u00e0 a collaborare a Perugia, alle dipendenze del patron Luciano Gaucci che Sabatini incontra dopo gli screzi per cui nel 1992 era stato allontanato e che nel 2004, porteranno a una nuova rottura. Qui lancia Gennaro Gattuso.\nLa squalifica e la proposta di radiazione.\nIl 23 marzo del 2000 Sabatini viene squalificato per cinque anni con proposta di radiazione per aver violato le norme previste per il tesseramento di un calciatore extracomunitario.\nL'allora presidente FIGC Franco Carraro rese esecutiva la radiazione trentotto mesi dopo, cio\u00e8 il 15 marzo del 2003. Sabatini si appell\u00f2 alla Camera di Conciliazione e Arbitrato del CONI asserendo che non potessero, per nessun giustificato motivo, trascorrere oltre tre anni tra squalifica e sopraggiunta radiazione.\nLa tesi venne accolta e infatti non si and\u00f2 nemmeno a sentenza. Le indicazioni della Cca del CONI furono recepite dalla Federcalcio al punto da suggerire una sorta di irrituale \u00abconciliazione privata\u00bb con Sabatini che dunque non venne radiato e termin\u00f2 di scontare la squalifica nel marzo del 2005.\nIl ritorno alla Lazio.\nSeppur in attesa di scontare la squalifica, Sabatini viene chiamato alla Lazio nell'agosto del 2004 dal nuovo patron biancoceleste, l'imprenditore romano Claudio Lotito, tornando cos\u00ec nel club capitolino stavolta come consulente di mercato per poi ricoprire il ruolo di direttore sportivo.\nCon la Lazio, allenata da Delio Rossi, raggiunge la qualificazione in Champions League nel 2007. Il 1\u00ba settembre dello stesso anno rassegna le dimissioni dopo una campagna di rafforzamento di fatto non realizzata, ma il presidente Lotito le respinge.\nIl 9 maggio 2008, pur non avendo formalizzato le sue dimissioni, comunica che non proseguir\u00e0 il rapporto con la societ\u00e0 biancoceleste, alla quale \u00e8 legato da un contratto valido fino al 30 giugno.\nA Roma porta giocatori come Aleksandar Kolarov, Fernando Muslera, \u0218tefan Radu e Stephan Lichtsteiner.\nPalermo.\nIl 2 luglio il Palermo annuncia l'ingaggio per un anno di Sabatini come nuovo direttore sportivo per sostituire Rino Foschi, che ha lasciato il Palermo per fine contratto e il 7 luglio viene presentato ufficialmente.\nIn scadenza di contratto, il 20 maggio 2010 rinnova di un anno il contratto con i rosanero con un'opzione per la successiva stagione (2011-2012). Nello stesso mese l'agente FIFA Ernesto Bronzetti lo definisce \u00abuno dei migliori talent scout in circolazione, \u00e8 davvero bravissimo.\u00bb\nIl 1\u00ba novembre 2010 si dimette dalla carica di ds del Palermo per motivi personali.\nLavorando per i rosanero riesce ad acquistare giocatori del calibro di Abel Hern\u00e1ndez, Fabio Liverani, Kamil Glik, Josip Ili\u010di\u010d e Javier Pastore.\nRoma.\nIl 2 maggio 2011 diventa consulente di mercato della Roma. Il 18 maggio il patron da poco insediato nella societ\u00e0, l'italo-americano Thomas DiBenedetto, lo conferma come futuro direttore sportivo. Il 10 giugno viene ufficializzato.\nIl 15 maggio 2012 prolunga il suo contratto con la societ\u00e0 per un altro anno. Il 10 maggio 2013 prolunga il suo contratto con la societ\u00e0 per un altro anno. Il 27 febbraio 2014 prolunga ancora il suo contratto coi giallorossi per ulteriori tre anni. Il 7 ottobre 2016 rescinde il contratto con la societ\u00e0 giallorossa.\nSoprattutto sulla sponda romana del Tevere effettua colpi di livello assoluto tra cui Mehdi Benatia, Erik Lamela, Miralem Pjani\u0107, Marquinhos, K\u014dstas Man\u014dlas, Radja Nainggolan, Edin D\u017eeko, Mohamed Salah e Alisson Becker.\nInter e Jiangsu (Suning Sports Group).\nIl 10 maggio 2017 viene nominato coordinatore dell'area tecnica di Suning Sports Group, di cui fanno parte l'Inter e il Jiangsu Suning. Dopo nemmeno un anno, il 28 marzo 2018 risolve anticipatamente il contratto che lo legava al gruppo cinese per via di alcune divergenze di vedute.\nSampdoria.\nIl 18 giugno 2018 viene nominato responsabile dell'area tecnica della Sampdoria, svolgendo questa funzione a partire dal 1\u00ba luglio, ritrovando il direttore sportivo Carlo Osti con il quale aveva gi\u00e0 lavorato nel 2005 alla Lazio. Il 20 aprile 2019, a seguito di uno screzio con il presidente Massimo Ferrero, si dimette da responsabile dell\u2019area tecnica.\nBologna e Montr\u00e9al Impact.\nIl 17 giugno 2019 viene annunciato come coordinatore delle aree tecniche del e del , entrambe di Joey Saputo. Il 27 settembre 2021 viene annunciata l'interruzione del suo incarico.\nSalernitana.\nIl 14 gennaio 2022 con il cambio societario viene nominato direttore sportivo della Salernitana."}
{"id": "1351959", "revid": "339392", "url": "https://it.wikipedia.org/wiki?curid=1351959", "title": "Centro di ricerca SafeCrop", "text": ""}
{"id": "1351969", "revid": "43211", "url": "https://it.wikipedia.org/wiki?curid=1351969", "title": "Snitsky", "text": ""}
{"id": "1351973", "revid": "109502299", "url": "https://it.wikipedia.org/wiki?curid=1351973", "title": "Volvo FL", "text": "Il Volvo FL \u00e8 il pi\u00f9 piccolo autocarro prodotto da Volvo Trucks e assemblato negli stabilimenti belgi di Gand del gruppo svedese.\n\u00c8 adatto al trasporto locale e regionale di merci, a servizi di raccolta rifiuti, a camion da costruzione o come trattore stradale leggero.\nNel 1986 ha vinto il premio \"International Truck of the Year\".\nMosso nella versione standard da un propulsore diesel da 7 litri erogante 240 CV \u00e8 situato nella fascia di autocarri fino a 12 tonn di P.T.T. ed in allestimento con cassone per il trasporto di merci offre cubature utili fino a 42mc e la possibilit\u00e0 di posizionare a terra sino a 16 pallet tipi \"EUR\".\nNell'autunno 2007, \u00e8 stato lanciato il nuovo Volvo FL (prodotto dal 2006). Esso \u00e8 disponibile con motore diesel Deutz da 7,2 litri da 240 e 280 CV ed \u00e8 in vendita soltanto in Europa (con l'unica eccezione della Turchia), mentre in altri paesi come Australia, Bulgaria, Brunei, Cina, Indonesia, Malaysia, Filippine, Sudafrica, Tanzania e Thailandia \u00e8 ancora venduto nella precedente versione.\nNel 2013 subisce un restyling al frontale, e diventa euro 6 con urea, i motori disponibili sono il Deutz 5.1cc 4 cilindri da 210 e 240cv e il Deutz 7.7cc 6 cilindri da 250 e 280cv"}
{"id": "1351981", "revid": "1524446", "url": "https://it.wikipedia.org/wiki?curid=1351981", "title": "Football Club Ajax Lasnam\u00e4e", "text": "Il Football Club Ajax Lasnam\u00e4e, meglio noto come Ajax Lasnam\u00e4e, \u00e8 una societ\u00e0 calcistica estone di Tallinn, con sede nel distretto periferico di Lasnam\u00e4e. milita in II Liiga, la quarta divisione del calcio estone.\nStoria.\nFondato nel 1993 come Lasnam\u00e4e Jalgpalliklubi, la prima partecipazione al campionato estone risale alla stagione 1996-1997, in cui disput\u00f2 la II Liiga. L'esordio in Esiliiga avvenne nel 2003 e per due anni la squadra gioc\u00f2 col nome di Football Club Estel Tallinn.\nNel 2005 prese la corrente denominazione di Football Club Ajax Lasnam\u00e4e. Arriv\u00f2 terzo in campionato e, con la vittoria allo spareggio contro il Kuressaare, riusc\u00ec a conquistare la sua prima promozione in Meistriliiga.\nNel campionato 2006 ottenne la salvezza classificandosi ottavo, ma l'anno successivo chiuse al decimo e ultimo posto al termine di una stagione disastrosa in cui raccolse solo 5 punti e con una differenza reti di -139.\nDopo tre anni in Esiliiga, consegu\u00ec un'altra promozione in prima serie nella stagione 2010, ma nel campionato 2011 si classific\u00f2 nuovamente all'ultimo posto con una differenza reti di -169 e soli 4 punti, record negativo della Meistriliiga a girone unico (durato fino al 2016, anno del Tarvas Rakvere ultimo con 3 punti).\nNella stagione successiva l'Ajax non si iscrisse in Esiliiga e ripart\u00ec dalla II Liiga, categoria che ha mantenuto negli ultimi anni senza risultati di rilievo, a parte un terzo posto nella stagione 2016.\nA fine 2017, nonostante il quinto posto in classifica, viene ripescato in Esiliiga B. La terza serie per\u00f2 si rivela molto complicata per l'Ajax che non riesce mai a schiodarsi dalla zona retrocessione e termina il campionato al penultimo posto con 16 punti. Evita la retrocessione diretta per la rinuncia del Santos Tartu a partecipare all'Esiliiga, ma allo spareggio play-out viene nettamente sconfitto dal Tabasalu (1-7 tra andata e ritorno) e ridiscende in II Liiga.\nNel girone Nord/Est di II Liiga si piazza per tre anni in bassa classifica: 11\u00b0 nel 2019, 12\u00b0 nel 2020 e 13\u00b0 nel 2021."}
{"id": "1351982", "revid": "84184", "url": "https://it.wikipedia.org/wiki?curid=1351982", "title": "Marina ottomana", "text": "La Marina ottomana (in ottomano: \u062f\u0648\u0646\u0627\u0646\u0645\u0627\u06cc \u0647\u0645\u0627\u06cc\u0648\u0646, \"Donanma-y\u0131 Hum\u00e2y\u00fbn\") fu la forza navale ai tempi della Sublime Porta, una delle maggiori potenze navali sulla Terra. Era impegnata in Mar Mediterraneo, Mar Nero, Mar Rosso, Golfo Persico e Oceano Indiano. L'armata ottomana \u00e8 una parte importante della coscienza storica di molte nazioni quali la Francia, l'Algeria, la Tunisia e la Libia (che la vedono come loro alleata) o come Malta, l'Italia e la Spagna, che la vedono come un rivale (persino Miguel de Cervantes ha fatto parte della Lega Santa per combattere i Turchi nella terza battaglia di Lepanto nel 1571). Le immagini e gli attacchi della marina ottomana sono descritti sulle pareti di molti palazzi famosi dell'Europa, quali palazzo Pitti a Firenze e il palazzo del Doge a Venezia.\nLe origini.\nLa flotta turco-ottomana, da cui nel 1793 deriv\u00f2 direttamente la Marina ottomana, nacque prima dell'Impero ottomano propriamente detto, quando, alla fine del 1200, i Turchi iniziarono a dominare tratti della costa anatolica, eredi della marina del sultanato di Rum che, sin dal X secolo, si era opposta ai Bizantini nell'Egeo.\nFu solo all'inizio del 1300, per\u00f2, che la marina ottomana inizi\u00f2 a rappresentare un'importante pedina della politica turca, soprattutto dopo la sua prima grande vittoria, nel 1308, a Kalolimno (\"\u0130mral\u0131\") che comport\u00f2 una certa superiorit\u00e0 navale nel Mar di Marmara. Questo permise l'insediamento dei turchi in Europa, che precedette la definitiva conquista dell'Anatolia. La marina ottomana, composta inizialmente per lo pi\u00f9 da galee e galeotte/fuste, riusc\u00ec nel volgere di un secolo a crescere enormemente, diventando una delle pi\u00f9 importanti del Mediterraneo, tanto che nel 1423 lott\u00f2, quasi su un piano di parit\u00e0, con la flotta veneziana, riuscendo, nei primi '40 anni del XV secolo, a conquistare importanti basi navali in tutto l'Egeo, nello Jonio e in Albania (controllando dunque anche gli imbocchi dell'Adriatico).\nFu per\u00f2 solo dopo il 1453, con la conquista di Costantinopoli (e nei successivi 10 anni di guerre continue, anche contro Genova), che la marina ottomana si afferm\u00f2 tra le grandi potenze euro-mediterranee. Alla fine del 1400 la flotta turca era composta, in media, da una quarantina di galere e da alcune maone, o galere grosse, pi\u00f9 una miriade di galeotte, fuste e altre imbarcazioni minori, di dimensioni superiori alle marine francesi e napoletane, e grosso modo uguali a quella della flotta veneziana in tempo di pace. Il comando della flotta era affidato al Capitan pasci\u00e0 (ar. \u06a9\u0627\u067e\u06cc\u062a\u0627\u0646 \u067e\u0627\u0634\u0627; tu. \"kapudan pa\u015fa\"), figura appositamente creata dal sultano Maometto II.\nIl Cinquecento.\nSotto il regno di Selim I, e in particolare dopo il 1516, la marineria ottomana inizi\u00f2 a crescere costantemente, favorita dalla contemporanea conquista di buona parte della costa mediterranea (soprattutto musulmana), segnatamente del Sultanato dei Mamelucchi egiziani (all'epoca padrona di buona parte della Siria e dell'attuale Libano), e la conquista dell'importante base navale di Rodi nel 1522. Negli anni successivi la flotta ottomana, comandata da ottimi e preparati ufficiali (e dotata di cartografi di grandissime capacit\u00e0, come Piri Re\u00ecs), riusc\u00ec a sconfiggere numerose squadre navali musulmane e cristiane, in particolare quella spagnola nella battaglia di Formentera nal 1529, dimostrando di essere in grado di operare anche nel Mediterraneo occidentale.\nQuesti successi permisero di espandere l'influenza ottomana a tutta la sponda meridionale del Mediterraneo fino al regno del Marocco, con conquiste di tutti i potentati barbareschi. Le potenze cristiane, per poter combattere su un piede di parit\u00e0, erano costrette ad allearsi tra loro, cosa che non evitava loro gravi sconfitte, come a Prevesa nel 1538 (quando furono battute le squadre veneziane, imperiali, maltesi e pontificie). Anzi alcune potenze cristiane, come la Francia, superarono definitivamente la logica della crociata e si allearono con la Sublime Porta, anche acconsentendo alle squadre ottomane di svernare a Tolone.\nLa flotta turca oper\u00f2 anche nell'Oceano Indiano, prima per espellere (con successo) i Portoghesi dal Mar Rosso, poi in sostegno della marina del sultanato di Aceh (nell'attuale Indonesia), che, negli anni '60 del 1500 chiese la protezione degli Ottomani contro le potenze europee. Le operazioni nell'Oceano Indiano segnarono alti e bassi (anche perch\u00e9 condotte in buona parte da vascelli tecnologicamente inadatti), mentre nel 1571, a Lepanto, le flotte ottomane e barbaresche furono duramente sconfitte nella pi\u00f9 grande (ma strategicamente inconcludente) battaglia del XVI secolo.\nIl Seicento.\nLa marina ottomana si riprese molto presto da quella disfatta, modernizzandosi, anche se lentamente, tanto che nei primi anni del 1600 risult\u00f2 (come del resto quella veneziana) spiazzata dalle prestazioni dei nuovi vascelli (galeoni) utilizzati dal vicer\u00e9 spagnolo di Napoli Osuna e dagli Spagnoli.\nMolto rapidi ad accettare questa novit\u00e0 furono invece i Barbareschi, soggetti agli Ottomani, ma liberi di operare come corsari fruenti di ampissima autonomia. Le flotte barbaresche riuscirono, anzi, a spingersi nell'Atlantico settentrionale, tanto che nel '600 arrivarono fino a saccheggiare l'Islanda (1627) e le isole Britanniche.\nIl Seicento vide l'affermazione dei vascelli a vela e la parziale sostituzione delle galere nelle marine mediterranee, inclusa quella ottomana. Durante la lunga guerra di Candia le flotte ottomane somigliarono sempre pi\u00f9 a quelle dell'Europa occidentale, per tipo e numero di navi, anche se risultarono perdenti nei confronti con la marina veneziana. Cosa che non imped\u00ec la loro vittoria strategica (nel 1669 l'impero raggiunse il suo zenit territoriale).\nIl Settecento.\nNel corso del XVIII secolo, la marina ottomana conobbe pi\u00f9 sconfitte che vittorie, sebbene fosse ancora considerevole. \nAlla mezza vittoria di capo Matapan del 1718 (contro l'alleanza tra Venezia, Malta e il Portogallo) segu\u00ec la dura sconfitta di Cesme patita dall'emergente potenza navale russa nel 1770. La flotta ottomana, comunque, mantenne una linea di battaglia tra i 20 e i 35 vascelli per tutto il 1700 (affiancati da alcune decine di galere), cosa che la collocavano dietro le grandi potenze (Francia, Spagna e, soprattutto, Regno Unito) ma in una posizione ragguardevole e paragonabile a quella di Russia, Paesi Bassi e poco superiore a quella di Venezia. Molto superiore risultava la flotta ottomana nei confronti delle medio-piccole potenze navali, come il regno unito di Danimarca-Norvegia, la Svezia o il Regno di Napoli. Anzi, nel corso del XVIII secolo, la marina ottomana fu progettata per essere specificatamente superiore a quella veneziana e a quella russa (schierando anche ottimi vascelli di primo rango) ma non fu pi\u00f9 pensata per essere superiore ad ogni altra nel Mediterraneo, com'era ancora all'inizio del 1600. Contemporaneamente il Nord Africa si rendeva di fatto indipendente dall'Impero ottomano, praticando la guerra di corsa per proprio conto, e aiutando la Sublime Porta solo alle proprie condizioni, privando cos\u00ec la flotta ottomana di ottime fregate, sciabecchi e vascelli leggeri (soprattutto di quinto rango).\nL'Ottocento.\nNell'Ottocento ebbe vari scontri con la flotta russa, tra cui la battaglia di Sinope e la precedente battaglia di Navarino nella quale una squadra anglo-franco-russa distrusse la flotta turco-egiziana.\nLa battaglia di Navarino fu combattuta nelle acque del porto del Peloponneso il 20 ottobre 1827, nel quadro della guerra d'indipendenza greca. Le flotte alleate inglesi, francesi e russe distrussero la flotta egiziana di Ibr\u0101h\u012bm Pasci\u00e0, inviata in aiuto alle forze ottomane impegnate nella repressione greca.\nLe istruzioni agli Ammiragli (le regole d'ingaggio, come verrebbero chiamate oggi) non prevedevano azioni offensive contro gli ottomani e gli egiziani, ma in risposta a colpi di moschetto partiti da una lancia turca contro una lancia britannica, Codrington ordin\u00f2 di aprire il fuoco e lo scontro divenne una battaglia generalizzata. Dopo tre ore di combattimento, tutte le navi egiziane e turche all'ancora nel porto furono affondate e, con esse, pressoch\u00e9 annientato il potenziale della flotta ottomana.\nCodrington venne sconfessato dal governo britannico, che non avrebbe gradito, al di l\u00e0 della simpatia dell'opinione pubblica per gli insorti ellenici, un indebolimento dell'Impero Ottomano. Navarino \u00e8 forse la sola vittoria che la Royal Navy non suole celebrare.\nL'Ammiraglio francese de Rigny, invece, acquis\u00ec popolarit\u00e0 in patria e, sotto Luigi Filippo, divenne Ministro della Marina.\nNella battaglia di Sinope accaduta il 30 novembre 1853 nella rada della citt\u00e0 portuale di Sinope, in Turchia settentrionale, due squadre navali della Marina Imperiale Russa, composte da tre vascelli ognuna ed al comando dell'ammiraglio Pavel Nakhimov, entrarono in rada ed aprirono il fuoco contro le navi del viceammiraglio Osman Pasci\u00e0, distruggendole tutte tranne una. Questo scontro, oltre ad essere ricordato come l'ultima grande battaglia dell'epoca della vela, segna l'inizio della guerra di Crimea (1854\u20131856).\nI combattimenti in mare tra la Russia Imperiale e l'Impero Ottomano stavano andando avanti da settimane e gli ottomani avevano inviato numerosi squadroni a pattugliare il Mar Nero. Uno di questi al comando di Osman Pasci\u00e0, si un\u00ec a Sinope alla fregata \"Kaid Zafer\" che aveva fatto parte di una pattuglia precedente e venne raggiunto (probabilmente) dalla \"Ta'if\", una fregata a vapore di uno squadrone pi\u00f9 piccolo. Gli Ottomani avrebbero voluto inviare a Sinope dei vascelli, ma l'ambasciatore britannico a Istanbul aveva cancellato questo piano e vennero inviate solo fregate. \u00c8 possibile che questo venne fatto deliberatamente in modo che la Russia attaccasse una flotta pi\u00f9 debole. Il Regno Unito e la Francia appoggiavano l'Impero Ottomano contro la Russia Imperiale, ma non volevano iniziare una guerra. Quando divenne chiaro che ci sarebbe stata, sperarono che la Russia avrebbe fornito il \"casus belli\".\nLa battaglia dur\u00f2 circa un'ora, i russi usarono i nuovi cannoni Paixhans, capaci di impiegare proiettili esplosivi, sviluppati alcuni anni prima dal generale francese Henri-Joseph Paixhans, per distruggere la flotta ottomana, e solo la \"Ta'if\" riusc\u00ec a sfuggire a Istanbul, inseguita dai vapori russi. Vi arriv\u00f2 il 2 dicembre.\nIl novecento.\nNel 1911-1912, durante la Guerra italo-turca, la marina turca fu assalita dagli italiani fin dal 29 settembre, primo giorno di operazioni. La squadra dell'ammiraglio Luigi di Savoia, Duca degli Abruzzi distrusse la torpediniera turca \"Trocat\" al largo di Prevesa. Il 30 distrusse a Governizza il cacciatorpediniere \"Tajar\" e la torpediniera \"Antalya\" e cattur\u00f2 il panfilo armato \"Tarabulus\" (ex-inglese \"Thetis\" poi riutilizzato dagli italiani col nome di \"Capitano Verri\") e un trasporto, indebolendo la squadra ottomana dell'Adriatico che allineava 2 incrociatori, 4 torpediniere e 2 cannoniere fluviali.\nLa squadra turca pi\u00f9 potente era quella basata a Beirut. Comprendeva le navi da battaglia \"Barbaros Haireddin\" e \"Turgut Reis\", gli incrociatori \"Mecidiye\" e \"Hamidiye\", i cacciatorpediniere \"Jadighiari Milet\", \"Nemamehamiet\", \"Morenivetmili\u00e9\", \"Samsum\", \"Jarhissar\", \"Thaxos\", \"Bassora\" e la nave appoggio \"Teirimughian\" che eseguirono l'ordine di rifugiarsi nel Mar di Marmara per unirsi al resto della squadra ed evitare lo scontro con la pi\u00f9 potente flotta italiana. Lasciarono a Beirut la cannoniera \"Avnillah\" e due unit\u00e0 minori, distrutte il 24 febbraio 1912 nella Battaglia di Beirut.\nRimase la squadra del Mar Rosso, composta da un cacciatorpediniere, nove cannoniere, uno yacht armato e alcuni sambuchi. La prima cannoniera fu trovata e distrutta nel Golfo di Aqaba da un incrociatore italiano nel 1911; altre azioni di guerra portarono alla distruzione di un'altra cannoniera e di undici sambuchi ottomani.\nNel 1912 le cannoniere rimaste, \"Autah\", \"Ordon\", \"Costamuni\", \"Refakie\", \"Moka\", \"Bafra\" e \"Quenkeche\" furono rintracciate insieme allo yacht \"Shipka\" (ex-francese \"Fauvette\") e a un trasporto e impegnate nella cosiddetta battaglia di Kunfida da una squadra italiana di un incrociatore e due cacciatorpediniere. Le cannoniere e il trasporto furono distrutte e lo yacht catturato e riutilizzato dagli italiani come cannoniera fino al 1924 sotto il nome di \"Cunfida\".\nNel 1912 durante la prima guerra balcanica una squadra turca combatt\u00e9 e perse la battaglia di Elli contro una forza greca, ritirandosi senza perdere navi. Il 16 dicembre 1912, la flotta ottomana usc\u00ec dai Dardanelli nel tentativo di forzare il blocco nemico, scontrandosi con una squadra navale greca comandata dal contrammiraglio Kountouriotis che attacc\u00f2 e mise in fuga la flotta ottomana; in particolare la \"Georgios Averof\" attacc\u00f2 da sola lasciando indietro le tre vecchie corazzate \"Hydra\", \"Spetsai\" e \"Psara\" dopo aver segnalato l'ordine di azione indipendente, attaccando prima l'ammiraglia turca \"Hayreddin Barbarossa\" e poi la sua gemella \"Turgut Reis\" ed obbligando i turchi a ritirarsi, visto anche il sopraggiungere del resto della flotta greca. Le sue torri principali montavano cannoni da 234mm (9,2\") che danneggiarono pesantemente la ammiraglia turca e colpirono anche l'altra corazzata presente. Nel mentre le tre Hydra raggiungevano la scena della battaglia ma la ritirata turca non permetteva loro di mettere a segno alcun colpo. In seguito tre dei quattro cacciatorpediniere greci inseguirono la flotta turca in disordinata ritirata, ma senza esito. Da quel momento la squadra greca prese come base il porto di Mudros nell'isola di Lemno.\nUn effetto della battaglia, alla quale segu\u00ec un mese dopo la battaglia di Lemno, fu quello di far ritirare la flotta turca all'interno dei Dardanelli, sotto la protezione dei forti, ma impossibilitata a scortare convogli di truppe di rinforzo alle armate che combattevano in Europa, contribuendo cos\u00ec alla sconfitta terrestre dell'Impero Ottomano.\nPrima guerra mondiale.\nDurante la prima guerra mondiale venne rinforzata dalle navi tedesche SMS Goeben e SMS Breslau, rispettivamente un incrociatore da battaglia ed un incrociatore leggero che, braccate dalle forze alleate, raggiunsero Istanbul in quel momento neutrale e per evitare l'internamento vennero \"donate\" alla Sublime Porta continuando ad avere equipaggio e comandante tedeschi ma battendo da allora in poi bandiera turca. Nel pomeriggio del 10 agosto 1914 le due navi entrarono nello stretto dei Dardanelli. Vennero ricevute da una scorta d'onore, che le guid\u00f2 all'interno del Mar di Marmara. Per ovviare ai limiti dello status di nazione neutrale dell'Impero Ottomano, la Germania trasfer\u00ec le due navi alla Marina Ottomana il 16 agosto. Il 23 settembre, Souchon accett\u00f2 il comando della Marina Ottomana. La \"Goeben\" fu ribattezzata \"Sultano Yavuz Selim\" e la \"Breslau\", \"Midilli\"; i loro equipaggi tedeschi indossarono uniformi ottomane ed il fez.\nLe navi combatterono aspramente con il resto della flotta nel Mar Nero contro la marina imperiale russa, e oltre a vari scontri minori la \"Yavuz\", scortata dalla \"Midilli\", combatt\u00e9 la Battaglia di Capo Sary\u010d, intercettando la Flotta del Mar Nero 17 miglia al largo della costa della Crimea, il 18 novembre, mentre tornava dal bombardamento della citt\u00e0 turca di Trebisonda. Nonostante fosse mezzogiorno era presente la nebbia e, dopo l'avvistamento reciproco da parte degli incrociatori, pass\u00f2 mezz'ora prima che le navi da battaglia si individuassero, quando, ormai erano a 8.000\u00a0m di distanza. La Flotta del Mar Nero aveva sperimentato il coordinamento del fuoco da parte di una nave \"comando\" prima della guerra e la \"Evstafi\" () non apr\u00ec il fuoco finch\u00e9 la nave comando, la Ioann Zlatoust (in russo: \u0418\u043e\u0430\u043d\u043d \u0417\u043b\u0430\u0442\u043e\u0443\u0441\u0442), non fu in grado di rilevare la \"Yavuz Selim\". Quando fu ricevuta la soluzione di tiro, eccedeva di 3.700\u00a0m quella rilevata dalla \"Evstafi\", che era di 7.000\u00a0m, quindi la \"Evstafi\" apr\u00ec il fuoco con i propri dati di tiro prima che la \"Yavuz Selim\" manovrasse per fare fuoco di bordata. Riusc\u00ec a colpire la \"Yavuz Selim\" con uno dei suoi proiettili da 305\u00a0mm che penetr\u00f2 parzialmente una delle casematte dei cannoni secondari da 150\u00a0mm. Il colpo fece detonare le munizioni presenti nella camera di manovra, uccidendo tutti i membri dell'equipaggio del cannone. In totale morirono 13 uomini e tre rimasero feriti.\nAlla flotta turca venne sistematicamente impedito il passaggio oltre i Dardanelli dalle squadre Alleate, tranne il 20 gennaio 1918, quando la \"Yavuz\" e la \"Midilli\" lasciarono i Dardanelli sotto il comando del vice-ammiraglio Rebeur-Paschwitz, che aveva sostituito Wilhelm Souchon richiamato in patria a settembre. L'intenzione di Rebeur-Paschwitz era di attirare le forze dell'Intesa lontano dalla Palestina in appoggio delle forze turche nell'area. Fuori dagli stretti, nella sortita nota come la Battaglia di Imbros, la \"Yavuz Selim\" sorprese ed attacc\u00f2 una piccola squadra britannica, priva di protezione da parte di corazzate; nonostante l'opposizione dei cacciatorpediniere HMS \"Tigress\" e HMS \"Lizard\", affond\u00f2 i monitori \"HMS Raglan\" e \"HMS M28\" che si erano rifugiati nella baia non potendo sfuggire a causa della loro scarsa velocit\u00e0. Rebeur-Paschwitz decise di avanzare verso il porto di Mudros nell'isola di Lemno; qui la corazzata britannica \"pre-dreadnought\" \"HMS Agamemnon\" stava mettendo in pressione le caldaie per ingaggiare le navi turche. Mentre procedeva la \"Midilli\" urt\u00f2 alcune mine ed affond\u00f2; anche la \"Yavuz\" urt\u00f2 tre mine. Ritirandosi verso i Dardanelli e inseguita dai due cacciatorpediniere britannici, fu intenzionalmente arenata presso capo Nagara, appena fuori dai Dardanelli. I britannici la attaccarono con i bombardieri del secondo gruppo dell'aviazione navale (Royal Naval Air Service) e la colpirono due volte, senza fare danni rilevanti. Il monitore \"HMS M17\" cerc\u00f2 di colpire la nave arenata ma dovette ritirarsi dopo solo 10 salve per la reazione dell'artiglieria costiera turca. Il sottomarino \"HMS E14\" fu inviato per distruggere la nave danneggiata, ma troppo tardi; la vecchia corazzata \"Turgut Reis\" aveva gi\u00e0 trainato la \"Yavuz Selim\" a Costantinopoli. La \"Yavuz Selim\" era inabilitata dagli estesi danni; le riparazioni andarono avanti dal 7 agosto al 19 ottobre.\nEredit\u00e0.\nAl termine della prima guerra mondiale, secondo il Trattato di S\u00e8vres fra l'Impero Ottomano e gli Alleati, la \"Yavuz\" avrebbe dovuto essere ceduta alla Marina Britannica come riparazione dei danni di guerra. Dopo la Guerra d'indipendenza turca, guidata da Mustafa Kemal Atat\u00fcrk, il Trattato di S\u00e8vres fu superato ed al suo posto fu siglato il Trattato di Losanna nel 1923. Con questo trattato, la Turchia riconquist\u00f2 gran parte della flotta, tra cui la \"Yavuz Selim\". Con la fine dell'Impero ottomano ed in seguito alla proclamazione della repubblica la denominazione venne cambiata in quella attuale di T\u00fcrk Deniz Kuvvetleri e con l'ingresso della Turchia nella NATO la marina turca benefici\u00f2 di estesi aiuti da parte statunitense, ma la \"Yavuz Selim\" rimase l'ammiraglia fino al 1950."}
{"id": "1351983", "revid": "161374", "url": "https://it.wikipedia.org/wiki?curid=1351983", "title": "Fuga del Re Vittorio Emanuele III", "text": ""}
{"id": "1351985", "revid": "339392", "url": "https://it.wikipedia.org/wiki?curid=1351985", "title": "FC Ajax Lasnam\u00e4e", "text": ""}
{"id": "1351986", "revid": "11959", "url": "https://it.wikipedia.org/wiki?curid=1351986", "title": "Saffah", "text": ""}
{"id": "1351987", "revid": "729019", "url": "https://it.wikipedia.org/wiki?curid=1351987", "title": "Castello Visconteo (Legnano)", "text": "Il castello Visconteo \u00e8 una fortificazione medioevale che sorge a sud di Legnano su un'isola naturale del fiume Olona. \u00c8 conosciuto anche come castello di San Giorgio (lat. \"Castrum Sancti Georgi\") sin dal XIII secolo. Il complesso architettonico \u00e8 situato in viale Toselli, fra il parco Castello e piazza I Maggio.\nLa sua funzione strategica.\nLa presenza di un castello a Legnano \u00e8 collegata alla funzione strategica che ebbe la citt\u00e0 del Carroccio dal Medioevo al XVI secolo. Legnano si trovava infatti lungo un'importante via di comunicazione medievale che costeggiava l'Olona e che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero con il Lago Maggiore), la via Severiana Augusta, esistente fin dall'epoca romana. La moderna strada del Sempione, realizzata durante l'epoca napoleonica, riprende nel suo tracciato l'antica strada in uso in epoca romana e medievale.\nLa difesa di Legnano era importante perch\u00e9 una sua eventuale conquista poteva consentire ai nemici di Milano un facile accesso al contado milanese nord-occidentale per via del fatto che si trovasse allo sbocco della Valle Olona, che termina a Castellanza e di puntare, grazie a questa strada, al capoluogo meneghino. Nel Medioevo Legnano, sebbene appartenesse formalmente al Seprio, gravitava infatti intorno a Milano. Il legame tra Milano e la citt\u00e0 del Carroccio non fu solo militare, ma anche economico: infatti, Legnano e gli altri contadi che gravitavano intorno al capoluogo meneghino, fornivano a Milano anche parte delle derrate alimentari prodotte.\nQuando appartenne agli Visconti, il castello di Legnano faceva parte di un pi\u00f9 ampio sistema difensivo della cintura che racchiudeva Milano. In particolare, le fortificazioni erano situate nei luoghi dove i Visconti possedevano un maggior numero di propriet\u00e0 immobili. I castelli situati intorno a Milano svolsero la loro funzione sia per scopi militari, principalmente per attacchi esterni e per guerre civili interne alla signoria milanese, che per altri fini. Erano infatti utilizzati anche come luoghi di villeggiatura estiva, che permetteva ai signori di lasciare la citt\u00e0 nei mesi pi\u00f9 caldi, durante i quali scarseggiava l'acqua e imperava il caldo, complice la vicinanza degli edifici cittadini: all'epoca le abitazioni, a Milano, erano divise da anguste stradine. Altro utilizzo era l'organizzazione di battute di caccia nei boschi situati nei pressi dei castelli, sport che era assai comune nel XII e nel XIII secolo.\nNell'Alto Milanese i castelli erano numerosi. Sono giunti sino al XXI secolo anche le fortezze di Crenna, Somma Lombardo, Orago, Cassano Magnago, Fagnano Olona e Turbigo, mentre possedevano un castello, poi andato distrutto nel corso dei secoli, Busto Arsizio, Gallarate e Saronno.\nNel XVI secolo il borgo conobbe una fase di declino, dato che cominci\u00f2 a slegarsi da Milano perdendo gradualmente la sua funzione strategica; in questo modo, da importante avamposto militare si trasform\u00f2 in semplice centro agricolo. Infatti, gi\u00e0 dal secolo precedente, il Seprio perse il suo atteggiamento ribelle nei confronti di Milano, e quindi la presenza di truppe fisse al confine del contado milanese non era pi\u00f9 giustificata. Di conseguenza, anche il castello perse la sua funzione militare. Per tale motivo, sulle torri del castello non si trovano postazioni per armi di artiglieria, che iniziarono infatti a diffondersi sui campi di battaglia proprio nel XVI secolo.\nStoria.\nLe origini: il convento di San Giorgio.\nLe origini del castello di Legnano sono collegate ad un antico convento di Regolari Agostiniani dedicato a San Giorgio, la cui presenza \u00e8 documentata fin dal 1231. Tale edificio religioso non compare per\u00f2 nel registro delle chiese del \"Liber Notitiae Sanctorum Mediolani\" di Goffredo da Bussero, che descrive il contesto religioso dell'area milanese tra la fine del XIII secolo e l'inizio del XIV secolo.\nQuesto monastero, che includeva una chiesetta anch'essa dedicata a San Giorgio, possedeva molte terre coltivabili che si estendevano oltre Legnano fino a raggiungere Canegrate, San Vittore Olona, Villa Cortese e Dairago. La dedicazione del convento e della chiesetta a San Giorgio forse era collegata al culto di questo santo, che potrebbe essere stato comune nelle campagne circostanti e che avrebbe poi influenzato la scelta dell'intitolazione del monastero, oppure potrebbe essere avvenuto l'opposto, ovvero il culto popolare di san Giorgio si sarebbe diffuso grazie alla dedicazione del convento e della chiesetta. \u00c8 probabile che la presenza di questo convento abbia poi determinato l'intitolazione a San Giorgio, oltre che del castello, anche di un quartiere di Legnano (la \"Costa di San Giorgio\") e del vicino comune di San Giorgio su Legnano. Ipotesi scartate dagli studiosi considerano invece che il riferimento al santo derivi dal comune di San Giorgio su Legnano, che all'inizio del XV era conosciuto come \"locus Sancti Georgi Plebis Parabiaghi Duc. Mlni\" (it. \"localit\u00e0 San Giorgio, della pieve di Parabiago, Ducato di Milano\").\nLa presenza a Legnano di propriet\u00e0 ecclesiastiche \u00e8 testimoniata da documenti che risalgono ad alcuni secoli prima del menzionato atto scritto del 1231. Il primo documento che cita propriet\u00e0 arcivescovili site nel borgo legnanese risale infatti al 23 ottobre 789, quindi in epoca franca: tratta di una permuta di terreni situati a Legnanello tra Pietro I Oldrati, arcivescovo di Milano, e il monastero di Sant'Ambrogio di Milano. Questo documento, che \u00e8 anche il primo, tra l'altro, che cita il borgo legnanese, recita:\nAltra testimonianza della presenza a Legnano di cospicue propriet\u00e0 fondiare appartenenti della Chiesa \u00e8 stata la cosiddetta \"Braida Arcivescovile\", che era un'isola naturale formata dal fiume Olona e da un suo ramo secondario, l'Olonella, che si trovava ad est della moderna basilica di San Magno e che si chiamava in questo modo perch\u00e9 di propriet\u00e0 dell'arcidiocesi di Milano.\nIl convento di San Giorgio passa ai Della Torre.\nI monaci del convento di San Giorgio, come risulta da un antico documento, erano sottoposti a vessazioni da parte di alcuni potenti della zona (\"magnates et potentes\") che si erano insediati sui terreni confinanti a quelli dell'arcivescovado. Questa situazione era una conseguenza delle lotte tra l'arcivescovado milanese e alcuni nobili, guerra che era una diretta conseguenza dei fatti che seguirono la battaglia di Legnano (29 maggio 1176): dopo la vittoria di Legnano i comuni lombardi medievali si affrancarono dal potere imperiale e l'intera loro popolazione ottenne la possibilit\u00e0 di eleggere i consoli. In precedenza, il governo delle citt\u00e0 era detenuto dal vescovo, dai nobili e dall'alta borghesia: in particolare Milano era retta da una signoria al cui vertice c'era l'arcivescovo sebbene, formalmente, la citt\u00e0 avesse una forma di governo repubblicana. \nFautore del ritorno della supremazia arcivescovile sul governo della citt\u00e0 contro le pretese del popolo era l'arcivescovo di Milano Leone da Perego, che ingaggi\u00f2 una lotta con alcuni nobili locali i quali, invece, facevano parte della fazione favorevole alla nuova situazione politica che si era originata dopo la battaglia di Legnano: la famiglia nobiliare pi\u00f9 importante che si opponeva a Leone da Perego era quella dei Della Torre. Nel 1257, alla morte di Leone da Perego, non fu subito chiaro chi avrebbe primeggiato sulla signoria di Milano: dopo una fase caratterizzata da un'accesa diatriba tra le varie fazioni il casato che riusc\u00ec a imporsi fu alla fine quello dei Della Torre. Pertanto, morto Leone da Perego, i Della Torre iniziarono a occupare tutte le propriet\u00e0 arcivescovili del contado milanese. La famiglia nobiliare milanese decise di impossessarsi anche del convento legnanese di San Giorgio, vista la sua posizione strategica, approfittando della sede arcivescovile vacante. Pi\u00f9 in generale i Della Torre, in questa zona, acquistarono diverse propriet\u00e0 fondiarie tra Legnano e Dairago.\nPer evitare spiacevoli conseguenze, e considerando la situazione politica dell'epoca, che era instabile e caratterizzata da continue guerre, i frati decisero di abbandonare il monastero firmando il 14 ottobre 1261 un atto notarile di permuta con i fratelli Raimondo, Napoleone e Francesco della Torre e con il loro nipote Erecco, non si sa se di loro spontanea volont\u00e0 oppure se obbligati con la forza. La motivazione di tale scelta, come si pu\u00f2 leggere su questo documento, \u00e8 descritta cos\u00ec:\nLa principale motivazione che spinse i nobili locali a fare grande pressione sui monaci risiedeva nella pretesa di avere voce nella nomina dei componenti del capitolo: i vari casati bramavano infatti la possibilit\u00e0 di avere in questa assemblea propri parenti avrebbero potuto influenzare le scelte del capitolo a loro favore. Come risulta dai documenti, il capitolo del convento, al momento della cessione ai Della Torre, era formato dal prevosto Ruggero \"de Quinque Viis\", detto \"Cippus\", e altri da tre religiosi, Guiscardo da Viggi\u00f9, Guido Lampugnani e Mainfredo \"Toppus\".\nDi contro, i monaci ottennero 1.400 pertiche di terreno fertile e ben irrigato a Limito e la chiesa di San Primo a Milano: in particolare, i terreni, poco prima della permuta, non erano nel possesso della famiglia Della Torre e quindi vennero acquisiti per l'occasione. I Della Torre pagarono una cifra considerevole per l'acquisto dei terreni situati a Limito: ci\u00f2 conferma che questa famiglia considerasse molto importante l'acquisizione del monastero, reputato di rilevante valore strategico.\nIl monastero ed i terreni circostanti furono acquisiti poi dai Della Torre e dai Lampugnani, cio\u00e8 dalle due famiglie che avevano vessato i monaci insieme agli abitanti della cascina Meraviglia. I Della Torre acquistarono anche, grazie al medesimo atto di permuta, alcuni edifici a Legnano, due mulini sull'Olona e diversi beni tra la pieve di Dairago e quella di Parabiago. In questo modo la famiglia nobiliare milanese effettu\u00f2 una vera e propria occupazione fondiaria ed economica dell'Alto Milanese.\nI Della Torre convertono il convento a castello fortificato.\nQuando i canonici se ne andarono, presso il convento esisteva una piccola torre di vedetta. Tale avamposto militare aveva la funzione di controllare la gi\u00e0 citata strada che collegava Milano al nord ovest della Lombardia. Presumibilmente questa torre originaria venne costruita nel 1231 dai Della Torre quando si stabilirono sui terreni dell'arcivescovado poco prima della guerra ingaggiata con Leone da Perego. Secondo altri studi, la torre potrebbe essere stata invece realizzata da Uberto Visconti.\nPoco dopo l'acquisto del convento da parte dei Della Torre, il 22 luglio 1262, venne nominato arcivescovo di Milano Ottone Visconti, ponendo fine alla sede arcivescovile vacante. Ottone faceva parte di una famiglia nobiliare, i Visconti, che nella lotta tra il popolo e l'arcivescovado parteggiava per quest'ultimo: i Della Torre provarono invano a fa eleggere arcivescovo il loro fratello Raimondo, ma invano. Ottone Visconti non riusc\u00ec per\u00f2 a occupare lo scranno arcivescovile, ma rimase esule in zone non appartenenti alla diocesi: in questo contesto i Della Torre continuarono l'opera di acquisizione e di occupazione dei beni arcivescovili nella diocesi di Milano. A Legnano, in particolare, ampliarono ulteriormente i propri possedimenti, facendo del borgo uno dei propri capisaldi militari.\nLe operazioni belliche tra i Visconti e i Della Torre si svolsero per\u00f2 lontano da Legnano, principalmente nei dintorni del Lago Maggiore, e quindi il borgo legnanese visse un periodo relativamente tranquillo. Eccezione fu il passaggio a Legnano, nel 1285, dell'esercito milanese: la prima volta fu in occasione dello spostamento delle operazioni di guerra nel Seprio, che avvenne nell'aprile dell'anno in questione, mentre la seconda fu pochi mesi dopo, nel luglio 1285, durante l'assedio di Castelseprio.\nTra il 1261 e il 1273, come conferma del forte controllo sul Legnanese, i Della Torre ampliarono l'edificio dell'ex-monastero costruendo due ali - una a destra e l'altra a sinistra della torre originaria - che diventarono il nucleo originario del castello forse inglobando - se non vennero demoliti in precedenza - l'ex convento e la chiesetta di San Giorgio. Non \u00e8 esclusa la parziale conservazione dell'antico monastero perch\u00e9 lo stile in uso all'epoca, mattoni a vista e finestre a sesto acuto, era comune a tutte le costruzioni realizzate salvo pochissime varianti, e quindi erano utili allo scopo.\nIl castello di Legnano ospit\u00f2 per una notte, nell'aprile 1273, i reali d'Inghilterra Edoardo I Plantageneto ed Eleonora di Castiglia nel tragitto di ritorno da un loro viaggio in Medio Oriente. I due ospiti vennero condotti nel maniero legnanese, considerato quindi una dimora prestigiosa, da Napoleone e Francesco della Torre. Una leggenda racconta invece che i due reali sostarono invece nella cosiddetta \"Casa della regina\" di San Giorgio su Legnano. Anche questo avvenimento dimostra il saldo controllo che i Della Torre avessero sul borgo legnanese, tanto da permettersi, in tutta sicurezza, di dare ospitalit\u00e0 a due sovrani. Sui documenti dell'epoca l'evento \u00e8 descritto citando il fatto che i reali inglesi fossero stati ospitati \"a Santo Georgio presso Legnano\".\nI Visconti.\nNel 1277 l'edificio pass\u00f2 ai Visconti in seguito alla sconfitta patita da Napoleone della Torre nella battaglia di Desio (21 gennaio 1277) ad opera dell'arcivescovo di Milano Ottone Visconti, che caus\u00f2 la cacciata dei Della Torre da Milano e dal suo contado. Questi ultimi si rifugiarono verso nord e occuparono, nel 1285, Castelseprio. Ottone Visconti decise di muoversi verso la roccaforte del Della Torre stabilendosi a Legnano, dove radun\u00f2 il suo esercito. La guerra per\u00f2 fu temporaneamente evitata: le due parti si trovarono a Varese per firmare una tregua, che previde l'abbandono di Castelseprio da parte dei Della Torre, il cui posto venne preso da Guido da Castiglione, loro sodale.\nOttone riconquist\u00f2 tutte le propriet\u00e0 sottratte dai Della Torre a Leone da Perego, ovvero la Braida Arcivescovile, il castello di Legnano e tutte le altre propriet\u00e0 fondiarie. In particolare la chiesetta del castello venne assegnata, il 16 dicembre 1277, alla mensa del capitolo degli ordinari, che ottennero anche la rendita di alcuni terreni limitrofi al castello, vista la loro situazione economica, che con la presenza dei Della Torre era molto peggiorata. \nOttone Visconti decise di poi stabilire la sua dimora al castello di Legnano perch\u00e9 lo preferiva, come avamposto militare, alla Braida Arcivescovile: sebbene quest'ultima fosse ubicata nel centro cittadino di Legnano, Ottone Visconti non la reputava adatta allo scopo, perch\u00e9 non sufficientemente sicura da un punto di vista militare: il castello dei Cotta, infatti, era difficilmente ampliabile a meno di demolire un numero troppo elevato di abitazioni del centro cittadino. L'arcivescovo concesse poi alla chiesetta di San Giorgio del castello, nel dicembre del 1277, l'utilizzo di un altare consacrato.\nNell'autunno del 1286 Ottone Visconti decise di rompere la tregua radunando un nuovo esercito a Legnano. Attacc\u00f2 quindi Castelseprio, ancora governata da Guido da Castiglione, che cedette in parte: Ottone riusc\u00ec a saccheggiare il centro abitato ma non la rocca, che resistette. Nel febbraio 1287 fu organizzato a Legnano, probabilmente al castello, un tavolo di pace tra i due contendenti, ma senza esito. Castelseprio capitol\u00f2 poi il 28 marzo 1287, quando venne rasa al suolo da Ottone Visconti, che riusc\u00ec a conquistarla con l'astuzia.\nNel 1339 Legnano fu nuovamente toccata dagli eventi politici e militari legati a Milano. Nell'anno citato Lodrisio Visconti, con l'intenzione di diventare signore di Milano spodestando Azzone e Luchino Visconti, decise di stabilire il proprio quartier generale a Legnano, forse al castello Visconteo. Lo scontro armato tra le due frazioni avvenne poco lontano da Legnano, nella battaglia di Parabiago (21 febbraio 1339). In particolare, Lodrisio aveva assoldato trecento mercenari di origine inglese che provenivano da Verona e che pag\u00f2 con il denaro proveniente dai tributi versati dalla popolazione locale. La battaglia ebbe poi come epilogo la sconfitta di Lodrisio, che venne fatto prigioniero. \nLe conseguenze di questa vicenda continuarono anche dopo la fine delle ostilit\u00e0. I trecento mercenari di Lodrisio, che furono in un primo momento assoldati da Galeazzo II Visconti, lasciarono quest'ultimo per abbandonarsi al saccheggio di Legnano, Nerviano, Castano Primo, Vittuone e Sedriano, durante il quale rubarono tutti i preziosi trovati nelle case del luogo e rapirono alcuni nobili locali. Gli eventi legati alla battaglia di Parabiago furono gli ultimi dotati di una certa importanza che coinvolsero Legnano: dal 1339 il borgo non fu pi\u00f9 protagonista della storia d'Italia. Per tornare alla ribalta nazionale, Legnano dovr\u00e0 aspettare la sua industrializzazione, che per il borgo legnanese avvenne nel XIX secolo: il ritmo e la portata di questa trasformazione ebbe infatti pochi altri esempi paragonabili nel continente europeo.\nIl castello di Legnano, e le sue propriet\u00e0, vennero amministrate dalla famiglia Visconti fino al XV secolo: uniche eccezioni furono Guido della Torre nel 1311, che riusc\u00ec temporaneamente a imporsi nella signoria di Milano per breve tempo. Nel XV secolo si cre\u00f2 un legame politico e amministrativo tra i Visconti e i Lampugnani, che port\u00f2 la propriet\u00e0 del castello legnanese a passare a quest'ultimo casato nobiliare.\nI Lampugnani.\nOldrado II.\nIl primo Lampugnani a gravitare intorno alla corte signorile dei Visconti fu Umberto, il cui padre, Oldrado I, aveva gi\u00e0 svolto alcuni servizi per i signori di Milano. Fu per\u00f2 Umberto a ricoprire importanti ruoli nella corte: laureatosi in legge all'universit\u00e0 di Pavia, di cui era anche professore ordinario, venne coinvolto da Gian Galeazzo Visconti, grazie alle sue conoscenze accademiche, nell'amministrazione del Ducato di Milano. In questo contesto tutti i cinque figli di Umberto ebbero occasione di essere poi coinvolti, con ruoli differenti, nell'amministrazione del ducato. Su tutti spicc\u00f2 Oldrado II, che ebbe poi un'importante carriera, tanto da diventare precettore di Filippo Maria Visconti, uno dei figli di Gian Galeazzo.\nAlla morte di Gian Galeazzo, divent\u00f2 Duca di Milano Giovanni Maria Visconti. Alla prematura morte di quest'ultimo (1412), si scaten\u00f2 una guerra civile che era capeggiata dai capitani di ventura e dai signorotti del contado milanese che si opponevano all'ascesa di Filippo Maria Visconti, legittimo erede al trono. Filippo Maria, per contrastare gli avversari, si rivolse a Francesco da Bussone, detto \"Il Carmagnola\", che riusc\u00ec ad avere la meglio, dopo una sanguinosa guerra, sui nemici del duca. In questa guerra un ruolo lo ebbe anche Oldrado II Lampugnani, che divenne uno stretto consigliere del duca e che partecip\u00f2 anche militarmente all'attivit\u00e0 di contrasto agli avversari della signoria viscontea: in particolare, Oldrado II riusc\u00ec a sconfiggere Gabrino Fondulo, feudatario di Cremona, a cui tolse anche tutte le sue propriet\u00e0, compreso il castello di Castelleone, che consegn\u00f2 ai Visconti. Gabrino fondulo fu poi giustiziato sulla pubblica piazza il 12 febbraio 1425. Per tale motivo Filippo Maria, per sdebitarsi dei suoi servigi, che furono sia militari che diplomatici, nel 1437, diede in dono a Oldrado II il castello di Legnano:\nGi\u00e0 in precedenza Oldrado II Lampugnani aveva iniziato a operare una serie di operazioni volte ad ampliare i propri possedimenti fondiari con l'acquisto di diversi terreni, soprattutto intorno al castello di Legnano. L'intento era chiaro: ambire un giorno a possedere la fortificazione legnanese. Oldrado II era mosso soprattutto dalle caratteristiche della sua residenza, il Maniero Lampugnani, che si trovava nel centro storico di Legnano: questa dimora, che venne acquistata da Oldrado II nel 1419, era troppo signorile e poco militaresca e quindi poco si addiceva, a suo parere, al suo carattere risoluto e guerriero.\nPertanto spinse il nipote Cristoforo Lampugnani, figlio di suo fratello Giovanni, gi\u00e0 amministratore dei suoi possedimenti e suo segretario personale, ad acquistare ampi terreni lungo l'Olona e la zona coltivata a vigneti che si trovava vicino al castello e che corrisponde al moderno quartiere legnanese della Costa di San Giorgio, per un totale di 857 pertiche di terreno distribuite nei moderni comuni di Legnano, Canegrate, San Vittore Olona e San Giorgio su Legnano. Di questi beni immobili faceva anche parte l'impianto molinatorio lungo l'Olona che oggi \u00e8 conosciuto come \"mulino Cornaggia\". In particolare, questi acquisti vennero fatti, secondo un documento dell'epoca, l'8 ottobre 1426 venendo pagati 8.706 lire.\nUno dei motivi che portarono il Duca di Milano a donare il castello legnanese a Oldrado II fu proprio il possesso di vaste aree intorno alla fortificazione. I primi acquisti di beni immobili fatti da Oldrado II a Legnano, dopo l'acquisizione del Maniero Lampugnani, che \u00e8 datata 1419, risalgono a qualche anno prima, al biennio 1421-1422, con l'acquisto di alcuni terreni (1421) e di un mulino ad acqua situato lungo l'Olona (1422), beni che erano tutti limitrofi alla sua residenza. Altre acquisizioni degne di nota furono effettuate nel 1434, quando Oldrado II acquist\u00f2 un mulino situato a San Vittore Olona, quindi a sud del castello, e nel 1436, quando comper\u00f2 un terreno di 50 pertiche ubicato tra Legnano e Rescaldina.\nNel 1445 Lampugnani ottenne il permesso di fortificare l'edificio, e l'anno successivo realizz\u00f2 le torri, le mura difensive, un fossato allagabile e un ponte levatoio. Fino ad allora, come sistema difensivo, bastava la barriera creata naturalmente dall'Olona, ma le mutate tecniche di guerra resero necessario questo ulteriore ampliamento delle infrastrutture difensive del castello. Con questo ampliamento venne soppresso l'ingresso principale, che un tempo era sul lato di ponente, e venne costruito un nuovo e pi\u00f9 grande torrione d'ingresso. Dopo la fortificazione, il castello Visconteo acquis\u00ec il ruolo di baluardo difensivo del contado milanese nord-occidentale sostituendo in tale funzione l'antico maniero dei Cotta, che si trovava sullo stesso luogo dove sorge il moderno palazzo Leone da Perego, in pieno centro cittadino.\nIl castello era adoperato da Oldrado II Lampugnani pi\u00f9 che altro come residenza estiva; tuttavia, essendo fortificato, rientrava comunque nel sistema di strutture militari che proteggeva Milano dagli attacchi nemici. Questi avamposti, oltre ad essere disposti lungo un ampio perimetro attorno al capoluogo meneghino, erano affidati a famiglie fedeli ai signori di Milano. Quando Oldrado II si trasfer\u00ec al castello, il Maniero Lampugnani divent\u00f2 residenza ufficiale di suo fratello Maffiolo. \nNel 1448 Legnano fu teatro di una fase degli scontri tra gli Sforza e la repubblica milanese: parte dell'esercito di Francesco Sforza, il cui obiettivo era impadronirsi della signoria di Milano dopo la morte di Filippo Maria Visconti e la proclamazione della repubblica, si accamp\u00f2 a Legnano dopo aver conquistato Abbiategrasso; grazie al sostegno di Oldrado II Lampugnani, queste truppe espugnarono poi Busto Arsizio nonostante le lettere di supplica dei suoi abitanti, che vennero spedite allo Sforza con l'obiettivo di evitare l'attacco. Per questo aiuto decisivo a Francesco Sforza, il 19 aprile 1449, Oldrado II Lampugnani venne proclamato \"ribelle\" dalla repubblica milanese: come conseguenza, al Lampugnani vennero confiscate tutte le propriet\u00e0, castello compreso. Dopo la tregua tra la repubblica milanese e Francesco Sforza, Oldrado II Lampugnani riusc\u00ec a recuperare il prestigio perduto. Nel 1449 il castello di Legnano venne assediato ed espugnato da Francesco Piccinino, avversario di Francesco Sforza durante la guerra di successione al Ducato di Milano. Su un documento del 1530, in riferimento a questi fatti, si pu\u00f2 leggere:\nI successori di Oldrado II.\nIl castello di Legnano, alla morte di Oldrado II, che avvenne nel 1460, pass\u00f2 a suo nipote Giovanni Andrea Lampugnani, figlio di suo fratello Maffiolo, nel frattempo deceduto: Oldrado non aveva infatti figli maschi. A Giovanni Andrea, come possidente della fortezza legnanese, successe suo figlio Oldrado III Lampugnani. Oldrado III, che fu in seguito nominato senatore di Milano, fu costretto a fuggire esule in Francia seguendo Ludovico Sforza, che venne detronizzato da re Luigi XII di Francia durante l'invasione dell'esercito francese del Ducato di Milano; durante il suo esilio, al Lampugnani, gli furono confiscati tutti i beni, castello di Legnano compreso. Il comandante Teodoro Trivulzio, come rappresaglia per la fedelt\u00e0 a Ludovico Sforza, nel 1524, incendi\u00f2 il castello legnanese. Oldrado III, al suo ritorno nel Ducato di Milano, restaur\u00f2 poi la storica residenza fortificata legnanese, visti gli ingenti danni subiti a causa delle fiamme.\nIl castello di Legnano era considerato molto importante da un punto di vista strategico, tant'\u00e8 che nel 1526, durante il terzo Ducato sforzesco, il capitano del Seprio Giovanni Arcimboldi, che aveva il proprio quartier generale a Gallarate e che aveva giurisdizione anche su Legnano, chiese alle autorit\u00e0 ducali e alla famiglia Lampugnani di poter usufruire della fortificazione legnanese. In quegli anni infuriava la guerra tra Francesco II Sforza e Carlo V d'Asburgo, imperatore del Sacro Romano Impero e re di Spagna, e un anno dopo la battaglia di Pavia (24 febbraio 1525), le truppe imperiali avevano il predominio militare in Italia: in particolare, nel nord ovest della Lombardia, gli spagnoli avevano il quartier generale ad Abbiategrasso, da cui riuscivano a controllare anche Legnano. Per tale motivo Giovanni Arcimboldi chiese, il 29 ottobre 1526, alle autorit\u00e0 milanesi, il permesso di usufruire del castello di Legnano, in modo tale da difendere sia Gallarate che Milano impedendo, tra l'altro, che i legnanesi versassero oboli agli spagnoli. Lo stralcio della richiesta recita:\nOldrado III Lampugnani rispose poi affermativamente, concedendo per\u00f2 l'uso del castello al solo Giovanni Arcimboldi e non alle sue truppe, visto che la fortificazione legnanese non era in grado di ospitare, per ragioni di spazio, un'intera guarnigione; un altro motivo risiedeva nel fatto che il Lampugnani aveva gi\u00e0 negato l'usufrutto del castello agli spagnoli e al Duca di Urbino e quindi, per non inimicarsi questi ultimi, non poteva dare un assenso completo all'altra fazione. Alla fine del 1526 il castello di Legnano fu oggetto di un assedio da parte delle truppe imperiali di Carlo V, che non and\u00f2 a buon fine grazie alla robustezza della struttura. Su uno stralcio di una lettera datata 22 novembre 1526, ad assedio gi\u00e0 avvenuto, scritta da Giovanni Arcimboldi e destinata alle autorit\u00e0 milanesi, si pu\u00f2 infatti leggere:\nNonostante il castello avesse iniziato a perdere la sua importanza strategica dal secolo precedente, il successivo passaggio di propriet\u00e0 tra i membri della famiglia Lampugnani, resosi necessario dalla morte di Oldrado III, che avvenne nel 1528, non fu indolore, dato che fu caratterizzato da continue contese legali che andarono avanti per quasi due secoli. Le diatribe legali nacquero a causa del testamento di Ferdinando Lampugnani, figlio di Oldrado III, che previde il passaggio delle vaste propriet\u00e0 della famiglia a pi\u00f9 eredi legittimi e non pi\u00f9 esclusivamente in via maschile primogenita.\nI proprietari del castello successivi a Ferdinando Lampugnani furono Lucrezia e Ottavia Lampugnani, Alessandro Lampugnani, Isabella Lampugnani, Ferdinando II Lampugnani, Francesco Maria I Lampugnani, Giuseppe Lampugnani, Oldrado IV Lampugnani e Ferdinando III Lampugnani. La fortificazione \u00e8 stata di propriet\u00e0 dei Lampugnani fino al 1729, quando fu donato all'Ospedale Maggiore di Milano dall'ultimo discendente della famiglia, il conte Francesco Maria II Lampugnani, che si era assicurato la propriet\u00e0 dopo i problemi legati alla successione e che non aveva eredi diretti. Francesco Maria II era figlio di Ferdinando III: fu unico erede del castello dopo la morte di suo fratello Giovanni Andrea II.\nI Cornaggia.\nNel 1798 il castello venne acquistato dal marchese Carlo Cristoforo Cornaggia per 124.620 lire insieme alle altre propriet\u00e0 ad esso legate, compreso un mulino ad acqua lungo l'Olona, il cosiddetto mulino Cornaggia, che si trova a sud, poco lontano dalla fortificazione, anch'esso sull'isola dove sorge in castello. I Cornaggia erano una famiglia benestante originaria di Sedriano che commerciava cotone e che era presente a Legnano sin dal 1598. Nel 1748 i Cornaggia ampliarono le loro propriet\u00e0, e grazie all'acquisto del \"feudo sulla Castellanza\" dalla famiglia Crivelli, ottennero il titolo nobiliare di marchesi.\nL'obiettivo dei nuovi proprietari era quello di farne la proprio dimora gentilizia, riportando la struttura ai fasti di un tempo: conferma di questa volont\u00e0 \u00e8 l'aggiunta del loro stemma nobiliare a fianco di quello dei Lampugnani nei cartigli di famiglia. Fu proprio Carlo Cristoforo Cornaggia ad affrescare le torri di destra con motivi floreali. I Cornaggia utilizzarono il castello come residenza estiva fino alla fine del XIX secolo, quando decisero di non abitarlo pi\u00f9 neppure durante la stagione pi\u00f9 calda restando per tutto l'anno nella loro dimora signorile principale, che si trovava a Milano.\nDi conseguenza, per il castello di Legnano, inizi\u00f2 una fase di decadenza, non essendo pi\u00f9 seguito direttamente dai loro proprietari. Nel 1883 i Cornaggia decisero di trasformare il castello in azienda agricola, viste le cospicue propriet\u00e0 fondiare presenti nei suoi dintorni che fornivano una grande quantit\u00e0 di fieno: da dimora gentilizia venne convertito in semplice abitazione per contadini. Nell'occasione furono realizzate le stalle dei bovini da latte, ovvero il basso edificio che si trova, entrando dall'ingresso del torrione principale, frontalmente sulla parte laterale sinistra, e l'analoga bassa costruzione che \u00e8 situata, sulla sinistra della parte del castello adibito a residenza signorile. Originariamente il numero di bovini ospitati arrivava a circa cinquanta capi.\nFu probabilmente durante questo periodo che il castello fu spogliato di tutte le sue opere d'arte e del mobilio di pregio, come testimoniato anche da Guido Sutermeister. A tal proposito, il Sutermeister scrisse:\nSempre il Sutermeister osservava che i Cornaggia, che dimoravano nel castello solo in alcuni periodo dell'anno, quelli ottimali per seguire le attivit\u00e0 agricole svolte nella loro tenuta, utilizzavano arredamenti della loro epoca, dato che il mobilio storico della fortificazione era gi\u00e0 scomparso da tempo. Ancora nel 1940, anno in cui il Sutermeister scrisse la sua opera, era conservato, nella stanza sopra il salone d'onore, un letto in legno caratterizzato dalla presenza di quattro torciglioni a candelabre e dallo stile barocco appartenuto a Oldrado III Lampugnani, e quindi risalente al XVI secolo. Questo letto fu poi trasferito dai Cornaggia nella loro dimora gentilizia di Mozzate Seprio. All'epoca erano presenti anche alcuni quadri di una certa valenza artistica, come un \"Ecce Homo\" presumibilmente realizzato dal Guercino, che venne acquistato nel 1939 da un noto appassionato di storia e di arte di Legnano. Negli stessi anni un facoltoso aristocratico milanese acquist\u00f2 due pregevoli tele ovali ottocentesche rappresentanti due membri della famiglia Cornaggia. \nFino al 1929 era anche presente un armadio realizzato nel XIX secolo che conteneva gli archivi storici del castello, documenti che risalivano fino al XVII secolo; poi spar\u00ec senza saperne la destinazione. Gli antichi camini del castello scomparvero in epoca imprecisata, dato che neppure il Sutermeister fu testimone della loro presenza. Alla Ca' Granda di Milano si trovano alcuni quadri che raffiguravano i membri della famiglia Lampugnani e che forse un tempo si trovavano nel castello: se effettivamente si trovassero nella fortificazione legnanese, non si conosce la data del loro trasferimento.\nL'acquisto da parte del comune di Legnano.\nDopo che fu abbandonato dai Cornaggia, il maniero di San Giorgio non fu pi\u00f9 oggetto di manutenzioni. In aggiunta i nuovi inquilini, ovvero il mezzadro e i contadini, modificarono la parte residenziale del castello con la realizzazione di mura di tramezzo all'interno dei locali pi\u00f9 ampi. Nel 1963 il comune di Legnano firm\u00f2 con gli eredi Cornaggia un contratto preliminare prevedente la vendita dello storico immobile. Questo primo compromesso di cessione fu modificato pi\u00f9 volte, soprattutto a causa della futura destinazione del castello, delle zone contigue e delle aree circostanti, che fu oggetto di ampia discussione. Queste ultime, nel 1976, verranno poi trasformate nel Parco locale del bosco di Legnano, mentre il castello sarebbe stato destinato, come deciso, a manifestazioni culturali.\nL'iter di acquisto termin\u00f2 nel 1973, con l'acquisizione, da parte del comune di Legnano, del castello, del mulino Cornaggia e di 240.000 metri quadri di terreno circostante. Dopo decenni di degrado ed incuria il castello \u00e8 stato ristrutturato dall'architetto Luigi Ferrario e riaperto al pubblico nel 2005. Dal 2007, facendo parte del progetto SALe Legnano, \u00e8 sede espositiva insieme a palazzo Leone da Perego. All'interno del castello Visconteo ha sede il \"collegio dei capitani e delle contrade\", ovvero un organismo che ha la funzione di coordinare le attivit\u00e0, le azioni e gli intenti dei capitani delle contrade legnanesi, cio\u00e8 dei rioni storici che partecipano annualmente al Palio di Legnano.\nIl complesso architettonico.\nI resti dell'antica torre di vedetta.\nLa parte inferiore della torre d'avvistamento, che venne realizzata presumibilmente nel 1231 e che appartenne all'antico convento, \u00e8 ancora visibile nella struttura moderna: questa costruzione, che \u00e8 la parte pi\u00f9 antica della fortificazione legnanese, \u00e8 stata infatti inglobata nel castello e corrisponde alla porzione centrale dell'ala che si trova subito alla destra del torrione principale. \nI resti della torre hanno forma quadrata e possiedono uno spigolo di 7,5 m. Le finestre e le porte, che in seguito sono state murate, erano monofore ad arco e sono ancora riconoscibili nella struttura moderna: gli archi erano realizzati in mattoni a concio in cotto e in marmo bianco. In corrispondenza di questa torre era presente l'entrata originaria della struttura, che \u00e8 ancora riconoscibile sul lato ovest sebbene sia stata murata: \u00e8 caratterizzata da un ampio arco di mattoni impreziosito da inserti in marmo bianco. Il nome o la famiglia del costruttore della torre di avvistamento sono per\u00f2 incerti. Come gi\u00e0 accennato, secondo alcuni studi, la torre potrebbe essere stata realizzata da Uberto Visconti, oppure dai proprietari successivi del castello, i Della Torre.\nLa maggiore antichit\u00e0 di questa parte del castello \u00e8 anche indicata dall'aspetto dei muri esterni, che sono pi\u00f9 grezzi e risultano diversi dalla quelli della restante parte della struttura, oltre che dal livello dei pavimenti originali, che \u00e8 pi\u00f9 basso di 1,5 m rispetto dal resto del suolo di calpestio. Lavori eseguiti nel XV secolo hanno poi riportato tutti i pavimenti allo stesso livello. In origine, questa porzione dell'edificio, quando fungeva da torre, era pi\u00f9 alta ed era provvista, nella parte superiore, di un ulteriore piano contraddistinto da merlature difensive.\nPer quanto riguarda le decorazioni, quelle del pian terreno sono comparse, mentre al piano superiore sono presenti della affrescature di epoca rinascimentale. Quando il castello fu trasformato in tenuta agricola, nell'originaria torre d'avvistamento vennero allocati i torchi vinari: di questo uso sono rimaste le canalizzazioni scavate sul pavimento in pietra che servivano a convogliare il mosto. Sono giunti sino al XXI secolo anche i fori dei ponteggi che vennero utilizzati all'epoca per effettuare i lavori di questa conversione: sono delle nicchie grezze di forma di capanna e che si possono distintamente vedere sulle pareti di questa porzione del castello.\nGli edifici costruiti dai Della Torre.\nDopo l'acquisizione del convento e dei terreni connessi, i Della Torre costruirono altri due edifici. Il primo, che ha dimensioni 20 m per 7,5 m e che \u00e8 stato edificato tra il 1261 e il 1273, \u00e8 quello che si trova a nord dei resti della torre d'avvistamento dell'antico convento: \u00e8 quindi situato parallelamente all'Olona e verso il moderno viale Toselli. Anche in questo caso, le originarie finestre ad arco sono state murate. Anche in questo caso gli archi erano realizzati a concio in cotto e in marmo bianco: i resti delle antiche finestre sono per\u00f2 completamente scomparsi a causa di alcuni restauri successivi che hanno coinvolto l'esterno dell'edificio e che sono stati compiuti da Oldrado III Lampugnani nel XVI secolo. Inoltre, con la trasformazione del castello in tenuta agricola, dagli originari due piani si \u00e8 passati a tre con il cambio di destinazione d'uso, che fu trasformata da residenziale a magazzino: in particolare nello scantinato furono collocati i tini e le botti per la produzione del vino, mentre i due piani superiori vennero adibiti a magazzino per le derrate alimentari.\nL'altro edificio, che \u00e8 stato anch'esso originariamente costruito dai Della Torre tra il 1261 e il 1273, era l'ala che si trovava a sud della torre originaria dell'antico convento, anch'essa parallela all'Olona: tale edificio \u00e8 stato poi sostituito da un nuovo complesso che \u00e8 stato ricostruito e poi ampliato tra il 1523 e il 1528 da Oldrado III Lampugnani. Secondo altri autori, questo secondo edificio venne realizzato successivamente da Oldrado II Lampugnani. Della vecchia costruzione duecentesca sono rimasti alcuni muri che sono ancora caratterizzati dalla presenza delle antiche finestre ad arco, che sono per\u00f2 murate da Oldrado III Lampugnani nel XVI secolo: quest'ultimo realizz\u00f2 anche l'intonaco bianco esterno in stile barocco. Altri resti della costruzione duecentesca, questa volta pi\u00f9 tangibili, sono la parte dell'edificio immediatamente adiacente all'antica torre di vedetta, che ha uno stile simile differente e corrispondente a quello di quest'ultima. Questo ala ha dimensioni 7,5 m per 30 m.\nProseguendo verso sud, l'aspetto di questo edificio infatti cambia: prova di questo mutamento \u00e8 lo stile delle finestre, che \u00e8 diverso. In questa ala sono presenti, al pianterreno, i locali dove abitavano i Lampugnani, stanze che sono caratterizzate dall'assenza di decorazioni e da soffitti a cassettoni, mentre al piano superiore sono situate due stanze da notte, che sono affrescate da motivi che rappresentano delle tarsie marmoree. Queste decorazioni sono state realizzate nel XVI secolo dal pittore Gian Giacomo Lampugnani, che segu\u00ec, tra l'altro, anche la costruzione la basilica di San Magno: il Lampugnani esegu\u00ec anche le prime decorazioni della maggiore chiesa legnanese. Nella seconda stanza da letto \u00e8 presente una piccola nicchia che serviva come armadio per la proprietaria e dov'\u00e8 affrescata una testa femminile dal soggetto sconosciuto. Tutte le stanze di questo edificio sono dotate di camini, focolari che presentano un aspetto rustico che \u00e8 ben lontano dai camini ricercati e riccamente decorati delle altre dimore gentilizie di Legnano. Questo edificio era dotato di un sistema di riscaldamento ad aria calda che era formato da tubi in terracotta, griglie e focolari, e che serviva a riscaldare tutta l'ala sud del castello.\nLa chiesetta di San Giorgio.\nNel perimetro del castello \u00e8 ancora presente una chiesetta dedicata a San Giorgio che \u00e8 stata edificata nel 1440 probabilmente sulle vestigia del tempio appartenente all'antico convento di Regolari Agostiniani. Questa ipotesi si basa su una comune usanza in voga per secoli: dare agli edifici dall'uso similare che si sono susseguiti nello stesso luogo lo stesso nome oppure, in presenza di costruzioni religiose, dedicare la struttura allo stesso santo. La chiesetta originaria potrebbe essere stata da sempre presente all'interno del convento dei Regolari Agostiniani, oppure potrebbe essere stata realizzata dai Della Torre. Altra congettura considera l'ipotesi che la chiesetta originaria sia stata aperta al culto da Ottone Visconti, che dimor\u00f2 nel castello e che potrebbe avere avuto bisogno di una chiesa per officiare le funzioni religiose, essendo un sacerdote. Come risulta dal citato atto notarile datato 14 ottobre 1261, quello relativo all'abbandono del convento da parte dei monaci Regolari Agostiniani, la primigenia chiesetta di San Giorgio sicuramente esisteva almeno da trent'anni: venne quindi realizzata prima del 1231.\nAltri documenti dove viene menzionata la chiesa moderna sono datati 1580, 1640, 1686, 1779 e 1845, seppure l'edificio di culto venga citato con intitolazioni diverse. Il documento del 1580, che richiama a sua volta uno scritto del 1262, riporta il nome di \"oratori di San Maiolo\", mentre la testimonianza scritta del 1640, che \u00e8 stata redatta da Agostino Pozzo, prevosto di San Magno dal 1628 al 1653, chiama l'edificio sacro con il nome di \"oratorio privato di San Giorgio\". Sui documenti del 1686 e del 1779 il nome \u00e8 ribadito in \"chiesa di San Giorgio\", mentre sulla testimonianza scritta del 1845 viene riportata la dedicazione a Sant'Angelo. Nel corso dei secoli sono poi spariti tutti gli eventuali riferimenti, per esempio sugli affreschi, che avrebbero potuto menzionare la dedicazione di questo luogo di culto. La dedicazione della chiesetta a San Giorgio \u00e8 per\u00f2 ribadita da Guido Sutermeister in un suo scritto:\nLa fortificazione legnanese era comunemente chiamata \"castello di San Giorgio\" (lat. \"Castrum Sancti Georgi\") soprattutto nei documenti risalenti al XIV, XV e XVI secolo, poi inizi\u00f2 a prevalere la denominazione \"castello di Legnano\". Un tempo la chiesetta di San Giorgio includeva anche un locale situato a destra del torrione principale che era affrescato con soggetti floreali e che \u00e8 diventato la guardiola d'ingresso del castello. La chiesetta \u00e8 stata poi ristrutturata nel XIX secolo dai marchesi Cornaggia, che rifecero la volta e la facciata.\nQuesto edificio religioso \u00e8 stato utilizzato sia come luogo di culto privato che come tomba di famiglia. Per quanto riguarda le opere d'arte, la chiesetta \u00e8 priva di decorazioni murarie ad eccezione delle iscrizioni tombali. \u00c8 presente solamente un quadro che raffigura san Giorgio e che \u00e8 databile alla prima parte del XIX secolo.\nGli ampliamenti dei Lampugnani.\nIl torrione principale.\nIl torrione principale fu realizzato tra il 1437 e il 1445 da Oldrado II Lampugnani. Questa struttura difensiva, che \u00e8 posta verso nord, ha base rettangolare (9,2 per 14 m) ed \u00e8 alta 16,5 m dal piano stradale. Tale torre, che era la parte difensiva pi\u00f9 importante del castello, comprende l'ingresso principale della struttura: con la sua costruzione, l'entrata si spost\u00f2 da ovest, cio\u00e8 dall'originaria torre di vedetta, a nord. Nel torrione principale sono presenti due ambienti ai piani superiori che un tempo servivano per l'alloggiamento della guardia e del capitano d'arme: ci si saliva tramite una scala esterna in legno che era sostenuta da mensole di serizzo. In seguito questa scala fu eliminata e venne sostituita da un'analoga struttura interna in muratura che si trova sulla destra appena superato l'ingresso. In cima \u00e8 anche presente un solaio\nSu questo edificio, sopra l'entrata, \u00e8 collocato uno stemma in marmo di Candoglia di dimensioni 1 per 1,2 metri piuttosto elaborato, della famiglia Lampugnani: sopra questo blasone \u00e8 presente un elmo a celata che sottolinea la qualit\u00e0 militare di Oldrado II; \u00e8 poi collocata una gerla contenente un agnello, simbolo della sua mitezza di base, il quale ha in bocca una camarra, che serve a domare i cavalli focosi e che \u00e8 simbolo del comando di cavalleria. Lo stemma \u00e8 completato dalle sue iniziali, da una pigna e da alcuni rami di pino, di cui non si conosce il significato, e una croce di Malta, che si trova sul collo del cimiero e che \u00e8 stata riconosciuta a Oldrado II per il ruolo che il nobile Lampugnani ha avuto in alcuni negoziati tra il Duca di Milano e il re di Cipro. Sulla facciata del torrione principale erano presenti alcuni affreschi, di cui rimane solo qualche traccia, che avrebbero potuto rappresentare san Giorgio o uno stemma nobiliare.\nCome gi\u00e0 accennato, Oldrado II Lampugnani ha scavato anche un fossato intorno alla struttura, che era allagabile grazie a un sistema di chiuse installate sulle rive dell'Olona, ed ha realizzato un ponte levatoio davanti all'ingresso principale. Il fossato, in particolare, era efficace anche d'inverno: quando la superficie dell'acqua gelava, occorreva semplicemente aprire la chiusa e svuotare in bacino in modo tale da far cadere il ghiaccio sulle pareti scoscese del fossato.\nOltre al ponte levatoio, in corrispondenza dell'ingresso principale era un tempo presente un'inferriata che poteva essere abbassata per impedire l'ingresso degli aggressori, assalitori che potevano essere subissati dai colpi inferti dai soldati appostati nei piani superiori del torrione. Questa guarnigione poteva difendere l'ingresso del castello anche grazie ad alcune botole che si potevano aprire sopra gli aggressori, oltre che dalle feritoie e dalle passerelle in legno situate nel cortile che davano verso il torrione.\nSia l'inferriata che il ponte levatoio, meccanismi compresi, furono eliminati durante il periodo in cui il castello era utilizzato come azienda agricola dai Cornaggia. Fino al XX secolo al pianterreno del torrione principale si trovava una bilancia a ponte che serviva per pesare i carri agricoli.\nLe mura e il cortile.\nOldrado II Lampugnani ha costruito anche le robuste mura che racchiudono la struttura e che hanno uno spessore compreso tra uno e due metri e un'altezza di 5,2 metri dal fondo del fossato. Un tempo avevano un perimetro di 80 m per 120 m, mentre oggi descrivono un rettangolo di 80 m per 70 m.\nLe mura, ai tempi di Oldrado II, erano perimetrate da una passerella interna in legno che collegava le sei torri minori. In origine era presente anche un'altra passerella aerea in legno che collegava direttamente il camminamento intorno alle mura con le stanze situate al primo piano nella parte dell'edificio che corrisponde all'antica torre di vedetta. Questo camminamento venne eliminato nel XVI secolo da Oldrado III Lampugnani. \nNell'occasione Oldrado III Lampugnani modific\u00f2 anche l'aspetto del cortile interno, facendo realizzare sulle facciate esterne dell'ala sud del castello dei riquadri che contenevano delle raffigurazioni di armi e di scene campestri che sono andati quasi completamente perduti a parte qualche traccia di pitture che \u00e8 resistita alle intemperie.\nOldrado III realizz\u00f2 anche i cornicioni esterni, che sono caratterizzati da travetti e mensole di pregevole fattura, e i comignoli, anch'essi dallo stile ricercato. Nel XVII secolo furono invece messe in posa le ringhiere delle finestre balcone.\nLe torri secondarie.\nLungo i muraglioni erano inserite sei torri cilindriche dalla base svasata che sono fornite di merlature e di tetto, copertura che serviva per proteggere i soldati dalle intemperie. Quattro torri erano posizionate agli angoli del quadrilatero, mentre due erano collocate a met\u00e0 dei lati est ed ovest: sono tutte leggermente asimmetriche, con la parte leggermente appiattita che \u00e8 rivolta verso l'interno del castello. In seguito sono state demolite le due torri poste verso sud: probabilmente sono state abbattute dai marchesi Cornaggia, dato che esistevano ancora nel XVII secolo, come riportato dagli scritti del prevosto di San Magno Agostino Pozzo. Di queste due torri non \u00e8 giunta al XXI secolo nessuna traccia materiale, pertanto vennero demolite fin alle fondamenta.\nLe torri sono alte 12,5 m e hanno un diametro di 5,5 m: hanno delle feritoie all'altezza del camminamento di ronda in legno, mentre sotto il loro tetto sono presenti delle merlature: sia le feritoie che le merlature avevano la funzione di fermare i nemici che tentavano di scavalcare i muraglioni grazie ai colpi sparati dai soldati che presidiavano le torri protetti dietro a questi sistemi difensivi. La forma delle mura e quella delle torri richiamano quelle realizzate al Castello Sforzesco di Milano tra il 1450 e il 1466, a cui Oldrado II Lampugnani si ispir\u00f2, fermo restando il differente materiale utilizzato: al posto della pi\u00f9 costosa pietra, per la fortificazione legnanese si opt\u00f2 per il pi\u00f9 economico mattone.\nLe torri di destra sono invece affrescate, come gi\u00e0 accennato, con motivi a festoni floreali che sono sostenuti da anelli: di queste opere ne sono per\u00f2 rimaste solo delle tracce. Lo studio di queste tracce di pittura ha portato a determinarne l'epoca di realizzazione: essendo state realizzate in stile Impero, vennero probabilmente dipinte su volere di Carlo Cornaggia, che acquist\u00f2 il castello nel 1798. Presumibilmente il Cornaggia voleva decorare in stile Impero anche altre parti del castello, visto che nel 1925 Guido Sutermeister trov\u00f2 ammassate, all'interno della torre situata a nord-ovest, decorazioni e modanature in cotto dello stesso stile degli ornamenti aggiunti a met\u00e0 del XIX secolo a vari edifici della fortezza proprio dai Cornaggia.\nL'edificio a sud del complesso.\nA sud dell'ala dei Della Torre - parallela alle mura meridionali - \u00e8 presente un'altra costruzione a due piani costruita da Oldrado II Lampugnani e successivamente intonacata di bianco in stile barocco da Oldrado III nel XVI secolo. Al pian terreno di questo edificio era stata ricavata una grande stanza che aveva dimensioni 15 m per 8 m e che possedeva un soffitto con volta a botte impreziosito da crociere e pennacchi. Ad est di questo salone \u00e8 presente un camino dietro al quale \u00e8 situato un piccolo studiolo dentro il quale \u00e8 stata trovata la centrale termica del sistema di riscaldamento ad aria calda che serviva, come accennato, tutta l'ala sud del castello, compreso questo edificio. L'accesso a questo piccolo locale \u00e8 all'esterno dell'edificio. Considerando le dimensioni e l'architettura del soffitto, la grande stanza al piano terreno aveva probabilmente funzione di salone di rappresentanza.\nAl piano superiore sono invece presenti tre locali con soffitti in rovere a cassettoni, le cui formelle erano decorate da motivi rappresentanti foglie e fiori. Con la costruzione di questo edificio, che ha una lunghezza di 24 metri, la zona residenziale si \u00e8 notevolmente ampliata: in questo modo il castello ha assunto le caratteristiche di un'abitazione signorile fortificata fornita di ampi spazi e saloni utili allo scopo.\nGli ampliamenti dei Cornaggia.\nA fianco dell'edificio realizzato da Oldrado II Lampugnani sono situati parte dei fienili e delle scuderie realizzate dai marchesi Cornaggia nel XX secolo. I Cornaggia hanno poi aggiunto uno spiazzo a sud della struttura che venne destinato originariamente a giardino interno, hanno eliminato le merlature delle mura (ad eccezione di un breve tratto) e hanno demolito le torri a sud del complesso.\nNello stesso secolo sono state costruite altre stalle e fienili, questa volta all'estrema sinistra del torrione principale, che sono caratterizzate da mattoni e archi ogivali. Tale costruzione fu realizzata sopra la cosiddetta \"caneva\", ovvero la ghiacciaia a servizio del castello: questo locale sotterraneo, che si trova 8 metri sotto il livello delle mura e che venne realizzato tutto in mattoni, \u00e8 caratterizzato da una porticina d'ingresso protetta da un'inferriata che \u00e8 situata in queste stalle e che d\u00e0 verso il cortile interno. Entrambi gli edifici poi destinati a stalle e fienili vennero realizzati con il materiale edile ricavato dalla demolizione delle torri meridionali e delle merlature delle mura.\nLa rete dei cunicoli sotterranei.\nIntorno al castello di Legnano \u00e8 stata realizzata una rete di cunicoli sotterranei la cui funzione era quella di collegare i possedimenti dei proprietari della fortificazione e gli immobili delle famiglie con loro imparentate. Queste gallerie rendevano possibile un'eventuale fuga dal castello oppure permettevano anche agli abitanti delle zone circostanti di rifugiarsi nel maniero. Tali cunicoli vennero utilizzati principalmente nel XIV e nel XV secolo.\nUno degli ingressi alle gallerie si trova all'interno dell'antica caneva: questo ingresso, che venne murato quando tale locale fu adibito a ghiacciaia, venne scoperto nel 1935 da Guido Sutermeister. La galleria che inizia da questo ingresso collegava il castello di Legnano con San Vittore Olona. In questa localit\u00e0 \u00e8 stata trovata, nei sotterranei di una casa signorile del XV secolo situata nella moderna via Magenta, un'analoga porticina che conduce a un troncone di cunicolo che va in direzione del castello legnanese: la galleria \u00e8 per\u00f2 interrotta a causa di una frana.\nNel XX secolo, durante diversi scavi, sono stati trovati altri tronconi di queste gallerie lunghi qualche metro. Un primo troncone, non lontano da San Giorgio su Legnano, \u00e8 stato parzialmente esplorato da uno degli operai che lo hanno riportato alla luce. Questo operaio \u00e8 stato persuaso dall'esplorazione dopo aver percorso 5 o 6 metri a causa di un filato di vento che gli ha spento la candela. Un altro troncone verso Legnano \u00e8 stato scoperto e subito ostruito dall'Amministrazione comunale per ragioni di sicurezza. Un ulteriore troncone di galleria \u00e8 stato invece scoperto, questa volta nel centro abitato di San Giorgio su Legnano, negli scantinati della cosiddetta \"Casa della Regina\", che si trova in via Gerli e che \u00e8 forse la pi\u00f9 antica abitazione del comune. Resti analoghi di gallerie sono stati trovati anche altrove.\nSecondo una leggenda, da uno di questi cunicoli l'imperatore Federico Barbarossa riusc\u00ec a fuggire ed a salvarsi dopo la disfatta patita nella battaglia di Legnano. Il castello Visconteo di Legnano \u00e8 stato per\u00f2 realizzato ampliando e fortificando l'antico convento di Regolari Agostiniani solo dopo il celebre scontro armato del 29 maggio 1176: in realt\u00e0 l'avamposto militare utilizzato dalla Lega Lombarda durante la battaglia di Legnano fu il castello dei Cotta, fortificazione altomedievale presente a Legnano dal X al XIII/XIV secolo sull'area dove sorgono i moderni Palazzo Leone da Perego e Galleria INA.\nEventi.\nIl castello Visconteo di Legnano \u00e8 sede di una festa che ha luogo verso fine giugno e che \u00e8 chiamata \"Castello in festa\". Essa ha nel proprio programma spettacoli, esibizioni, eventi culinari e musicali, iniziative culturali e rievocazioni storiche che sono ambientate nel Medioevo. Le festa si chiude con uno spettacolo pirotecnico. Dal 2017 l'isola dove sorge il castello Visconteo di Legnano ospita il Rugby Sound, manifestazione musicale estiva di richiamo nazionale."}
{"id": "1351992", "revid": "1305772", "url": "https://it.wikipedia.org/wiki?curid=1351992", "title": "Strange Fruit", "text": ""}
{"id": "1352003", "revid": "6923", "url": "https://it.wikipedia.org/wiki?curid=1352003", "title": "Kemal Reis", "text": "Era lo zio di Piri Re\u00ecs, che segu\u00ec le sue orme.\nLa figura di Re\u00ecs \u00e8 legata soprattutto alle guerre tra ottomani e Venezia, specie alla prima battaglia di Lepanto (1499), in cui sconfisse i veneziani."}
{"id": "1352005", "revid": "834", "url": "https://it.wikipedia.org/wiki?curid=1352005", "title": "Ramdat Misier", "text": ""}
{"id": "1352006", "revid": "144796", "url": "https://it.wikipedia.org/wiki?curid=1352006", "title": "Umperio di Hauteville", "text": ""}
{"id": "1352008", "revid": "38120", "url": "https://it.wikipedia.org/wiki?curid=1352008", "title": "S.G. Amsicora", "text": ""}
{"id": "1352010", "revid": "1573940", "url": "https://it.wikipedia.org/wiki?curid=1352010", "title": "International Society of Doctors for the Environment", "text": "La International Society of Doctors for the Environment (ISDE) \u00e8 un'organizzazione non governativa fondata a Cortona il 25 novembre 1990, per iniziativa di medici di varie nazionalit\u00e0, con lo scopo di riunire tutti i medici interessati alle problematiche sanitarie correlate ai problemi ecologici, diffondere conoscenze sul legame tra il degrado ambientale e la salute umana, nonch\u00e9 avviare e sostenere iniziative dal livello locale a quello globale per ridurre o eliminare le sorgenti del degrado e dell'inquinamento ambientale che hanno iniziato a minacciare seriamente la salute e la sicurezza, anche delle generazioni future."}
{"id": "1352011", "revid": "38120", "url": "https://it.wikipedia.org/wiki?curid=1352011", "title": "SG Amsicora", "text": ""}
{"id": "1352012", "revid": "38120", "url": "https://it.wikipedia.org/wiki?curid=1352012", "title": "Societ\u00e0 ginnastica Amsicora", "text": ""}
{"id": "1352013", "revid": "1983214", "url": "https://it.wikipedia.org/wiki?curid=1352013", "title": "Hop\u00e2rta", "text": "Hop\u00e2rta (in ungherese \"H\u00e1porton\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 5 villaggi: Hop\u00e2rta, Siliva\u0219, \u0218p\u0103lnaca, Turda\u0219, Vama Seac\u0103."}
{"id": "1352015", "revid": "834", "url": "https://it.wikipedia.org/wiki?curid=1352015", "title": "Ronald Runaldo Venetiaan", "text": ""}
{"id": "1352016", "revid": "287204", "url": "https://it.wikipedia.org/wiki?curid=1352016", "title": "Hoparta", "text": ""}
{"id": "1352018", "revid": "38120", "url": "https://it.wikipedia.org/wiki?curid=1352018", "title": "Cus Catania Hockey", "text": ""}
{"id": "1352020", "revid": "339392", "url": "https://it.wikipedia.org/wiki?curid=1352020", "title": "Ajax Lasnamae", "text": ""}
{"id": "1352021", "revid": "834", "url": "https://it.wikipedia.org/wiki?curid=1352021", "title": "Ronald Venetiaan", "text": ""}
{"id": "1352022", "revid": "81196095", "url": "https://it.wikipedia.org/wiki?curid=1352022", "title": "Centenario", "text": ""}
{"id": "1352030", "revid": "1983214", "url": "https://it.wikipedia.org/wiki?curid=1352030", "title": "Horea", "text": "Horea, in passato \"Arada\", \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 15 villaggi: Baba, Bute\u0219ti, D\u00e2rle\u0219ti, Fericet, Giurgiu\u021b, Horea, M\u0103nce\u0219ti, M\u0103ti\u0219e\u0219ti, Nicule\u0219ti, P\u0103tru\u0219e\u0219ti, Petreasa, Preluca, Teiu, Trife\u0219ti, Z\u00e2nze\u0219ti.\nCitata per la prima volta in un documento del 1733, fino al 1924 ha fatto parte del comune di Albac; il comune venne istituito con il nome \"Arada\" ed ha preso il nome attuale nel 1968 in onore di Vasile Ursu Nicola, detto \"Horea\", uno dei capi della rivolta della Transilvania del 1784."}
{"id": "1352034", "revid": "1413001", "url": "https://it.wikipedia.org/wiki?curid=1352034", "title": "Claudia Andreatti", "text": "\u00c8 stata l'ultima \"signorina buonasera\" di Rai 1, ruolo che ha ricoperto dal 2007 al 2016.\nBiografia.\nMiss Italia 2006.\nOriginaria di Pergine Valsugana, dal Trentino-Alto Adige approda al mondo dello spettacolo tramite il concorso di Miss Italia che nel 2006 la incorona la pi\u00f9 bella. La sua vittoria ha colpito parecchi poich\u00e9 \u00e8 stata la prima Miss Italia degli ultimi anni a conquistare il titolo portando i capelli molto corti. Altre miss, molto tempo prima, si presentarono al concorso con lo stesso look: Eleonora Resta nel 1985, Susanna Huckstep nel 1984, Cinzia Fiordeponti nel 1979, Alda Balestra nel 1970, e Raffaella De Carolis nel 1962, nove anni dopo l'elezione di Claudia si \u00e8 presentata con i capelli corti Alice Sabatini nel 2015. Questo titolo le regala l'opportunit\u00e0 di scoprire l'universo della TV affermando il suo interesse per lo spettacolo. Prima di essere eletta Miss Italia \u00e8 partita per un programma scolastico organizzato dalla \"World Education Program\" negli Stati Uniti dove ha studiato presso un college di El Paso in Texas.\nAnnunciatrice e inviata televisiva.\nUn anno dopo la sua vittoria, \u00e8 stata scelta in sostituzione di Barbara Matera come \"signorina buonasera\" di Raiuno. Il suo primo annuncio \u00e8 andato in onda la notte di domenica 2 dicembre 2007. Negli anni 2007 e 2008, nel mese di agosto, \u00e8 la conduttrice del variet\u00e0 \"Aspettando Miss Italia\", in vista del concorso. Nel settembre 2008 presenta i reportage sulle pre-finali di \"Miss Italia\", sempre trasmessi dalla rete ammiraglia. Durante l'estate 2008 inoltre ha presentato varie selezioni locali del concorso Miss Italia in diverse regioni italiane e manifestazioni di vario genere.\nNell'aprile 2009 \u00e8 stata una delle inviate speciali per la finale del talent show \"X Factor\", andato in onda su Raidue. Nel dicembre del 2009 conduce, insieme a Michele Bertocchi, lo speciale natalizio \"Aspettando il Natale con lo Zecchino\", in onda su Raiuno il pomeriggio della vigilia di Natale. Da gennaio a maggio 2010 conduce \"Sette Note\", appuntamento della domenica notte di Rai Uno interamente dedicato alla musica, ideato da Gigi Marzullo.\nNell'estate 2010 riveste il ruolo di inviata in \"Unomattina estate\" condotto da Pierluigi Diaco e Georgia Luzi, trasmesso da Rai Uno. Ogni domenica, dal 12 settembre 2010, conduce la nuova stagione di \"Sette Note\", la rubrica musicale della notte di Rai Uno. In occasione della \"maratona televisiva\" di \"Telethon 2010\" che la RAI ha trasmesso sui suoi canali TV e radio il 17, 18 e 19 dicembre, \u00e8 impiegata come \"inviata per il backstage\" della maratona. Il 1\u00ba gennaio 2011, in diretta da Bacoli (Napoli), conduce insieme a Fabrizio Gatta \"La nave di capodanno\", in onda su Rai 1 durante la notte di San Silvestro.\nConcluso l'impegno stagionale con la rubrica musicale \"Sette note\", a partire dal 4 giugno 2011 e per tutti i fine settimana estivi affianca in studio i conduttori di \"Uno mattina estate weekend\", Ingrid Muccitelli e Gianni Milano. Cura lo spazio dell'almanacco con curiosit\u00e0, utili informazioni e aggiorna i telespettatori sulla situazione meteorologica in Italia. Nei mesi di agosto e settembre 2011 conduce su Radio 2 la rubrica \"'Extrem'\" spazio dedicato agli sport alternativi inserito nel programma \"Music Graffiti\". Il 10 dicembre 2011 dall'auditorium Parco della musica in Roma presenta, con Massimo Giletti, il \"Concerto della Guardia di Finanza\" in onda su Rai 1 a partire dalle 11.\nIl 31 dicembre 2011 da piazza del Plebiscito di Napoli presenta, con Fabrizio Gatta, \"Capodanno italiano\", programma trasmesso in diretta su Rai uno in seconda serata. Dal 7 gennaio 2012 partecipa come concorrente a \"Ballando con le stelle\" su Rai 1, in coppia con Samuel Peron, venendo poi eliminati alla 4\u00aa puntata. Dal 15 luglio 2012 su Rai 1 conduce, insieme a Enrica Maria Saraniti e Natalia Borges, il programma itinerante \"L'Italia che non sai\", diario di viaggio nei luoghi meno conosciuti dell'Italia. Il 14 agosto 2012 per Rai 1, dall'Accademia Nazionale di danza in Roma, presenta in seconda serata \"Premio Roma Danza 2012\". Dal 5 ottobre 2012 presenta la rubrica sportiva \"Sport Up\" in onda tutti i venerd\u00ec alle 15 su Rai Sport 1. Il 15 dicembre 2014 presenta assieme a Enzo Decaro la diciannovesima edizione del \"Premio Louis Braille\", trasmesso su Rai 1 il 5 gennaio 2015 in seconda serata.\nIl 14 maggio 2016 annuncia in eurovisione i voti della giuria italiana al pubblico europeo durante la finale dell'Eurovision Song Contest 2016. Il successivo 28 maggio \u00e8 la data del suo ultimo annuncio da \"signorina buonasera\" su Rai 1, curiosamente trasmesso solo al termine del TG1 serale del 28 maggio 2016 a causa della morte di Giorgio Albertazzi che ha modificato i palinsesti della giornata. Nell'estate dello stesso anno torna a \"Unomattina Estate\" come inviata. Dal 2016 \u00e9 inviata della trasmissione \"Mezzogiorno in famiglia\", in onda ogni sabato e domenica mattina su Rai 2 fino al 2019.\nVita privata.\nIl 1\u00ba marzo 2021 ha avuto il suo primogenito Alessandro Andrea dal compagno, con cui vive in Svizzera, l'italo-svizzero Andrea Tognola."}
{"id": "1352038", "revid": "4711", "url": "https://it.wikipedia.org/wiki?curid=1352038", "title": "Federazione calcistica danese", "text": ""}
{"id": "1352040", "revid": "78273", "url": "https://it.wikipedia.org/wiki?curid=1352040", "title": "SS Lazio Hockey", "text": ""}
{"id": "1352041", "revid": "4711", "url": "https://it.wikipedia.org/wiki?curid=1352041", "title": "Federazione calcistica irlandese", "text": ""}
{"id": "1352042", "revid": "188323", "url": "https://it.wikipedia.org/wiki?curid=1352042", "title": "Impianto di aspirazione", "text": ""}
{"id": "1352043", "revid": "4711", "url": "https://it.wikipedia.org/wiki?curid=1352043", "title": "Federazione calcistica kazaka", "text": ""}
{"id": "1352044", "revid": "188323", "url": "https://it.wikipedia.org/wiki?curid=1352044", "title": "Valvola di aspirazione", "text": ""}
{"id": "1352045", "revid": "4711", "url": "https://it.wikipedia.org/wiki?curid=1352045", "title": "Federazione calcistica lituana", "text": ""}
{"id": "1352046", "revid": "278830", "url": "https://it.wikipedia.org/wiki?curid=1352046", "title": "Marisa Jossa", "text": "Biografia.\n\u00c8 la madre di Roberta Capua, a sua volta eletta Miss Italia 1986 divenuta poi noto personaggio televisivo."}
{"id": "1352048", "revid": "729019", "url": "https://it.wikipedia.org/wiki?curid=1352048", "title": "SIM lock", "text": "SIM lock, nel campo della telefonia mobile indica una funzione di blocco selettivo e automatico di una Carta SIM.\nEssa limita l'utilizzo di un telefono cellulare alla sola SIM abbinata al momento dell'acquisto dello stesso apparecchio, non permettendo l'utilizzo di nessun'altra SIM inserita.\nFunzionamento.\nQuesto blocco prevede generalmente una restrizione di rete che permette l'accesso alla rete dell'operatore solo con la coppia IMEI/ICCID prevista e consentendo quindi l'utilizzo del telefonino con quella sola SIM card.\nSituazione in Italia.\nIn Italia, solo 3 Italia prevedeva questo tipo di limitazione sui Videofonini/Tivufonini, permettendo la vendita a prezzi fortemente ribassati. Il periodo di blocco massimo \u00e8 stato fissato dall'Agcom a 18 mesi."}
{"id": "1352049", "revid": "4711", "url": "https://it.wikipedia.org/wiki?curid=1352049", "title": "Federazione calcistica moldava", "text": ""}
{"id": "1352050", "revid": "647919", "url": "https://it.wikipedia.org/wiki?curid=1352050", "title": "Federazione calcistica norvegese", "text": ""}
{"id": "1352058", "revid": "4711", "url": "https://it.wikipedia.org/wiki?curid=1352058", "title": "Federazione calcistica scozzese", "text": ""}
{"id": "1352062", "revid": "729019", "url": "https://it.wikipedia.org/wiki?curid=1352062", "title": "Ruggero III di Puglia", "text": "Era il figlio primogenito del re di Sicilia, Ruggero II d'Altavilla e di Elvira di Castiglia; fu Duca di Puglia dal 1134.\nBiografia.\nRuggero fece la sua prima apparizione nelle cronache a Melfi nel 1129, quando con il padre ed il fratello Tancredi sed\u00f2 la rivolta dei baroni, assicurandosi poi la loro fedelt\u00e0. Dopo la sua investitura a Duca di Puglia nel 1134, dal momento che era posto sotto la tutela di Roberto di Selby, prese parte alle campagne del padre, distinguendosi nel 1137 contro Rainulfo di Alife, che il papa Innocenzo II e l'imperatore Lotario II avevano investito come Duca di Puglia. Il suo primo incarico di peso fu la battaglia di Rignano del 30 ottobre; nella battaglia molti guerrieri esperti, come suo padre, si arresero ed altri, come il Duca Sergio VII di Napoli furono uccisi. Il coraggio di Ruggero nella battaglia lo rese famoso.\nAlla morte di Rainulfo (1139), la Puglia venne resa sicura, ma Innocenzo e lo spodestato principe Roberto II di Capua iniziarono a marciare contro la capitale formale del principe. A Galluccio, Ruggero tese un'imboscata alle truppe papali con solo un migliaio di cavalieri, riuscendo a catturare il pontefice e la sua corte. Tre giorni dopo, il 25 luglio, con il Trattato di Mignano, Innocenzo conferm\u00f2 il padre come Re di Sicilia, Ruggero come duca di Puglia e il terzo figlio, Alfonso, come principe di Capua, ufficialmente al servizio di Roberto. Subito dopo, il duca Ruggero prese possesso della citt\u00e0 di Napoli e la rese parte integrande del Regno, mettendo fine al governo di Sergio.\nNel 1140, dopo la pubblicazione delle Assise di Ariano, vennero coniati i primi ducali con l'effigie del giovane duca, in armi ed al fianco del padre, con le loro mani incrociate. Ruggero ed Alfonso, nel 1140, dal momento che il secondo figlio Tancredi era morto, si mossero verso gli Abruzzi e in particolare nel pescarese, per conquistare alcuni territori dello Stato della Chiesa. In quel periodo, alla fine del 1140, giunse nel Regno Isabella, figlia di Tebaldo II di Champagne, che - secondo alcuni storici - sarebbe divenuta la moglie di Ruggero. La compagna pi\u00f9 famosa di Ruggero, ad ogni modo, fu la sua amante, Emma, figlia di Accardo II di Lecce, da cui ebbe due figli illegittimi, Guglielmo e Tancredi, che divenne poi Re di Sicilia. In quello stesso anno 1140, Riccardo III di Gaeta mor\u00ec senza eredi ed il suo ducato venne affidato a Ruggero.\nFu principe che seppe gestire il potere con assennatezza e animo, nonostante la giovane et\u00e0. Lo storico coevo Romualdo Guarna non aveva dubbi in merito e lo defin\u00ec \"vir quidem speciosus et miles strenuus, pius, benignus, misericors et a suo populo multum dilectus\".\nNel 1148 appena trentenne, il duca Ruggero mor\u00ec in circostanze sconosciute ed in un luogo sconosciuto, probabilmente durante una scaramuccia ai confini settentrionali del suo ducato. Egli venne cos\u00ec cantato dal poeta arabo Ab\u016b l-\u1e0caw\u02be Sir\u0101j ibn A\u1e25mad ibn Raj\u0101\u02be:\nGli successe il suo unico fratello ancora in vita Guglielmo, successivamente re di Sicilia."}
{"id": "1352065", "revid": "4711", "url": "https://it.wikipedia.org/wiki?curid=1352065", "title": "Federazione calcistica slovena", "text": ""}
{"id": "1352068", "revid": "1983214", "url": "https://it.wikipedia.org/wiki?curid=1352068", "title": "Ighiu", "text": "Ighiu, (in ungherese \"Magyarigen\", in tedesco \"Krapundorf\" oppure \"Grabendorf\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 5 villaggi: Bucerdea Vinoas\u0103, Ighiel, Ighiu, \u0218ard, \u021aelna.\nIghiu si trova circa 12 km a Nord di Alba Iulia, all'incrocio tra la strada nazionale DN79 e la strada distrettuale DJ107H.\nSi hanno notizie documentate della localit\u00e0 fin dal 1207, quando questa faceva parte del feudo di Piatra Craivii.\nA circa 20 km di distanza si trova lo \"Iezerul Ighielului\", il lago carsico pi\u00f9 esteso della Romania."}
{"id": "1352070", "revid": "2011175", "url": "https://it.wikipedia.org/wiki?curid=1352070", "title": "Rifugio Camillo Scarfiotti", "text": "Il rifugio Camillo Scarfiotti - Silvia Crosetto \u00e8 un rifugio alpino situato in val di Susa nel comune di Bardonecchia (TO) a \"2165\" m s.l.m.\nCaratteristiche e informazioni.\nInaugurato nel 1923 ed intitolato al cavalier Camillo Scarfiotti, che ne permise la realizzazione con il proprio sostegno economico, e aperto da met\u00e0 giugno a met\u00e0 settembre, il rifugio si trova in un'ampia conca del vallone di Rochemolles, vallone che si apre a Bardonecchia e sale fino al Colle del Sommeiller.\nNell'estate 2019 il CAI (sezione di Torino) presenta i lavori della nuova ristrutturazione che verranno effettuati anche grazie al contributo della famiglia di Silvia Crosetto. Il rifugio diventa \"Scarfiotti-Crosetto\"\nAccessi.\nIl rifugio si trova a 8\u00a0km dalla frazione di Bardonecchia, Rochemolles ed \u00e8 raggiungibile in auto su buona strada sterrata. La strada sterrata dopo il rifugio continua fino a raggiungere il Colle del Sommeiller."}
{"id": "1352074", "revid": "28026", "url": "https://it.wikipedia.org/wiki?curid=1352074", "title": "Rifugio Scarfiotti", "text": ""}
{"id": "1352079", "revid": "1305772", "url": "https://it.wikipedia.org/wiki?curid=1352079", "title": "Ron Simmons", "text": "\u00c8 riconosciuto come il primo campione del mondo di colore della storia del wrestling e il primo dei due afroamericani a vincere il WCW World Heavyweight Championship, assieme a Booker T. Simmons fu un All-American nel football per la Florida State University ed arriv\u00f2 a giocare per i Cleveland Browns nella NFL e per gli Ottawa Rough Riders nella CFL.\nDivenne un wrestler nel 1986 ed arriv\u00f2 a lottare nella World Championship Wrestling con il suo vero nome ed in seguito nella World Wrestling Federation sia con il suo vero nome sia come Faarooq. Nella NWA e nella WWF/E ha inoltre dato vita a tag team di successo come i Doom, in coppia con Butch Reed, e gli Acolytes in seguito diventati A.P.A. (Acolytes Protection Agency) assieme a Bradshaw.\nCarriera nel Wrestling.\nDoom (1989\u20131991).\nIl maggior periodo di successo nel mondo del wrestling di Simmons, \u00e8 quello passato ad inizio anni novanta nella World Championship Wrestling di propriet\u00e0 Ted Turner. Nei primi tempi Simmons faceva coppia con Butch Reed, altro imponente wrestler di colore, nel formare il tag team denominato Doom. Inizialmente, i membri del Doom portavano delle maschere ed erano conosciuti solamente con i nomi di Doom numero 1 e Doom numero 2, e avevano come manager Woman. Al loro debutto in pay-per-view durante Halloween Havoc 1989, i Doom sconfissero gli Steiner Brothers. In un \"Iron Team Tournament\" a Starrcade (1989), i Doom finirono quarti, perdendo tutti e tre i loro match. Grazie al nuovo manager Teddy Long, riacquistarono credito e sconfissero nuovamente gli Steiner Brothers vincendo l'NWA World Tag Team Championship durante l'evento Capital Combat del 1990.\nI due detennero le cinture di campioni per nove mesi, sconfiggendo avversari come i Rock 'n' Roll Express e la stable dei Four Horsemen capeggiata da Ric Flair. Tra gli incontri pi\u00f9 memorabili avvenuti durante il loro regno da campioni ci fu uno street fight match contro Arn Anderson e Barry Windham a \"Starrcade 1990\" che termin\u00f2 in parit\u00e0 quando Windham schien\u00f2 Simmons mentre Reed contemporaneamente schienava Anderson. Nel gennaio 1991, i Doom furono dichiarati i primi detentori delle neonate cinture WCW World Tag Team Championship, prima di perderle in favore dei Fabulous Freebirds a WrestleWar in febbraio. Successivamente, i Doom si sciolsero, Simmons divent\u00f2 un \"face\" ed inizi\u00f2 un feud con l'ex compagno Reed, sconfiggendolo durante un match nella gabbia alla prima edizione di SuperBrawl. Simmons batt\u00e9 anche altri numerosi wrestler minori o all'inizio di carriera come Oz e The Diamond Studd, poi sfid\u00f2 senza successo il campione Lex Luger per il WCW World Heavyweight Championship a Halloween Havoc 1991, perdendo un Best-of-three-falls Match. In seguito Simmons pass\u00f2 la prima met\u00e0 del 1992 scontrandosi con Cactus Jack, che riusc\u00ec a sconfiggere a \"SuperBrawl II\".\nWCW World Heavyweight Champion e abbandono (1992).\nIl 2 agosto 1992, era previsto un match per il titolo del mondo tra Sting e il campione Big Van Vader, ma a causa di un attacco a tradimento da parte di Jake \"The Snake\" Roberts, appena passato dalla WWF alla WCW, ai danni di Sting che aveva pesantemente infortunato lo sfidante (kayfabe), l'incontro non pot\u00e9 avere luogo e il presidente WCW Bill Watts indisse seduta stante una lotteria tra i pretendenti al titolo per trovare un sostituto da far combattere la sera stessa contro Vader. Simmons vinse la lotteria e riusc\u00ec a sconfiggere Big Van Vader grazie ad una Powerslam diventando campione. Sconfiggendo Vader, Simmons divenne il primo campione mondiale di colore della storia della NWA/WCW.\nSimmons rimase campione per cinque mesi. Durante il regno si scontr\u00f2 con Cactus Jack, Barbarian, e \"Dr. Death\" Steve Williams. Il 30 dicembre 1992, il regno di campione mondiale di Simmons ebbe fine quando Vader lo sconfisse riconquistando la cintura. Dopo la perdita del titolo, il profilo pubblico in WCW di Simmons ebbe un forte calo, e il wrestler fu relegato in incontri di secondaria importanza, diventando anche un mezzo heel perch\u00e9 il pubblico non lo sosteneva pi\u00f9 come prima. Durante i suoi ultimi mesi in WCW Simmons sfid\u00f2 senza successo Dustin Rhodes per il titolo US Championship e Paul Orndorff per il TV Championship Title. Poco tempo dopo lasci\u00f2 la federazione.\nWorld Wrestling Federation/Entertainment (1996\u20132004).\nSimmons entr\u00f2 nella World Wrestling Federation debuttando il 22 luglio 1996, durante una puntata di \"Monday Night Raw\". La sua prima gimmick fu quella di Faarooq Asaad, una specie di gladiatore antico spalleggiato dalla manager Sunny. Simmons inizi\u00f2 il suo primo feud in WWF con Ahmed Johnson prima di cambiare il suo ring name semplicemente in Faarooq.\nNation of Domination (1996\u20131998).\nCome Faarooq, Simmons si sbarazz\u00f2 del suo personaggio di gladiatore ed assold\u00f2 un nuovo manager, Clarence Mason, dando vita ad una stable conosciuta con il nome di Nation of Domination. La Nation of Domination erano un gruppo di wrestler organizzati sulla falsariga della Nation of Islam e delle Black Panthers, anche se i membri che ne facevano parte non erano esclusivamente di colore. Il gruppo si scontr\u00f2 principalmente contro Ahmed Johnson, gi\u00e0 vecchio nemico di Faarooq. La \"guerra\" tra Faarooq e Johnson incluse un match alla \"Royal Rumble 1997\", dove vinse per squalifica, ed un altro a WrestleMania XIII nel quale Ahmed reclut\u00f2 la Legion of Doom (Animal e Hawk) nella sua lotta contro l'intera Nation nella celebre \"Chicago Street Fight\", vinta da Johnson e dalla Legion of Doom. Il gruppo rimase unito fino a quando Faarooq non si arrabbi\u00f2 con loro imputandogli di avergli fatto perdere l'occasione di vincere il titolo del mondo. Dopo che Simmons espulse Crush e Savio Vega dalla Nation, Crush e Vega formarono a loro volta delle proprie fazioni, conosciute rispettivamente come \"Disciples of Apocalypse\" e \"Los Boricuas\". Le tre stable si scontrarono tra loro per tutto il 1997. All'inizio del 1998, la leadership di Simmons nella Nation of Domination venne usurpata da Rocky Maivia (il futuro The Rock), e Faarooq pass\u00f2 i restanti mesi dell'anno a scontrarsi con i suoi ex-compagni.\nThe Acolytes/APA (1998\u20132002).\nDopo essere stato estromesso dalla Nation, Simmons fece coppia per breve tempo con 2 Cold Scorpio. A fine 1998, form\u00f2 un tag team con Bradshaw chiamato \"Hell's Henchmen\". I due divennero membri della stable creata da The Undertaker, i \"Ministry of Darkness\", e furono rinominati \"Acolytes\", perch\u00e9 in pratica erano gli \"accoliti\" del \"sacerdote del Male\" Undertaker. Gli Acolytes reclutarono a forza Phineas I. Godwinn e Mabel nei Ministry of Darkness rapendoli e facendo loro il lavaggio del cervello, e in generale si scontravano con chi infastidiva Undertaker, come la D-Generation X e la stable The Brood (quest'ultima confluir\u00e0 a sua volta nei Ministry poco dopo).\nQuando Undertaker si infortun\u00f2 a fine 1999, i Ministry of Darkness si sciolsero. Simmons e Bradshaw continuarono a combattere in coppia, adottando la gimmick delle rudi guardie del corpo mercenarie, amanti della birra e dei sigari, diventando dei face. Il tag team si rinomin\u00f2 Acolytes Protection Agency. In questo periodo, Simmons inizier\u00e0 ad usare la sua esclamazione caratteristica \"DAMN!\" (DANNAZIONE!), che sar\u00e0 enfatizzata sempre di pi\u00f9 a causa del successo riscosso presso i fan. Nella puntata di Raw del 2 aprile 2001, gli A.P.A. e Test, sconfissero i Radicalz.\nGli APA durarono fino al 2002, quando Simmons, per effetto di un draft, venne spostato nel roster di SmackDown. Successivamente, Simmons inizi\u00f2 a combattere utilizzando di nuovo il suo vero nome poich\u00e9 era stato scoperto che esisteva un campo di addestramento per terroristi di Al-Qaeda chiamato \"All-Faarooq\" e la cosa sembrava sconveniente. Relegato ormai a feud di scarso livello e non pi\u00f9 giovanissimo, Simmons inizi\u00f2 piano piano a diradare sempre pi\u00f9 la sua presenza sul quadrato.\nApparizioni sporadiche (2006\u2013presente).\nDopo aver smesso di lottare sul ring, Simmons \u00e8 rimasto per qualche anno dietro le quinte della WWE. Il 13 gennaio 2009 \u00e8 stato licenziato in seguito all'ondata di licenziamenti da parte della federazione..\nNei primi mesi del 2012, \u00e8 stata annunciata l'introduzione di Simmons nella WWE Hall of Fame. A introdurlo, il 31 marzo 2012, \u00e8 stato il suo partner di vecchia data e migliore amico John \"Bradshaw\" Layfield. Nell'episodio di Raw 1000 Simmons riforma con Bradshaw l'A.P.A. per difendere Lita da Heath Slater. Bradshaw esegue una Clothesline From Hell e Faarooq conclude con il suo classico \"DAMN!\".\nNella puntata del 19 gennaio 2015 l'nWo (Kevin Nash, Scott Hall e X-Pac) sale sul ring per poi essere interrotti dagli Ascension tuttavia JBL si alza dal tavolo dei commentatori e sbottonandosi la camicia mostra una maglietta con il logo APA. Successivamente fa il suo ingresso Ron Simmons, i due si abbracciarono ed entrarono nel ring. Dopodich\u00e9 entrano pure i New Age Outlaws (Billy Gunn e Road Dogg) e attaccano gli Ascension; dopo JBL si fa avanti, e colpisce Viktor con una \"Clothesline from Hell\".\nVita privata.\nNel 2008 \u00e8 stato impegnato in un percorso di riabilitazione dalla dipendenza da droghe e alcol; a spingerlo con forza a sottoporvisi \u00e8 stata la WWE, preoccupata dalle sue condizioni durante uno show."}
{"id": "1352083", "revid": "486946", "url": "https://it.wikipedia.org/wiki?curid=1352083", "title": "Lampacione", "text": ""}
{"id": "1352087", "revid": "125692788", "url": "https://it.wikipedia.org/wiki?curid=1352087", "title": "Campionato mondiale di calcio femminile 1991", "text": "Il campionato mondiale di calcio femminile 1991 \u00e8 stata l'edizione inaugurale del torneo, tenutasi in Cina dal 16 al 30 novembre 1991. \nLa prima formazione ad iscrivere il proprio nome nell'albo d'oro furono gli Stati Uniti, vittoriosi per 2-1 sulla Norvegia.\nCitt\u00e0 e stadi.\nSei stadi furono scelti per ospitare le gare della competizione.\nQualificazioni.\nLa FIFA annunci\u00f2 la distribuzione dei posti per le sei federazioni per la definizione delle 12 squadre nazionali partecipanti al campionato mondiale 1991:\nFase a gironi.\nRaffronto tra le terze classificate.\nLe migliori due tra le terze classificate si qualificavano alla fase a eliminazione diretta."}
{"id": "1352091", "revid": "11694", "url": "https://it.wikipedia.org/wiki?curid=1352091", "title": "Heracles", "text": ""}
{"id": "1352098", "revid": "11694", "url": "https://it.wikipedia.org/wiki?curid=1352098", "title": "Pamphylia", "text": ""}
{"id": "1352102", "revid": "287204", "url": "https://it.wikipedia.org/wiki?curid=1352102", "title": "\u00centregalde", "text": "\u00centregalde, (in ungherese \"Havasg\u00e1ld\") \u00e8 un comune della Romania di 702 abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 11 villaggi: Dealu Geoagiului, Ghioncani, Ilie\u0219ti, \u00centregalde, Iv\u0103ni\u0219, M\u0103rine\u0219ti, Modole\u0219ti, Necrile\u0219ti, Pope\u0219ti, Sf\u00e2rcea, Tec\u0219e\u0219ti.\nLa popolazione ha una lunga tradizione nell'allevamento di animali, ma sta muovendo i primi passi l'industria del turismo, con i primi progetti per la costruzione di \"seconde case\".\nDi un certo interesse nella zona sono:"}
{"id": "1352103", "revid": "486946", "url": "https://it.wikipedia.org/wiki?curid=1352103", "title": "Halifirien", "text": ""}
{"id": "1352104", "revid": "486946", "url": "https://it.wikipedia.org/wiki?curid=1352104", "title": "Eilenaer", "text": ""}
{"id": "1352105", "revid": "287204", "url": "https://it.wikipedia.org/wiki?curid=1352105", "title": "Intregalde", "text": ""}
{"id": "1352106", "revid": "767487", "url": "https://it.wikipedia.org/wiki?curid=1352106", "title": "Damnum iniuria datum", "text": "In diritto romano il damnum iniuria datum fu inserito tra i \"delicta\" grazie alla \"Lex Aquilia de damno\", un plebiscito votato nell'antica Roma nel 286 a.C.\nLa legge.\nLa \"lex\" si articolava cos\u00ec: \nLa pena.\nLa pena consisteva nel \"simplum\": per il primo capitolo, nel maggior valore che schiavi o animali avessero avuto durante l'anno precedente l'uccisione; per il secondo, per l'importo del credito estinto; per il terzo, nel maggior valore degli schiavi, animali e cose nei trenta giorni precedenti l'evento dannoso.\nIl secondo capitolo cadde in desuetudine, quando si incominciarono ad usare le rispettive azioni. Il primo e terzo capitolo furono ricompresi nel novero del \"damnum iniuria datum\". L'azione che spettava contro l'autore del danno era l\"'actio legis Aquiliae\", penale (ma in simplum) e in ius. Ad essa era legittimato il proprietario e poi, tramite \"actiones utiles\", si estese la tutela aquiliana ad usufruttuari, comodatari e possessori di buona fede; forse anche a creditori pignoratizi, usuari e coloni.\nL'azione si dava all'uopo in via nossale, non era trasmissibile e si cumulava con altre azioni. Se il danno era stato provocato nel maggior valore della \"res\" nell'ultimo anno o mese, l'azione era reipersecutoria, diversamente poteva essere mista dovendosi considerare a titolo di pena quella parte della condanna che superasse il valore della \"res\" al tempo dell'evento dannoso. Dal rozzo criterio del valore della cosa si passa poi a considerare l'interesse dell'attore all'integrit\u00e0 fisica della cosa stessa."}
{"id": "1352111", "revid": "61146", "url": "https://it.wikipedia.org/wiki?curid=1352111", "title": "Fausta Simona Morganti", "text": ""}
{"id": "1352112", "revid": "2091899", "url": "https://it.wikipedia.org/wiki?curid=1352112", "title": "CUS Cagliari", "text": "Il CUS Cagliari \u00e8 la societ\u00e0 polisportiva dell'Universit\u00e0 degli Studi di Cagliari, facente parte del Centro Universitario Sportivo Italiano.\nStoria.\nL'11 giugno 1947 un gruppo di studenti universitari, presso la sede della L.A.U.C. (Libera Associazione Universitari Cagliaritani) in via Universit\u00e0 56 nel quartiere di Castello, si riun\u00ec per fondare il Centro Universitario Sportivo cittadino. Il primo presidente, eletto per alzata di mano, fu Pietro Scardigli, studente in ingegneria, mentre si ignora chi fossero gli altri dirigenti ma sicuramente faceva parte del primo direttivo Vittorio Figari. Lo scopo di tale fondazione era la partecipazione ai primi Campionati Nazionali Universitari del dopoguerra che si sarebbero svolti lo stesso anno a Bologna, ai quali parteciparono poi 8 atleti.\nIl 1949 vide il passaggio delle consegne tra il presidente Pietro Scardigli, ingegnere cestista e il fratello Mario, chimico schermidore. Nel 1951 venne eletto presidente Andrea Arrica, futuro presidente dell'U.S. Cagliari, la squadra di calcio cittadina vincitrice dello Scudetto del 1970, che rimase in carica per sei anni fino al 1957. Segu\u00ec la presidenza di Giuseppe Zucca, medico, rimasto in carica sino al 1968, anno in cui pass\u00f2 il testimone a Pino de Fanti, ingegnere. Nel 1970 l'avvento di Adriano Rossi che rimase in carico sino al 2015 anno in cui venne eletto Stefano Arrica. Si arriva quindi all'elezione dell'On. Marco Meloni nel 2016 e tutt'ora in carica.\nLa sede rimase sino agli anni cinquanta quella della L.A.U.C., ma essa si spost\u00f2 prima in via Corte d'Appello, sempre in Castello e successivamente in via Dante, nel quartiere di Villanova, prima di approdare al complesso di Sa Duchessa, sede attuale, costruito negli anni ottanta.\nSezioni.\nAl suo interno si disputano i pi\u00f9 svariati sport, ma le sezioni che svolgono campionati e attivit\u00e0 a livello agonistico sono attualmente:\nAtletica leggera.\nLa sezione di atletica leggera del CUS Cagliari, nacque nel 1965 con Adriano Rossi, attuale presidente della polisportiva, come dirigente e il primo dirigente della sezione fu Giuseppe Zucca. Da subito ha mietuto grandi successi sia in campo regionale che nazionale: titoli Italiani, maglie azzurre, una presenza ai Giochi Olimpici, e 14 anni consecutivi nelle finali nazionali della serie \"A Oro\" dei campionati italiani di societ\u00e0 di atletica leggera con la squadra femminile. Attualmente il settore conta circa 150 tesserati.\nCanoa/kayak.\nL'attivit\u00e0 agonistica del CUS Cagliari all'interno della Federazione Italiana Canoa Kayak nasce nel 1978 presso la sede di Sa Illetta che si affaccia sulla Laguna di Santa Gilla, come disciplina dedicata alle gare di velocit\u00e0 e fondo sull'acqua piatta. Fin dall'anno di fondazione gli equipaggi conquistano la leadership isolana e dalla prima met\u00e0 degli anni ottanta si piazzano tra le prime societ\u00e0 a livello nazionale. In quegli anni la sede risiedeva presso il bacino de \"Sa Scafa\", il gruppo degli atleti cresce, soprattutto del settore giovanile, ed a met\u00e0 degli anni novanta si ottengono le prime medaglie a livello nazionale compreso il titolo nel K1 da parte di Giammarco Piga che valse la convocazione nella squadra nazionale.\nDopo vent'anni di declino e conseguente sparizione del settore all'interno della polisportiva, dagli anni'10 del nuovo Millennio ritorna a disputare gare agonistiche, includendo per\u00f2 anche il settore turistico amatoriale ed il Surf ski.\nPallacanestro.\nNel 1958 ci fu l'affiliazione alla Federazione Italiana Pallacanestro, ma solo nel 1969 nacque la sezione Pallacanestro dedicata al settore femminile.\nNegli anni settanta la squadra collezion\u00f2 diverse stagioni nella massima serie, forte di un \"indotto cestistico\" cittadino di alto livello (in quegli anni in Serie A maschile militava la Brill Cagliari), con un settimo posto come miglior risultato, poi nei decenni successivi avvenne il declino.\nSolo negli anni '10 del secolo successivo ci fu una ripresa: nel 2010-11 vinse il Girone Nord della Serie A2 conquistando il ritorno in Serie A dopo 34 anni.\nPallavolo.\nDall'estate 2017 la polisportiva ha aperto la sua sezione del volley, inglobando la Sandalyon Quartu, squadra di Quartu Sant'Elena che la stagione precedente conquist\u00f2 la vittoria nel campionato regionale di Serie C. Il nuovo sodalizio ha consentito cos\u00ec di non disperdere il titolo sportivo di una squadra della citt\u00e0, gi\u00e0 privata da qualche anno di una formazione nelle serie nazionali dopo la sparizione del Cagliari Volley. La squadra, al suo primo campionato nazionale di Serie B, ha ottenuto la salvezza.\nScherma.\nNella stagione 1963-1964 la scherma entr\u00f2 a far parte del sodalizio universitario su impulso di Francesco Pala. La sala scherma venne ricavata nei locali della Chiesa sconsacrata di via Corte D'Appello nel quartiere di Castello dove si trovava la segreteria della societ\u00e0.\nIl CUS Cagliari \u00e8 stata per diversi anni tra le prime dieci societ\u00e0 in Italia conquistando diversi titoli tricolore tutti nella spada con Beppe Murru, Campione Nazionale Allievi nel 1973, Carlo Songini, Campione Nazionale Terza categoria nel 1976, Campione Nazionale Giovani nel 1977 e Campione Universitario nel 1978 e Piero Falqui Campione Nazionale 4\u00aa categoria nel 1977 e nel 1981.\nNel 1976 Pala lasci\u00f2 il CUS: dapprima la dirigenza fu affidata a Dott.Falqui padre dello spadista Piero per poi lasciare il passo prima a Raffaele Zicca e poi ad Alberto Macis che per pi\u00f9 di 20 anni ha guidato la sezione scherma.\nFinito il ciclo di Via Corte D'Appello, dopo un anno di transizione ai Salesiani di Viale Fra Ignazio, la sala scherma \u00e8 stata trasferita nel 1989 nei moderni impianti di Sa Duchessa.\nA partire da met\u00e0 anni novanta il M\u00b0 Raffaele Zicca ha lavorato fianco a fianco con il M\u00b0 Mario Mundula crescendo una nuova generazione di atleti che ha calcato le pedane del Cus per oltre un decennio.\nDalla stagione 2011-2012 la sezione scherma \u00e8 guidata da Francesco De Simone, seconda categoria di spada a fine anni novanta.\nGli impianti.\nIl Centro Universitario Sportivo cagliaritano \u00e8 diviso in tre impianti: uno sito nella zona di Sa Duchessa (nei pressi delle facolt\u00e0 di Lettere e Filosofia, in via Is Mirrionis) e una sede nautica sita in Via dei Calafati (nei pressi della capitaneria di Porto).\nImpianti \u201cSa Duchessa\u201d.\nIl centro polivalente \u00e8 dotato di:\nPossono accedervi gli atleti affiliati alla polisportiva e gli studenti universitari in regola con le tasse universitarie.\nImpianto di Monserrato.\nSono situati presso la Cittadella universitaria di Monserrato. Gli impianti vengono aperti sia in occasione di attivit\u00e0 organizzate dal CUS o dall'Universit\u00e0 degli Studi di Cagliari oppure ogniqualvolta gli studenti facciano richiesta per svolgere sia attivit\u00e0 individuale che a squadre.\nNell'impianto \u00e8 presente:\nSede nautica.\nL'Universit\u00e0 degli studi di Cagliari \u00e8 proprietaria anche di una sede nautica situata in via dei Calafati, vicino al rione di Giorgino. \u00c8 presente per la pratica della canoa:"}
{"id": "1352113", "revid": "124289929", "url": "https://it.wikipedia.org/wiki?curid=1352113", "title": "Rognosa d'Etiache", "text": "La Rognosa d'Etiache (3.382 ) \u00e8 la seconda vetta per altezza del gruppo delle Alpi Cozie Settentrionali (dette Alpi del Moncenisio). La cima si trova a poca distanza dal confine tra l'Italia e la Francia, ma interamente in territorio italiano.\nCaratteristiche.\nLa montagna si trova lungo la linea di montagne che dalla Pierre Menue (ad occidente) attraverso il Gros Peyron e la Rognosa d'Etiache conduce alla Punta Sommeiller. Dal versante italiano chiude il \"Vallone di Rochemolles\" (vallone che scende a Bardonecchia) mentre dal versante francese domina il \"Vallon d'Etache\" che scende verso Bramans.\nLa montagna si presenta come una cresta particolarmente incisa ed orientata da nord-est a sud-ovest e che forma due vette principali: la \"Punta Nord-est\" (3.376\u00a0m) e la \"Punta Sud-ovest\" (3.382\u00a0m). La cresta si prolunga ancora verso sud-ovest formando la \"Torre Maria Celeste\" (3.342\u00a0m) \nSalita alla vetta.\nLa via normale per l'accesso alla vetta \u00e8 di tipo alpinistico. L'accesso dal versante italiano pu\u00f2 iniziare da Bardonecchia percorrendo la stretta valle di Rochemolles e raggiungendo, anche in auto, il Rifugio Scarfiotti. Dopo il rifugio a sx per un ripido e a tratti malsegnalato sentiero si prosegue fino al colle e poi alla vetta su cresta rocciosa (F)."}
{"id": "1352115", "revid": "144636", "url": "https://it.wikipedia.org/wiki?curid=1352115", "title": "Willem Bilderdijk", "text": "\u00c8 stato anche storico, linguista e avvocato. Come letterato speriment\u00f2 tutti i generi, dall'ode alla tragedia, all'epigramma. La sua opera pi\u00f9 importante \u00e8 il poema incompiuto \"La fine del primo mondo\" (1810). La sua letteratura ha segnato il passaggio dal Neoclassicismo al Romanticismo nel suo Paese.\nBiografia.\nBilderdijk era figlio di un medico di Amsterdam. All'et\u00e0 di sei anni un incidente al piede lo immobilizz\u00f2 per dieci anni e cos\u00ec si abitu\u00f2 a studiare in modo continuo e intenso. I suoi genitori erano ardenti sostenitori della Casa d'Orange-Nassau, cos\u00ec Bilderdijk crebbe con forti convinzioni monarchiche e calviniste.\nCompletati gli studi all'Universit\u00e0 di Leida, nel 1782 Bilderdijk ottenne il dottorato in diritto e cominci\u00f2 la pratica forense con un avvocato dell'Aia. Tre anni dopo spos\u00f2 Rebecca Woesthoven, ma fu un matrimonio infelice. Nel 1795 rifiut\u00f2 di prestare giuramento di fedelt\u00e0 all'amministrazione della neonata Repubblica Batava, pertanto fu obbligato a lasciare i Paesi Bassi. And\u00f2 ad Amburgo e poi a Londra, dove si fece un nome grazie alla sua grande cultura.\nQui ebbe come allieva Katharina Wilhelmina Schweickhardt (1776-1830), la figlia di un pittore olandese, anche lei poetessa. Quando Bilderdijk lasci\u00f2 Londra nel giugno del 1797 per andare a Braunschweig, la donna lo segu\u00ec. Bilderdijk divorzi\u00f2 formalmente dalla prima moglie nel 1802 e spos\u00f2 Katharina.\nNel 1806 i suoi amici lo convinsero a tornare nei Paesi Bassi, perch\u00e9 la Repubblica Batava era stata sostituita da una monarchia, il cui primo re fu Luigi Bonaparte, un fratello dell'imperatore di Francia, Napoleone Bonaparte. Luigi Napoleone ricevette benevolmente Bilderdijk, lo nomin\u00f2 suo bibliotecario, membro e poi presidente (1809-1811) dell'Accademia Reale delle Arti e delle Scienze dei Paesi Bassi. Bilderdijk insegn\u00f2 al re l'olandese, anche se in un'occasione Luigi Napoleone disse al suo popolo che lui era il \"Konijn van 'Olland\" (il \"coniglio d'Olanda\"), invece che il \"Koning van Holland\" (il \"Re d'Olanda\"), perch\u00e9 aveva difficolt\u00e0 con la pronuncia dell'olandese. In merito alla lingua inglese, assunse una posizione critica nei confronti di Matthias Siegenbeek, allora incaricato di stabilire le regole ortografiche della lingua olandese e che egli declin\u00f2 nel suo trattato del 1804.\nDopo l'abdicazione di Luigi Napoleone, Bilderdijk cadde in miseria. Quando Guglielmo I dei Paesi Bassi sal\u00ec al trono nel 1813, Bilderdijk sperava di ricevere un incarico come professore ma invece ebbe solo l'incarico di insegnante di storia a Leida. Continu\u00f2 la sua energica campagna contro le idee liberali fino alla morte, che avvenne ad Haarlem il 18 dicembre 1831.\nBilderdijk fu il fondatore di un movimento spirituale chiamato \"Het R\u00e9veil\" (il risveglio), che cercava di dare una risposta cristiana alla Rivoluzione francese. Tra i suoi allievi ci furono Abraham Capadose, Willem de Clercq, Guillaume Groen van Prinsterer e soprattutto Isaac da Costa, che definiva il suo maestro \"anti-rivoluzionario, anti-Barneveltiano, anti-Loevensteiniano, anti-liberale\".\nLa collezione del Museo Bilderdijk (Bilderdijkmuseum, Amsterdam) contiene non solo manoscritti di Bilderdjk (lettere e appunti), ma anche oggetti particolari, come i calchi della sua mano destra."}
{"id": "1352127", "revid": "287204", "url": "https://it.wikipedia.org/wiki?curid=1352127", "title": "Basilio di Ancira", "text": "Biografia.\nLa vita di Basilio si intreccia con il contrasto tra l'Arianesimo e il Trinitarianesimo: la disputa sulla natura e consustanzialit\u00e0 del Figlio e del Padre vedeva infatti quattro schieramenti, quello dello \"homoo\u00f9sion\" (sostenuto da Atanasio di Alessandria) per cui il Padre e il Figlio erano consustanziali, quello dello \"homoio\u00f9sion\" (sostenuto da Basilio) per il quale il Figlio era quasi della stessa sostanza del Padre, quello dello \"an\u00f2moios\" (posizione dell'Arianesimo promossa da Ezio di Antiochia) secondo il quale Padre e Figlio era di sostanza diversa dal Padre e quello dello \"\u00f2moios\" (sostenuto da Acacio di Cesarea) secondo il quale il Figlio \u00e8 simile al Padre.\nNel 336 il vescovo anti-ariano di Ancira, Marcello, venne dichiarato decaduto dal sinodo di Costantinopoli, in cui le posizioni ariane ebbero il sopravvento; Basilio venne decretato a succedergli. Inizi\u00f2 allora una serie di deposizioni e reintegri di Marcello e, conseguentemente, di Basilio: nel 337 (morte dell'imperatore Costantino I) Marcello venne reintegrato, ma due anni dopo Basilio ritorn\u00f2 alla propria sede; nel 340 Marcello ebbe il sostegno di papa Giulio I, ma solo nel 343 Basilio venne dichiarato decaduto dal concilio di Sardica, a maggioranza trinitaria.\nIl nuovo imperatore Costanzo II si schier\u00f2 nel partito dell\"homoio\u00f9sios\". Basilio e Eustazio di Sebaste entrarono in contrasto con Ezio di Antiochia durante il secondo concilio di Sirmio e lo denunciarono presso il cesare d'Oriente Costanzo Gallo, il quale lo condann\u00f2 a morte, condanna che non venne eseguita; fu poi Costanzo II stesso, su indicazione di Basilio, a mandare in esilio Ezio. Accadde per\u00f2 che nel terzo concilio di Sirmio (359), Costanzo sposasse la formula del'\"h\u00f2moios\", letteralmente \"[Figlio] simile a Dio\", propugnata da Acacio di Cesarea in quanto, per la sua vaghezza, ritenuta adatta a fungere da compromesso tra le varie posizioni. Nel 360 Basilio venne allora esiliato.\nAgiografia.\nSecondo l'agiografia \"Vita e atti del prete martire Basilio\", Basilio sarebbe stato un martire, e come tale viene venerato dalla Chiesa ortodossa, il 22 marzo e il 28 giugno. All'interno dell'agiografia Basilio si trasforma in un difensore dell'ortodossia contro i pagani e gli ariani; avrebbe persino difeso l'oppositore del Basilio storico, Marcello, quando questi sarebbe stato deposto dagli ariani per essere sostituito da uno di loro (in realt\u00e0 lo stesso Basilio).\nL'agiografia lo vuole martirizzato per volere dell'imperatore Giuliano, cugino di Costanzo II e suo successore, il quale si era convertito dal Cristianesimo al Paganesimo: Giuliano l'avrebbe fatto arrestare e, indispettito dalla sua perseveranza nella fede, torturare e uccidere."}
{"id": "1352129", "revid": "809148", "url": "https://it.wikipedia.org/wiki?curid=1352129", "title": "CUS Cagliari Hockey", "text": "Il CUS Cagliari Hockey \u00e8 la sezione di hockey su prato del Centro Universitario Sportivo Cagliari.\nStoria.\nIl CUS Cagliari nasce nel 1947 reclutando giocatori da altre squadre cagliaritane (in particolare dal SG Amsicora con l'obiettivo di giocare campionati ad alti livelli: per fare questo ha da sempre sostenuto una vasta campagna acquisti di stranieri affermati."}
{"id": "1352133", "revid": "1983214", "url": "https://it.wikipedia.org/wiki?curid=1352133", "title": "Jidvei", "text": "Jidvei (in ungherese \"Zsidve\", in tedesco \"Seiden\"), \u00e8 un municipio della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 5 villaggi: B\u0103lcaciu, C\u0103p\u00e2lna de Jos, Feisa, Jidvei e Veseu\u0219."}
{"id": "1352136", "revid": "767487", "url": "https://it.wikipedia.org/wiki?curid=1352136", "title": "Simona Antonelli", "text": "Alta 177 cm, gioca come playmaker.\nCarriera.\nCresciuta nel San Raffaele Basket,dove dal 1994 al 2000 ha collezionato due scudetti nella categoria allieve e uno cadette. Ha fatto parte della nazionale giovanile alle qualificazione agli europei nel 2000. Nel 2001 passa nelle file dell'interclub muggia nel campionato di a2, vincendo il campionato giovanile categoria under 20. Dal 2002-03 al 2005-06 ha giocato con la Virtus Viterbo. Nella sua ultima stagione aveva giocato ventisei gare. Nel 2006-07 \u00e8 passata all'Ares Ribera.\nNel 2007-08 gioca in Serie A2 con la Sma Ancona e l'anno successivo con la Pallacanestro Rende.\nNel 2009 passa all'Alpo Basket in Serie B d'Eccellenza femminile."}
{"id": "1352139", "revid": "69794", "url": "https://it.wikipedia.org/wiki?curid=1352139", "title": "Campionato italiano femminile di beach soccer", "text": ""}
{"id": "1352142", "revid": "599013", "url": "https://it.wikipedia.org/wiki?curid=1352142", "title": "Laura Macchi", "text": "Alta 188 cm per 76 kg, giocava come ala.\nCarriera.\nNei club.\nCresciuta nella squadra della sua citt\u00e0 natale, nel 1999-00 \u00e8 stata acquistata dalla Pool Comense, con cui ha giocato per sette stagioni, disputando per quattro volte l'Eurolega, nel 2000, 2001, 2002 e 2003. Nel 2006-07 \u00e8 passata alla Pallacanestro Ribera, con cui ha preso parte all'Eurocoppa.\nHa giocato per due stagioni nella WNBA, la lega professionistica statunitense. Nel 2004 e nel 2005 ha giocato con le Los Angeles Sparks, titolare insieme a Raffaella Masciadri. Nel 2006 \u00e8 stata ceduta alle Chicago Sky, ma non ha giocato con la squadra dell'Illinois.\nIl 3 aprile 2008 ha vinto l'EuroCup, in seguito alla vittoria di Schio a Mosca per 78-69.\nNella stagione sportiva 2009/2010 Laura Macchi si deve ritirare prima di giocare le semifinali. Gioca ancora a Schio e nel 2010-'11 vince sia il campionato che la coppa. Ha segnato 10 punti nella sfida di Supercoppa italiana vinta contro Taranto il 7 ottobre 2012. Ha vinto poi anche la Coppa Italia nella finale contro Lucca e completato il \"treble\" con la conquista dello scudetto, sempre in finale contro Lucca, il 4 maggio. Si \u00e8 laureata campionessa d'Italia per la sesta volta il 4 maggio 2014.\nA giugno 2018 annuncia il suo passaggio alla Dike Basket Napoli dopo aver vinto lo scudetto con Schio nella stagione precedente. Sette mesi dopo, a seguito del ritiro della compagine partenopea, passa alla Reyer Venezia.\nIn Nazionale.\n\u00c8 nel giro della nazionale italiana dal 2001 e ha preso parte agli Europei del 2001, 2003, 2005, 2007, 2009. Dopo una pausa nel 2015 torna in nazionale arrivando a qualificarsi e giocare ai campionati Europei 2017."}
{"id": "1352144", "revid": "287204", "url": "https://it.wikipedia.org/wiki?curid=1352144", "title": "Otto Julius Bierbaum", "text": "Animatore e direttore di alcuni periodici letterari di Berlino, si occup\u00f2 di teatro, ma prevalentemente fu poeta lirico e novelliere. Fra le sue opere: \"Labirinto d'amore\" (1901) e \"Il principe Cuc\u00f9\" (1907).\nDue suoi lavori furono ridotti per il cinema.\nMor\u00ec a Dresda il 1\u00ba febbraio 1910 all'et\u00e0 di 44 anni."}
{"id": "1352146", "revid": "6923", "url": "https://it.wikipedia.org/wiki?curid=1352146", "title": "RaiSat Album", "text": "RaiSat Album \u00e8 stato un canale televisivo dedicato alla memoria televisiva del passato edito da RaiSat e disponibile dal 1\u00ba luglio 1999 al 30 luglio 2003 nel bouquet satellitare di TELE+ Digitale.\nPalinsesto.\nIl canale proponeva una programmazione giornaliera di quattro ore, ripetute sei volte per coprire l'intero arco delle 24 ore. Il palinsesto prevedeva la prima mezz'ora circa dedicata ai telegiornali dello stesso giorno e di 40, 30 e 20 anni prima (a cura di Gianni Bisiach); successivamente il programma variava in base al giorno della settimana: ad esempio il venerd\u00ec era il giorno dedicato al teatro, il sabato era la volta dello spettacolo, la domenica veniva trasmesso lo sport, e cos\u00ec via.\nTra gli autori dei primi palinsesti figurava Filippo Porcelli, che nel 2000 ha realizzato il video di presentazione del canale \"I Favolosi anni 50\".\nNell'ultimo anno di vita il canale sub\u00ec un \"restyling\", sia nel logo che nei contenuti.\nNel periodo dal 16 marzo al 9 maggio 2003, il canale propose uno speciale giorno per giorno a 25 anni di distanza sul sequestro e l'uccisione dell'allora Presidente della Democrazia Cristiana e ex presidente del consiglio Aldo Moro da parte delle Brigate Rosse.\nChiusura.\nNell'estate del 2003, Sky Italia entr\u00f2 nel mercato della pay-tv fondendo TELE+ Digitale e Stream TV. Proprio in quel periodo venne annunciato che RaiSat Album non avrebbe continuato le trasmissioni sulla nuova piattaforma, che avrebbe invece ospitato i nuovi canali RaiSat Extra e RaiSat Premium.\nMolti confondono questi ultimi due canali per sostitutivi di RaiSat Album, ma in realt\u00e0 essi hanno caratteristiche diverse. RaiSat Extra era dedicato alla \"TV del giorno prima\", RaiSat Premium dava invece spazio alle fiction, sia recenti che pi\u00f9 vecchie, e saltuariamente dedica spazio anche a trasmissioni del passato come \"Indietro tutta\", ma non in modo continuativo come invece faceva RaiSat Album.\nSecondo gli intenti iniziali, tuttavia, RaiSat Premium doveva accedere in parte alle trasmissioni di RaiSat Album, almeno quelle pi\u00f9 recenti, ma con il passare del tempo ha finito per diventare un canale di replica delle fiction Rai degli ultimi anni."}
{"id": "1352148", "revid": "599013", "url": "https://it.wikipedia.org/wiki?curid=1352148", "title": "Paulo S\u00e9rgio Rosa", "text": "Caratteristiche tecniche.\nGioc\u00f3 come attaccante centrale.\nCarriera.\nClub.\nNel 1988, durante la finale del Campionato Paulista tra Corinthians e Guarani, Viola entr\u00f2 al posto del titolare Edmar, e al quinto minuto del primo tempo supplementare, segn\u00f2 il gol che diede la vittoria al Corinthians.\nViola, dopo tre mesi senza marcature, si trasfer\u00ec prima al S\u00e3o Jos\u00e9 e successivamente all'Ol\u00edmpia; nel 1992 torn\u00f2 al Corinthians, dove segnando molto sia nel \"brasileir\u00e3o\" che nel campionato Paulista, si mise in evidenza a livello nazionale e internazionale, arrivando ad ottenere la convocazione nel e il trasferimento europeo al Valencia, in Spagna. Lo scarso adattamento fece s\u00ec che tornasse al Palmeiras dopo una sola stagione, e nel 1998 gioc\u00f2 nel Santos. Con il club del Vila Belmiro, fu capocannoniere del Campeonato Brasileiro S\u00e9rie A 1998 e vinse la Coppa CONMEBOL.\nNel 1999 si trasfer\u00ec nello stato di Rio de Janeiro per giocare nel Vasco da Gama, con il quale vinse la Copa Jo\u00e3o Havelange e la Coppa Mercosur. Nel 2001 Viola torn\u00f2 al Santos e poi al Gaziantepspor, in Turchia; di ritorno in Brasile nel 2004, gioc\u00f2 per il Guarani, ma nonostante le buone prestazioni non riesce ad evitare la retrocessione del club in S\u00e9rie B.\nL'anno successivo Viola firm\u00f2 un contratto con il Bahia per disputare il Campeonato Brasileiro S\u00e9rie B 2005. Viola fu il giocatore pi\u00f9 pagato della squadra, con uno stipendio di 70.000 reais al mese, ma nonostante alcuni gol decisivi, il club retrocesse comunque in S\u00e9rie C.\nSempre nel 2005, Viola si trasfer\u00ec al Flamengo, per migliorare il rendimento dell'attacco \"rubronegro\", fino ad allora il peggiore del campionato, ma non debutt\u00f2 mai.\nTra la fine del 2005 e l'inizio del 2006, fu arrestato per detenzione illegale di un'arma (una spingarda). Viola pass\u00f2 quindi tre giorni nella prigione di Barueri, ma questo non imped\u00ec lo svolgimento delle trattative per il passaggio del giocatore alla Juventus-SP in vista del campionato Paulista.\nNel febbraio 2007 fu contattato dalla UNITRI per giocare nell'Uberl\u00e2ndia, squadra che disputava il \"M\u00f3dulo II\" del campionato Mineiro. Dopo due sole reti segnate, a causa di problemi disciplinari gli fu rescisso il contratto dal club prima della fase finale del campionato.\nNel 2008 torn\u00f2 a Rio de Janeiro per giocare nel Duque de Caxias, che partecipava al campionato Carioca. Firm\u00f2 un contratto di quattro mesi, terminato il quale si trasfer\u00ec all'Angra dos Reis; il 16 dicembre fu annunciato dal Resende l'avvenuto accordo con il giocatore, che fu presentato il 9 gennaio 2009.\nNazionale.\n\u00c8 stato convocato in Nazionale per il tenutosi negli Stati Uniti d'America; gioc\u00f2 nella finale contro l' durante i tempi supplementari."}
{"id": "1352155", "revid": "729019", "url": "https://it.wikipedia.org/wiki?curid=1352155", "title": "Aleutka", "text": "Aleutka () \u00e8 una localit\u00e0 di 800 abitanti situata nel Krai di Kam\u010datka, in Russia."}
{"id": "1352157", "revid": "854668", "url": "https://it.wikipedia.org/wiki?curid=1352157", "title": "Chandragupta Maurya", "text": "Poco si conosce della vita del fondatore dell'impero Maurya, a iniziare dalla sua data di nascita.\nAnche il suo presunto incontro alle foci dell'Indo con Alessandro Magno non \u00e8 documentato, seppure ampiamente riportato dagli storici greci e latini.\nApprofittando delle guerre che indebolirono la dinastia Nanda e dell'invasione dell'India da parte di Alessandro Magno, riusc\u00ec dapprima a impossessarsi del regno di Magadha e quindi, per primo, a unificare l'India Settentrionale.\nDopo una guerra durata alcuni anni, nel 306 a.C. tratt\u00f2 con Seleuco I, ottenendo le province indiane dell'impero macedone in cambio di 500 elefanti, che Seleuco intendeva usare nella sua lotta contro Antigono Monoftalmo nel contesto della guerra dei Diadochi.\nLa Battaglia di Ipso fu decisa proprio dalla superiorit\u00e0 in termini di elefanti dell'esercito coalizzato contro Antigono.\nMor\u00ec nel 297 a.C., e lasci\u00f2 il trono al figlio Bindusara, il cui titolo era semplicemente quello di \"Rajah di Magaddha\".\nLa situazione dell'India al tempo di Alessandro Magno.\nSconfitto il rajah Poro (\"Purushottama\") sul fiume Idaspe (\"Jhelum\") - dopo averlo guadato presso la cittadina di Bhera - nell'attuale Pakistan nell'aprile del 326 a.C., fond\u00f2 il mese successivo due citt\u00e0 prospicienti, attraversate (all'epoca, poich\u00e9 ora esso ha cambiato corso) dal fiume stesso, Alessandria Bucefala - secondo alcuni Jhelum, secondo altri Jalalpur, ma pi\u00f9 probabilmente Mong) sul sito dove cadde il suo amato destriero Bucefalo - e Alessandra Nicea, sul luogo stesso della battaglia (secondo alcuni Phalia, ma pi\u00f9 probabilmente Gujrat), Alessandro venne a conoscenza dei territori delle attuali India e Cina. \nFu cos\u00ec che il re macedone concep\u00ec di allargare il suo impero oltre i confini del precedente impero persiano. Durante il biennio 327 - 325 a.C., mentre sottometteva la XX satrapia persiana, corrispondente agli attuali Afghanistan e Pakistan, Alessandro Magno s'inform\u00f2 circa le terre al di l\u00e0 dell'Indo (Sind), che venne attraversato sul ponte di barche che Alessandro aveva ordinato di costruire nei pressi del guado di Ohind (Udabhandapura), ad Efestione ed a Perdicca, 25 chilometri a nord di Attock. \nQui gli venne incontro il regnante locale, Omfi (Ambhi, poi chiamato ufficialmente Taxila). Egli non solo aveva gi\u00e0 offerto il suo aiuto ad Alessandro in Sogdiana, con 30 elefanti e 700 cavalieri, ma aveva anche rifornito Efestione durante la costruzione del ponte e si ripropose ad attendere l'intero contingente quando questo avrebbe attraversato il fiume. Gli venne riferito dal re di Taxila (Takshicila), una trentina di chilometri a nordovest della moderna Islamabad, che la terra tra l'Indo ed il Gange era \"vasta quanto quella compresa tra il Tigri e l'Indo medesimo, ma frammentata in tanti regni in perenne lotta fra di loro e retta da re che avrebbero potuto esser figli di un barbiere\" (frase offensiva per designare dei re-travicello, ostaggi dei dignitari di corte e/o dei generali dell'esercito). \nUna missione esplorativa che il Macedone invi\u00f2 nell'attuale regione indiana di Amristar conferm\u00f2 in parte il racconto. Per\u00f2 venne anche sottolineata la difficolt\u00e0 dell'impresa per via della scarsit\u00e0 di vie di comunicazione, per il clima quotidianamente piovoso che trasformava i sentieri da aridi e polverosi in paludosi, per tutti i 330\u00a0km che gli esploratori coprirono in dodici giorni. Inoltre, pur confermata la notizia delle rivalit\u00e0 tra i regni in cui il subcontinente era frammentato, era pur vero che il regno limitrofo ai confini disponeva di un esercito numericamente di molto superiore a quello messo in campo dai regni della valle dell'Indo che tanto filo da torcere stavano dando ai Macedoni. Del resto, Alessandro era intenzionato a marciare sull'Indo, se l'esercito - stanco di continue campagne militari - non si fosse ammutinato, esausto di procedere a marce forzate di 40\u00a0km al giorno, in una terra martoriata dalle piogge monsoniche che rendevano l'aria pregna di umidit\u00e0, i sentieri impraticabili a causa del fango e le insidie di serpenti velenosi (probabilmente cobra) e scorpioni. \nAlessandro desiderava ardentemente giungere \"all'estremo confine della terra, laddove essa si getta nel grande Oceano\". Alessandro voleva spingersi oltre il fiume Beas, e oltre quel confine fluviale sembra vi fosse un popolo numeroso, retto da un'oligarchia, ricco di elefanti, forse i Prasii o i Gangaridi, che governava il bacino del Gange, della dinastia Nanda, la cui capitale, Pataliputra (la greca ) era situata alla confluenza del fiume Son col Gange, presso la moderna citt\u00e0 di Patna. \nIl malcontento cominciava ad appesantire gravemente, non solo il morale, ma soprattutto la disciplina dell'esercito macedone. La possibilit\u00e0, sempre pi\u00f9 concreta, di un \u201cnon-ritorno\u201d port\u00f2 i soldati a una vera e propria forma d'ammutinamento, anche se non di aperta rivolta, in considerazione del carisma di cui godeva Alessandro. L'esercito non aveva tutti i torti a rifiutarsi di proseguire in una campagna bellica in territori mai prima di allora conosciuti e - tanto meno - cartografati. Neppure i persiani Achemenidi avevano oltrepassato il corso dell'Indo. Gi\u00e0 solo il fatto che, durante la stagione dei monsoni il continuo straripamento dei fiumi del Punjab metteva a serio rischio le salmerie, che avrebbero dovuto esser lasciate al di qua del confine, privando l'esercito di vettovaglie e di acqua potabile, avrebbe reso quasi impossibile il tentativo d'invasione dell'India. Laddove terminava la sua impresa, a suo ricordo, Alessandro fece erigere dodici altari giganteschi di pietra, in segno di ringraziamento all'intero pantheon che lo aveva protetto durante l'impresa. L'area oggigiorno \u00e8 parte della Federazione indiana.\nL'ascesa di Chandragupta.\nAttraversato l'Indo, l'avanzata macedone verso oriente fu - dunque - arrestata dalla stanchezza dei soldati. La campagna indiana si arrest\u00f2 al fiume Ifasi (Beas), ultimo immissario a Est del fiume Indo. Questo grande fiume con i suoi affluenti venne a costituire cos\u00ec, nel progetto di Alessandro, l'estremo confine naturale e storico del suo immenso impero. Prima di riprendere la via del ritorno, Alessandro fece innalzare sulla riva sinistra del fiume Ifasi dodici altari agli dei, in forma di torri. Al centro una colonna di bronzo portava la scritta: \"Qui si ferm\u00f2 Alessandro\". A distanza di 2500 anni, \u00e8 praticamente impossibile conoscere l'esatta ubicazione dei dodici giganteschi altari di confine, in quanto il corso - mutevole nei secoli - del fiume pu\u00f2 averli erosi, fatti crollare, sepolti sotto diverse decine di metri di spessore di limo. Per quanto Alessandro non ebbe l'opportunit\u00e0 materiale per invadere l'India, la sua fama di sovrano saggio ed invincibile penetr\u00f2 ugualmente nella regione, tanto che, a tutt'oggi, si tramanda la sua epopea condita da episodi pi\u00f9 o meno fantasiosi. \nIl clan dei Maurya era noto gi\u00e0 da alcuni secoli, almeno dal tempo di Buddha (565 - 486 a.C.), ma Chandragupta pare fosse stato di umili origini, quindi appartenente ad un ramo molto collaterale della famiglia, se non - addirittura - figlio illegittimo dell'ultimo sovrano della dinastia Nanda e di una donna appartenente a una delle caste pi\u00f9 infime. Poco si conosce della sua vita. Nato probabilmente nel 340 a.C., fu allievo del noto maestro e filosofo ind\u00f9 Kautilya (o Chanakya), che divenne - in seguito - suo consigliere, una volta che Chandragupta fond\u00f2 l'impero Maurya. I due, con ogni probabilit\u00e0, si trovavano esuli a Taxila quando, nel 326 a.C. le armate macedoni invasero il bacino dell'Indo, in quanto Chandragupta pare esser stato esiliato per prevenire la sua possibilit\u00e0 di reclamare il trono, mentre Kautilya, appartenente alla potente casta sacerdotale dei Bramini si dice avesse giurato di vendicarsi di un'offesa arrecatagli da uno dei coreggenti del Regno di Nanda. Secondo quanto scritto da Plutarco, ma non si hanno riscontri in merito, fu proprio Chandragupta a spingere Alessandro a tentare la conquista del regno dei Nanda. Di certo conosciamo l'ammirazione del sovrano indiano per il tentativo del macedone di creare un impero universale e la fusione in un'unica entit\u00e0 di razze, popoli, usi e costumi cos\u00ec diversi, tanto che egli adott\u00f2 questo criterio a corte una volta insediatosi sul trono dei Nanda. Per primo Chandragupta concep\u00ec di detronizzare l'imperatore del Regno di Nanda. Il testo sanscrito Mudrarakshasa scritto da Visakhadutta e il testo dello Giainismo Parisishtaparvan citano un'ambasceria a fini d'alleanza militare compiuta da Chandragupta in persona presso il rajah himalayano Parvatka, da alcuni storici identificato proprio col rajah sconfitto da Alessandro Magno presso il fiume Idaspe, Poro. Dopo la morte di Alessandro, in effetti Poro si era smarcato dall'alleanza macedone, diventando a tutti gl'effetti sottomesso solo di nome, ma conducendo una politica totalmente autonoma da Babilonia. Effettivamente Poro potrebbe aver aiutato Chandragupta a rovesciare il regno Nanda, o, quanto meno a far scoppiare rivolte, dal momento che \u00e8 accertato storicamente l'assassinio del rajah da parte del generale greco Eudemo nel 317 a.C. e forse non \u00e8 un caso che le prime esperienze belliche del futuro imperatore si compirono nel Punjab, sebbene sicuramente dopo la morte di Alessandro, ma anche di Poro. In effetti, Poro e Chandragupta forse si allearono per abbattere il Regno dei Nanda, il che venne visto dai macedoni come un pericolo da cui scatur\u00ec la decisione di eliminare Poro. Eudemo dovette smobilitare comunque dal Punjab gi\u00e0 l'anno seguente (316 a.C.) per via delle rivolte e della guerriglia scatenate da Chandragupta, che si present\u00f2 come legittimo erede di Poro, portandosi dietro la gran maggioranza dell'esercito, mentre i pochi pres\u00ecdi lasciati in loco vennero massacrati dagl'indiani. Il Regno dei Nanda (pi\u00f9 propriamente \"Reame di Magadha\") era retto fino al 329 a.C. dal saggio rajah Mahapadma Nanda, quando, alla sua morte, non venne nominato alcun successore e i suoi sette figli assursero contemporaneamente al trono, incominciando una guerra civile per assicurarselo interamente. Da diverse fonti storiche si evince che il reame era nel caos pi\u00f9 completo e che intere province si erano rese del tutto autonome, sia quelle himalayane, sia il territorio di Kalinga e l'area del Deccan, cos\u00ec come s'intravede che i sette figli eredi non fosser minimamente all'altezza del padre, e - tanto meno - popolari, cosicch\u00e9 il reame stava iniziando a disintegrarsi. Chandragupta, pertanto, incominci\u00f2 a distinguersi, prima nelle continue guerre (forse guerriglie, pi\u00f9 propriamente) contro i greco - macedoni a oriente, e poi contro i Nanda, che allora controllavano la parte centro settentrionale del subcontinente ed erano in piena decadenza. L'occasione di porsi a capo di un movimento di liberazione della valle dell'Indo nacque dopo che i macedoni persero, a partire dalla data della morte di Alessandro, nel 323 a.C. il controllo dell'area, troppo lontana dai centri di potere siti a Babilonia, a Susa, a Ecbatana (la moderna Hamadan, in Iran).\nLa campagna antimacedone e la conquista del potere.\nIl satrapo della Partia, Peitone perse il controllo della satrapia dell'Indo gi\u00e0 nel 322 a.C., a causa del suo stolto tentativo di limitare il potere dei governatori locali, cosicch\u00e9 l'anarchia e la guerra civile scoppiarono tra i rajah che Alessandro aveva sottomesso precedentemente. Chandragupta si mise a capo di una coalizione intenzionata a cacciare i macedoni al di l\u00e0 della catena montuosa dell'Hindukush. Per certi versi, la sua vita mostra un parallelismo con quella del primo re persiano e fondatore della dinastia achemenide, Ciro il grande: da umili origini riuscirono a sconfiggere un vasto impero fondandone a loro volta uno proprio. Chandragupta, nel 322 a.C. gi\u00e0 controllava tutta l'arera dell'Indo e del Punjab ed aveva come sua sede proprio la citt\u00e0 di Taxila. Mentre la guerriglia imperversava nelle satrapie pi\u00f9 orientali del regno dei Seleucidi, successori in Asia di Alessandro, Chandragupta ne approfitt\u00f2, nel 321 a.C. per infliggere il colpo di grazia al traballante regno indiano di Magadha, battendo l'esercito del generale Bhadrassala, esautorando re Dhana della dinastia Nanda e facendosi proclamare re nel 313 a.C. Chandragupta era figlio illegittimo di uno degli ultimi monarchi Nanda, e la madre era una shudra, una serva appartenente, cio\u00e8 alla casta pi\u00f9 bassa, tuttavia grazie al suo valore militare riusc\u00ec a sconfiggere i re dei Nanda, affrontandoli uno alla volta ed impedendo che si coalizzassero contro di lui ed a creare il primo impero panindiano della storia, o quantomeno riusc\u00ec ad unificare tutto il subcontinente a eccezione della parte meridionale, attualmente occupata dai Tamil (320 - 319 a.C.). Intorno all'anno 319 a.C. annesse i territori himalayani compresi tra le sorgenti dell'Indo ed i laghi Mapam Yuco (nell'attuale regione cinese del Tibet, il Nepal il Sikkim, il Bhutan. Nel 318 a.C. si volse a sud e fagocit\u00f2 l'altopiano del Deccan, il Saurashtra (odierno Gujarat ed il Mysore (attuale Kamataka), quest'ultimo rappresent\u00f2 il confine meridionale dell'impero.\nNel frattempo, i seleucidi intervennero in prima persona nel Punjab per stroncare la ribellione, e tra le vittime cadde pure il rajah Poro (Pururava in Sanscrito), fatto assassinare, perch\u00e9 sospettato di tradimento, da Eumene proprio su ordine di Seleuco I Nicatore nel 317 a.C.. A questo punto lo scontro con Chandragupta fu inevitabile, ma il re indiano possedeva un esercito poderoso di 30\u00a0000 cavalieri, 600\u00a0000 fanti (tra fanti pesanti armati di spada e fanti leggeri armati di lancia), 9.000 elefanti, diverse migliaia di arcieri, ed a poco serv\u00ec la famosa falange macedone di fronte a una cos\u00ec imponente armata nemica. Solo nel 305 a.C. in una battaglia campale in un'ignota localit\u00e0 compresa tra il Deserto di Thar e la sponda orientale dell'Indo, l'esercito indiano ebbe infine ragione su quello macedone-persiano. la pace, siglata nel 301 a.C. fu assai umiliante per i macedoni, che persero per sempre tutti i territori del Punjab, del bacino dell'Indo, degli attuali Pakistan ed Afghanistan (Gedrosia ed Aracosia). In cambio ebbe 500 elefanti, l'instaurazione di rapporti diplomatici (Megastene, autore del perduto trattato \"Indike chora\", era l'ambasciatore ufficiale di Seleuco presso Chandragupta ed a lui dobbiamo tutte le notizie circa la societ\u00e0 e la politica Maurya) e le nozze tra la figlia di Seleuco con Chandragupta medesimo. Le successive campagne belliche, tra il 300 ed il 290 a.C. vennero intraprese da Chandragupta nei territori tra il Bangladesh e gli Stati Shan (nelle regioni settentrionali dell'attuale Birmania o Myanmar).\nOrganizzazione dell'Impero Maurya.\nIl Regno dei Nanda - in base alle fonti storiche era molto oppressivo e dispotico, ragion per cui non fu impresa difficile per Chandragupta rovesciarlo. Gi\u00e0 aveva capeggiato un'insurrezione nel 328 a.C. fallita grazie all'intervento dell'esercito reale, cosa che cost\u00f2 a lui l'esilio. Il vero protagonista nell'organizzazione dell'Impero, per\u00f2, fu Chanakya (Kautilya), maestro di Chandragupta dal momento del loro esilio. I due s'incontrarono della Foresta di Vindhya, nella regione centrale del Deccan e peregrinarono assieme fino a Taxila, al momento dell'invasione macedone. Mentre il futuro imperatore Chadragupta osservava l'organizzazione militare greca, il suo maestro ne apprendeva la legislazione e l'organizzazione civile. Al momento dell'ascesa al trono, Chandragupta nomin\u00f2 il proprio maestro alla carica di Primo Ministro. A lui si deve tutta l'organizzazione interna dell'impero. Il regno era diviso in quattro vicereami suddivisi a loro volta in province rette da funzionari (pradeshika), che amministravano le province, raccoglievano i dazi ed amministravano la giustizia locale attraverso un proprio apparato burocratico. Tutti i governatori locali rispondevano ai funzionari centrali i quali riportavano direttamente all'imperatore. La forza motrice dell'economia maurya erano i commerci e la monetazione. Anche l'agricoltura era ben sviluppata, favorita dal suolo fertile e dal clima tropicale dell'India. Anche l'attivit\u00e0 estrattiva era fiorente: molto commerciati erano i diamanti e l'oro. Infine le spezie ed altri generi di lusso (perle, corallo, legname pregiato) concorrevano all'economia dell'impero. Il regno Maurya si avvaleva di forze militari molto numerose ed anche ben organizzate ed addestrate, in cui si fondevano le concezioni macedoni (cavalleria e falange) con la fanteria pesante indiana (arcieri e lancieri issati sugli elefanti). Rapporti diplomatici stabili erano instaurati coi regni ellenistici, coi principati cinesi, con l'isola di Ceylon (\"Taprobane\") e con l'attuale Indocina. La religione di Stato era l'induismo, ma i sovrani e gli altri dignitari, per sottrarsi all'influenza dei sacerdoti induisti, professavano altre fedi: Chandragupta si convert\u00ec, fondatore della dinastia, al giainismo, mentre suo nipote, Ashoka profess\u00f2 il buddismo. Chandragupta, all'et\u00e0 di 45 anni, nel 298 a.C., abdic\u00f2 in favore del figlio Bindusara."}
{"id": "1352159", "revid": "1159029", "url": "https://it.wikipedia.org/wiki?curid=1352159", "title": "Campionato italiano di beach soccer femminile 2007", "text": "Il torneo del 2007 \u00e8 il primo campionato di beach soccer femminile italiano. Al torneo, diviso in due fasi, hanno partecipato dodici squadre e la vittoria \u00e8 andata alla squadra friulana del Chiasiellis.\nPrima fase.\nLa prima fase \u00e8 stata articolata in tre tappe che hanno avuto luogo a Viareggio, Lignano Sabbiadoro e Vasto. Le vincitrici dei tre gironi si sono affrontate nel triangolare finale a Terracina.\nTappa di Viareggio.\nSarzanese \u2013 Pisa 9-3\nLivorno \u2013 Real Sorgenti Labrone 5-2\nTappa di Lignano Sabbiadoro.\nSan Gottardo \u2013 Campagna 8-0\nChiasiellis \u2013 Trasaghis 8-2\nTappa di Vasto.\nSalernitana \u2013 Queens Foggia 2-0\nLecce \u2013 Campobasso 4-2\nFase finale a Terracina.\nSalernitana \u2013 Sarzanese 2-1\nChiasiellis \u2013 Sarzanese 4-3\nChiasiellis \u2013 Salernitana 4-2\n1. Chiasiellis 6 (campionesse italiane)\n2. Salernitana 3\n3. Sarzanese 0"}
{"id": "1352160", "revid": "1543377", "url": "https://it.wikipedia.org/wiki?curid=1352160", "title": "Livezile (Alba)", "text": "Livezile (in ungherese \"\u00darh\u00e1za\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nLe prime tracce di insediamenti umani rinvenute sul territorio del comune sono state trovate nei pressi del villaggio di V\u0103li\u015foara e risalgono al Paleolitico.\nIl comune \u00e8 formato da un insieme di 4 villaggi: Izvoarele, Livezile, Poiana Aiudului, V\u0103li\u0219oara.\nNella zona si trovano dei giacimenti di calcare di ottima qualit\u00e0 (99% di carbonato di calcio), al momento non ancora sfruttati.\nIl monumento pi\u00f9 interessante di Livezile \u00e8 la chiesa ortodossa dedicata all'Assunzione di Maria (\"Adormirea Maicii Domnului\"), risalente al 1611."}
{"id": "1352163", "revid": "717966", "url": "https://it.wikipedia.org/wiki?curid=1352163", "title": "William Edmondstoune Aytoun", "text": ""}
{"id": "1352164", "revid": "1318658", "url": "https://it.wikipedia.org/wiki?curid=1352164", "title": "Sobolevo", "text": "Sobolevo (in lingua russa \u0421\u043e\u0431\u043e\u043b\u0435\u0432o) \u00e8 una citt\u00e0 di 1.900 abitanti situata nel Krai di Kam\u010datka, in Russia."}
{"id": "1352166", "revid": "287204", "url": "https://it.wikipedia.org/wiki?curid=1352166", "title": "Adularia", "text": "Ladularia \u00e8 un minerale della sottoclasse dei tettosilicati appartenente al gruppo dei feldspati, variet\u00e0 ortoclasio e costituita da cristalli romboidali di colore verdolino a causa delle inclusioni di clorite. Si tratta di un silicato di potassio che pu\u00f2 cristallizzare in altri due tipi di minerali a seconda delle condizioni di pressione e temperatura: il microclino ed il sanidino. Deriva il suo nome dal massiccio dell'Adula, sulle Alpi Lepontine, dove venne scoperta dal naturalista lombardo Ermenegildo Pini nel 1780. \u00c8 una variet\u00e0 di ortoclasio, detto anche \"ortose\", nome ancora oggi utilizzato e che deriva dal greco \"orth\u00f2s\"=dritto, a causa della propria sfaldabilit\u00e0 lungo le direzioni del prisma. \nMolte volte viene venduta come adularia (o Pietra di Luna), la labradorite bianca che \u00e8 rassomigliante, ma non \u00e8 lo stesso minerale. Un metodo per riconoscerla \u00e8 anche il prezzo, la vera adularia si prezza al carato, essendo molto costosa, mentre la labradorite bianca essendo meno pregiata costa molto poco.\nOrigine e giacitura.\nSi forma nelle vene idrotermali e nelle litoclasi di tipo alpino.\nNella zona di Karlsbad, nell'attuale Repubblica Ceca, si rinvenivano molti ortoclasi geminati che avevano una particolare geminazione, dove i cristalli si sviluppano l'uno a lato dell'altro e si compenetrano, questa geminazione prese il nome geminazione di tipo Karlsbad. \nLa variet\u00e0 di ortoclasio detta Adularia, deve invece il proprio nome al Monte Adula (nelle Alpi Svizzere- Canton Ticino) dove si rinviene nelle fessure delle rocce alpine. \nUsi.\nL'ortoclasio riveste importanza nell'industria delle porcellane, cristalli gialli molto belli vengono tagliati per fini gemmologici cos\u00ec come l'Adularia; i cristalli pi\u00f9 belli e pi\u00f9 grandi finiscono nelle pi\u00f9 importanti collezioni mineralogiche.\nL'ortoclasio nella variet\u00e0 Adularia \u00e8 detta pi\u00f9 comunemente pietra di luna o \"lunaria\" a causa del fenomeno ottico dell'adularescenza (tipo di lucentezza di colore biancastro che ricorda i bagliori della luna) fenomeno che a volte \u00e8 accompagnato dal fenomeno ottico del gatteggiamento (vedi la pietra di luna cosiddetta \"occhio di gatto\") ed \u00e8 molto utilizzata in gioielleria, solitamente tagliata a cabochon."}
{"id": "1352167", "revid": "767487", "url": "https://it.wikipedia.org/wiki?curid=1352167", "title": "Ust'-Bol'\u0161ereck", "text": "Ust'-Bol'\u0161ereck () \u00e8 una citt\u00e0 di 2.100 abitanti situata nel Krai di Kam\u010datka, in Russia."}
{"id": "1352169", "revid": "287204", "url": "https://it.wikipedia.org/wiki?curid=1352169", "title": "Boze pravde", "text": ""}
{"id": "1352170", "revid": "767487", "url": "https://it.wikipedia.org/wiki?curid=1352170", "title": "Hoop Dreams", "text": "Hoop Dreams \u00e8 un documentario del 1994, diretto da Steve James.\nNel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti. E nel 2015 \u00e8 stato inserito al primo posto nella classifica dei migliori film sportivi di sempre secondo Rolling Stone.\nTrama.\nIl film segue le vicende di William Gates e Arthur Agee, due adolescenti afroamericani reclutati da uno scout della St. Joseph High School a Westchester, nell'Illinois, una scuola prevalentemente bianca con un programma di basket eccezionale, i cui ex allievi includono la grande star NBA Isiah Thomas.\nAgee e Gates provengono entrambi da quartieri afroamericani poveri di Chicago, nell'Illinois. Gates viveva a Cabrini-Green mentre Agee e la sua famiglia risiedono a West Garfield Park.\nViaggiando 90 minuti per arrivare a scuola, sopportando lunghi e difficili allenamenti e dovendo acclimatarsi a un ambiente sociale straniero, Gates e Agee lottano per migliorare le loro capacit\u00e0 atletiche in un mercato del lavoro con una forte competizione. Lungo il loro percorso scolastico, le loro famiglie celebrano i loro successi e si supportano a vicenda durante i periodi di difficolt\u00e0 economiche causati dal cambiamento scolastico.\nIl film solleva una serie di questioni riguardanti i problemi razziali, sociali ed economici negli Stati Uniti degli anni '90."}
{"id": "1352172", "revid": "80339", "url": "https://it.wikipedia.org/wiki?curid=1352172", "title": "Pionerskij (Territorio della Kam\u010datka)", "text": "Pionerskij (in lingua russa \u041f\u0438\u043e\u043d\u0435\u0440\u0441\u043a\u0438\u0439) \u00e8 un centro abitato di circa 3.100 abitanti situato nel Territorio della Kam\u010datka, in Russia (estremo oriente)."}
{"id": "1352178", "revid": "543975", "url": "https://it.wikipedia.org/wiki?curid=1352178", "title": "Korjaki", "text": "Korjaki (in lingua russa \u041a\u043e\u0440\u044f\u043a\u0438) \u00e8 una citt\u00e0 di 3.000 abitanti situata nel Krai di Kam\u010datka, in Russia."}
{"id": "1352180", "revid": "599013", "url": "https://it.wikipedia.org/wiki?curid=1352180", "title": "Jillian Richardson", "text": "Biografia.\nNata a Guayaguayare, una delle principali citt\u00e0 di Trinidad e Tobago, Jillian Richardson-Briscoe si trasfer\u00ec a Calgary con la famiglia quando aveva nove anni. Frequent\u00f2 gli studi a Calgary ed eccelleva in diverse specialit\u00e0 dell'atletica leggera.\nA soli 17 anni (nel 1982) vinse tre medaglie nei Giochi Panamericani: prima nei 400 m piani, seconda nella staffetta 4x400 m e terza nei 200 m piani.\nAll'et\u00e0 di 19 anni, partecip\u00f2 alle Olimpiadi di Los Angeles del 1984. Eliminata nei turni preliminari dei 400 m piani, ebbe modo di rifarsi nella staffetta, nella quale col tempo di 3'21\"21 vinse la medaglia d'argento come seconda componente di una squadra composta anche da Charmaine Crooks, Molly Killingbeck e Marita Payne, dietro agli Stati Uniti d'America che ottennero l'oro e davanti alla Germania Ovest che ottenne il bronzo.\nTorn\u00f2 nella finale olimpica della staffetta a Seul 1988, ma non prese medaglie. Dopo aver dato alla luce un figlio, alla XXV Olimpiade di Barcellona nel 1992 si qualific\u00f2 per la finale dei 400, nella quale termin\u00f2 al quinto posto in una gara vinta dalla francese Marie-Jos\u00e9 P\u00e9rec.\nNel 1993 la Richardson-Briscoe fu vittima di un incidente stradale a New York. Rimase in coma per qualche giorno e al risveglio annunci\u00f2 il ritiro. Nel 2000 \u00e8 stata inserita nella Alberta Sport Hall of Fame."}
{"id": "1352183", "revid": "984922", "url": "https://it.wikipedia.org/wiki?curid=1352183", "title": "Razdol'nyj", "text": "Razdol'nyj (in lingua russa \u0420\u0430\u0437\u0434\u043e\u043b\u044c\u043d\u044b\u0439) \u00e8 una citt\u00e0 della Russia di 2.800 abitanti situata nel Territorio della Kam\u010datka."}
{"id": "1352185", "revid": "1543377", "url": "https://it.wikipedia.org/wiki?curid=1352185", "title": "Carolina Pini", "text": "Ha fatto parte della rosa della nazionale italiana che ha partecipato ai campionati europei nel 2009, vestendo la maglia azzurra della nazionale in 28 incontri e realizzando 3 reti.\nCarriera.\nClub.\nHa iniziato a giocare da ragazzina nel Floriagafir di Firenze (insieme ai maschi) e a dodici anni \u00e8 passata all'ACF Firenze, dove \u00e8 rimasta per due stagioni. Ha quindi giocato quattro campionati con l'.\nNel 2007 decide di sottoscrivere un contratto con il Bayern Monaco, nella cui seconda squadra disput\u00f2 due stagioni, prima di esordire in prima squadra.\nNell'estate 2011 decide di tornare in Italia accettando un contratto con il ; con le giallobl\u00f9 veronesi gioca due stagioni prima di ritirarsi per dedicarsi all'attivit\u00e0 accademica e di ricerca.\nNazionale.\nHa giocato con le Azzurrine della Nazionale Under-19 (37 presenze e 6 gol, esordio nel gennaio 2005 contro il Portogallo) per poi essere convocata in quella maggiore. In quest'ultima ha esordito contro la Serbia Montenegro, entrando nel secondo tempo e andando a segno nella vittoria dell'Italia per 7-0."}
{"id": "1352186", "revid": "984922", "url": "https://it.wikipedia.org/wiki?curid=1352186", "title": "Termal'nyj", "text": "Termal'nyj (in lingua russa \u0422\u0435\u0440\u043c\u0430\u043b\u044c\u043d\u044b\u0439) \u00e8 una citt\u00e0 della Russia di 2.400 abitanti situata nel Territorio della Kam\u010datka."}
{"id": "1352189", "revid": "767487", "url": "https://it.wikipedia.org/wiki?curid=1352189", "title": "Vincenzo Mazzeo", "text": "Carriera.\nCalciatore.\n\u00c8 nato in Germania, ma \u00e8 sempre vissuto a Caprarica di Lecce, paese di cui \u00e8 originario.\nNella sua lunga carriera, trascorsa prevalentemente nelle serie inferiori militando in ben 13 differenti squadre, ha collezionato 22 presenze in Serie A con le maglie di Verona e Cagliari. Ha esordito in Serie A allo Stadio Del Duca di Ascoli Piceno il 17 settembre 1989 in -Verona (1-1). Nel 1999 nelle file del ha giocato solo due incontri di Coppa Italia.\nAllenatore.\nDa allenatore ha cominciato nel settore giovanile del Lecce, allenando nel 2005-2006 nella scuola calcio, nel 2006-2007 gli esordienti prima fascia e nel 2007-2008 gli esordienti seconda fascia. Nel 2008-2009 ha guidato i giovanissimi nazionali e nel 2009-2010 la formazione Primavera.\nNel 2012 ha allenato l'Ostuni.\nNell'agosto 2018 \u00e8 stato chiamato ad allenare la formazione Under-15 del Lecce."}
{"id": "1352196", "revid": "543975", "url": "https://it.wikipedia.org/wiki?curid=1352196", "title": "Tigil' (centro abitato)", "text": "Tigil' (in lingua russa \u0422\u0438\u0433\u0438\u043b\u044c) \u00e8 una localit\u00e0 di 2.000 abitanti situata nel Kraj di Kam\u010datka, in Russia, capoluogo del Tigil'skij rajon."}
{"id": "1352197", "revid": "125950347", "url": "https://it.wikipedia.org/wiki?curid=1352197", "title": "Raquel Welch", "text": "Considerata tra le pi\u00f9 grandi \"sex symbol\" del cinema hollywoodiano tra gli anni sessanta e settanta, la Welch nel tempo \u00e8 riuscita a farsi apprezzare anche come attrice in ruoli pi\u00f9 seri, tanto da guadagnarsi due nomination ai Golden Globe, vincendolo nel 1975 come migliore attrice in un film commedia o musicale per il ruolo di Costanza Bonacieux ne \"I tre moschettieri\".\nBiografia.\nNata a Chicago, nell'Illinois, da padre boliviano, Carlos Tejada Urquizo (1911-1976), ingegnere aeronautico di origine spagnola, e madre statunitense di origine inglese, Josephine Sarah Hall (1909\u20132000), figlia dell'architetto Emery Stanford Hall e di Clara Louise Adams, e discendente di un passeggero della \"Mayflower\", Joseph Warren Adams, si trasfer\u00ec all'et\u00e0 di due anni in un sobborgo di San Diego, in California. Studi\u00f2 danza e inizi\u00f2 a partecipare a numerosi concorsi di bellezza. Nel 1958 spos\u00f2 James Welch, dal quale divorzi\u00f2 dopo avere avuto due figli, una dei quali \u00e8 l'attrice Tahnee Welch, nata nel 1961. Successivamente si \u00e8 sposata altre tre volte, tra cui nel 1967 con Patrick Curtis, ex baby attore e nipote del regista Billy Wilder, che produsse diversi film della moglie e da cui divorzier\u00e0 nel 1973.\nLa Welch esord\u00ec come attrice a 24 anni, in piccole parti, nel 1964 nei film \"Madame P... e le sue ragazze\" di Russell Rouse, con protagonisti Shelley Winters e Robert Taylor, e al fianco di Elvis Presley in \"Il cantante del luna park\" di John Rich, ma dopo alcune esperienze televisive, come \"Il virginiano\" e \"Vita da strega,\" sempre del 1964, entr\u00f2 prepotentemente nell'immaginario delle generazioni degli anni sessanta per il ruolo della prosperosa Loana in \"Un milione di anni fa\" di Don Chaffey. Il manifesto del film, uscito nel 1966, con il primo piano dell'attrice in un provocante bikini in pelle, \u00e8 divenuto un \"cult\" e la Welch si afferm\u00f2 subito come \"sex symbol\", ulteriormente esaltato dalle sue apparizioni in \"Fathom - Bella intrepida e spia\" (1967) di Leslie H. Martinson, accanto ad Anthony Franciosa, e \"Il mio amico il diavolo\" (1967) di Stanley Donen, con protagonisti Dudley Moore e Peter Cook. Sempre nel 1966 recit\u00f2 nel fortunato film di fantascienza \"Viaggio allucinante\" di Richard Fleischer, con protagonista Stephen Boyd, interpretandone l'unico personaggio femminile. \nLa prorompente bellezza dell'attrice, che tuttavia col tempo divenne anche il suo limite, e la sua notoriet\u00e0 la portarono presto ad affrontare vari generi cinematografici: la commedia, come \"Spara forte, pi\u00f9 forte... non capisco!\" (1966) di Eduardo De Filippo, \"Le fate\" (1966) di Mauro Bolognini e \"Colpo grosso alla napoletana\" (1968) di Ken Annakin, il poliziesco, come \"La signora nel cemento\" (1968) di Gordon Douglas e \"L'implacabile omicida\" (1969) di James Neilson, e il western, nel quale spiccano \"Bandolero!\" (1968) di Andrew V. McLaglen, ove affianc\u00f2 Dean Martin e James Stewart, e \"La texana e i fratelli Penitenza\" (1971) di Burt Kennedy.Nel 1970 venne inserita nel cast del controverso film \"Il caso Myra Breckinridge\" di Michael Sarne, al fianco, tra gli altri, di Mae West, John Huston e Farrah Fawcett. Nel 1972 recit\u00f2 nel grottesco \"...e tutto in biglietti di piccolo taglio\" di Richard A. Colla, in coppia con Burt Reynolds, e in \"Barbabl\u00f9\" di Edward Dmytryk, con protagonista Richard Burton. Nel 1973 interpret\u00f2 il ruolo di Costanza Bonacieux nel film \"I tre moschettieri\" di Richard Lester, con Richard Chamberlain, Oliver Reed, Charlton Heston, Christopher Lee e Faye Dunaway, ruolo che le valse il Golden Globe alla miglior attrice in un film commedia o musicale. Visto il successo della pellicola l'anno dopo interpret\u00f2 ancora la parte nel sequel \"Milady\", diretto nuovamente da Lester. Negli anni successivi la Welch ha iniziato a diradare le sue partecipazioni al cinema, tra cui si segnalano quelle in \"Party selvaggio\" (1975) di James Ivory, \"Il principe e il povero\" (1977) di Richard Fleischer e \"L'animale\" (1977) di Claude Zidi, al fianco di Jean-Paul Belmondo. Nel 1987 ottenne la seconda \"nomination\" al Golden Globe come miglior attrice in una mini-serie o film per la televisione con \"Quando morire\" di Paul Wendkos, questa volta senza vincere il premio. \nDopo quasi venti anni di lontananza dal grande schermo, la Welch interpreta se stessa in \"Una pallottola spuntata 33\u2153 - L'insulto finale\" (1994) di Peter Segal, cui seguirono alcuni film, tra cui \"La rivincita delle bionde\" (2001) di Robert Luketic. Dopo aver ridotto ancora gli impegni cinematografici e televisivi negli ultimi anni, l'attrice si \u00e8 limitata a partecipare ad alcune serie TV come \"8 semplici regole\" (2004) e \"\" (2012). Inoltre, nel 2010 ha pubblicato il suo primo libro \"Beyond the Cleavage\", dove racconta di se stessa dagli inizi di carriera, dei matrimoni e divorzi e soprattutto della cura del proprio corpo. Nel 2017 ha partecipato al film \"How to Be a Latin Lover\" di Ken Marino.\nDoppiatrici italiane.\nNelle versioni in italiano dei suoi film, Raquel Welch \u00e8 stata doppiata da:"}
{"id": "1352198", "revid": "124123", "url": "https://it.wikipedia.org/wiki?curid=1352198", "title": "David Avidan", "text": "Le prime liriche di Avidan, pubblicate sul periodico d'avanguardia \"Likrat\" (Verso), delineano il ruolo e il motivo ispiratore della nuova generazione; l'espressione poetica deve attingere alla problematica dell'individuo in quanto tale e riecheggiare situazioni ed esperienze strettamente personali. Tra le varie raccolte di poesie: "}
{"id": "1352201", "revid": "289247", "url": "https://it.wikipedia.org/wiki?curid=1352201", "title": "Andala UMTS", "text": ""}
{"id": "1352202", "revid": "110157", "url": "https://it.wikipedia.org/wiki?curid=1352202", "title": "Kozyrevsk", "text": "Kozyrevsk (in lingua russa \u041a\u043e\u0437\u044b\u0440\u0435\u0432\u0441\u043a) \u00e8 una citt\u00e0 della Russia di 1.700 abitanti situata nel Territorio della Kam\u010datka."}
{"id": "1352203", "revid": "1983214", "url": "https://it.wikipedia.org/wiki?curid=1352203", "title": "Lopadea Nou\u0103", "text": "Lopadea Nou\u0103 (in ungherese \"Magyarlap\u00e1d\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 8 villaggi: Asinip, B\u0103g\u0103u, Be\u021ba, Cic\u00e2rd, Ciuguzel, Lopadea Nou\u0103, Ocni\u0219oara, Odverem."}
{"id": "1352206", "revid": "3082", "url": "https://it.wikipedia.org/wiki?curid=1352206", "title": "Basilio di Ancyra", "text": ""}
{"id": "1352207", "revid": "287204", "url": "https://it.wikipedia.org/wiki?curid=1352207", "title": "Lopadea Noua", "text": ""}
{"id": "1352208", "revid": "110157", "url": "https://it.wikipedia.org/wiki?curid=1352208", "title": "Nagornyj", "text": "Nagornyj (in lingua russa \u041d\u0430\u0433\u043e\u0440\u043d\u044b\u0439) \u00e8 una citt\u00e0 della Russia di 1.600 abitanti situata nel Territorio della Kam\u010datka."}
{"id": "1352210", "revid": "543975", "url": "https://it.wikipedia.org/wiki?curid=1352210", "title": "Ust'-Chajrjuzovo", "text": "Ust'-Hajrjuzovo (in lingua russa \u0423\u0441\u0442\u044c-\u0425\u0430\u0439\u0440\u044e\u0437\u043e\u0432\u043e) \u00e8 una citt\u00e0 di 1.300 abitanti situata nel Krai di Kam\u010datka, in Russia."}
{"id": "1352212", "revid": "287204", "url": "https://it.wikipedia.org/wiki?curid=1352212", "title": "Campionato mondiale femminile di pallacanestro 1957", "text": "La II edizione del Campionato Mondiale di Pallacanestro Femminile FIBA \u00e8 stata disputata in Brasile dal 13 al 26 ottobre del 1957."}
{"id": "1352213", "revid": "2230935", "url": "https://it.wikipedia.org/wiki?curid=1352213", "title": "Nova Coop", "text": "Nova Coop (o \"Novacoop\") \u00e8 una delle 7 grandi cooperative di consumatori del sistema Coop, e come tale aderisce all'ANCC della Lega Nazionale delle Cooperative e Mutue e al consorzio cooperativo Coop Italia.\nInsieme alle grandi cooperative Coop Liguria e Coop Lombardia, alle medie cooperative Coop Vicinato Lombardia e Coop Como Consumo e a 26 piccole cooperative, soprattutto lombarde, aderisce al Distretto Nord-Ovest.\nStoria.\nDall'ACT a Coop Piemonte.\nIl primo nucleo di quella che oggi \u00e8 Nova Coop \u00e8 l'ACT (Alleanza Cooperativa Torinese), la prima cooperativa di consumatori nata in Italia, risalente al lontano 1854. Trasformata in ente morale durante il fascismo (1923), dopo la guerra non torn\u00f2 ai soci, a differenza di altre realt\u00e0 cooperative, soprattutto per dispute di tipo politico: la Democrazia Cristiana non voleva che la cooperativa andasse totalmente in mano ai partiti di sinistra, mentre i partiti di sinistra consideravano la cooperazione soprattutto come uno strumento di lotta di classe e quindi non erano interessati ad modernizzare le strutture della cooperativa. L'ACT inizi\u00f2 ad avere rilevanti difficolt\u00e0 economiche, dovute soprattutto all'obsolescenza notevole della rete di vendita. Inizi\u00f2 un processo di risanamento con la vendita di alcuni immobili e la cessazione di alcune attivit\u00e0 improduttive, ovvero il panificio, il salumificio e la torrefazione.\nNel 1968 la rete di vendita era ancora altamente obsoleta: i 168 negozi (91 in citt\u00e0 e 77 nel resto della regione) erano di piccole dimensioni (tra i 40 e i 100 m2). Inizi\u00f2 una forte politica di ristrutturazione: tutti gli spacci fuori citt\u00e0 vennero chiusi, e quelli cittadini accorpati in 4 grandi supermercati che, pur mostrando apprezzamento, non permisero per\u00f2 all'ACT di tornare in utile, nonostante l'apertura di un nuovo magazzino a Lein\u00ec da parte di Coop Italia.\nSi decise quindi di abbandonare l'Act al suo destino e di costituire una nuova cooperativa, la Cooperativa Piemonte, nel 1973, alla quale sono stati dati in gestione i 4 supermercati di Torino e i magazzini di Lein\u00ec.\nDa Coop Piemonte a Novacoop.\nNello stesso anno il presidente di Unicoop Piemonte e Valle d'Aosta, Gianfranco Bighinzoli, propose l'incorporazione di Unicoop in Coop Piemonte.\nUnicoop era nata nel 1945 a Omegna (VB), e fu una delle grandi protagoniste nel settore delle fusioni, incorporando molte cooperative nella zona tra Novara e Verbania, e successivamente anche in Valle d'Aosta e nelle province di Alessandria e di Vercelli.\nLa fusione di Unicoop in Coop Piemonte divenne operativa nel 1975, insieme alla confluenza di numerose altre cooperative: Coop Piemonte arriv\u00f2 cos\u00ec a 21 spacci: 14 supermercati, 5 superette e 2 spacci tradizionali con self-service.\nBighinzoli, che era diventato presidente di Coop Piemonte, adott\u00f2 una politica di ammodernamento con l'apertura di ulteriori grandi supermercati: nel 1977 i supermercati furono 22. Tuttavia, come anche Coop Liguria, Coop Lombardia e Coop Romagna Marche, Coop Piemonte inizia ad avvertire profonde difficolt\u00e0 economiche, dovute soprattutto alla crisi petrolifera e all'iperinflazione, ma anche alla mancanza di risorse. Inizi\u00f2 un processo di salvataggio con Coop Italia che invi\u00f2 dirigenti qualificati e si rinnov\u00f2 totalmente il consiglio d'amministrazione, con l'uscita dei rappresentanti sindacali e la vendita del patrimonio immobiliare: Unipol, Coop Italia e Coop Modena acquistarono l'intero patrimonio immobiliare di Coop Piemonte permettendo di azzerare l'indebitamento e di \"pulire\" il bilancio. Nel 1979 Fabrizio Gillone, proveniente da Coop Italia, divenne presidente di Coop Piemonte, carica mantenuta fino al 30 giugno 2007. Nel 1980 la crisi fu definitivamente superata.\nOltre a Coop Piemonte era rimasta nella regione una media cooperativa, la Coop Cpl, che era nata a Galliate (NO) nel 1909, e riprese l'attivit\u00e0 nel 1945, dopo la guerra.\nGli anni Cinquanta furono intensi di attivit\u00e0 sociali, e negli anni Sessanta si inizi\u00f2 a rammodernare la rete di vendita, anche se il primo supermercato venne aperto solo nel 1969.\nIl presidente di Coop Cpl, Nino Airoldi, fu contrario alla possibilit\u00e0 di incorporare la Cpl in altre cooperative, e sostenne una posizione isolazionista, tanto da decidere di dissociarsi da Coop Italia e non aderire al Fincooper (la finanziaria di Legacoop). Il marchio rimase diverso rispetto a quello adottato dalle altre cooperative.\nTuttavia la Cpl non trascur\u00f2 la produttivit\u00e0, e nel 1975 la rete era formata da 5 supermercati su un totale di 8 punti vendita. Inoltre la crisi degli anni Settanta che aveva coinvolto Coop Piemonte e altre cooperative non coinvolse la Cpl, che increment\u00f2 di anno in anno le vendite e realizz\u00f2 sempre l'utile in bilancio.\nQuattro anni dopo per\u00f2 Coop Cpl si riavvicin\u00f2 al sistema Coop, riaprendo rapporti con Ancc, Coop Italia e la Legacoop piemontese, e reinserendo nei negozi alcuni prodotti a marchio Coop.\nQuando nel 1985 Coop Piemonte progett\u00f2 un primo Ipercoop a Beinasco (TO), l'Ancc discusse il progetto con Cpl e si arriv\u00f2 cos\u00ec ad una societ\u00e0 (Ipercoop S.p.A.), controllata in modo paritario da Coop Piemonte e Coop Cpl. Alla fine il presidente di Cpl Mario Airoldi fu favorevole alla fusione della cooperativa in Coop Piemonte, che avvenne nel 1989 e si volle realizzare alla pari, per questo motivo si decise di non mantenere la ragione sociale di Coop Piemonte, ma di cambiarla e cos\u00ec nacque Nova Coop.\nDagli anni Novanta ad oggi.\nSi decise che la sede legale fosse a Galliate mentre quella amministrativa fosse a Lein\u00ec. Nella fase iniziale, un po' come quando nacque Coop Consumatori Nordest, ci furono difficolt\u00e0 di tipo organizzativo e gestionale, derivate dall'omogenizzazione delle procedure di due cooperative molto diverse tra loro. Superata questa fase iniziale, Nova Coop ha assunto una configurazione stabile, con una forte crescita.\nSi decise di iniziare un forte sviluppo del canale ipermercati, anche per contrastare la concorrenza di Carrefour e Auchan che soprattutto nella zona torinese erano gi\u00e0 molto presenti.\nOltre all'Ipercoop di Beinasco (nel centro commerciale \"Le Fornaci\") ne aprirono molti altri: Ponderano (BI) trasformando il supermercato gi\u00e0 presente, Ciri\u00e9 (TO), Cuorgn\u00e8 (TO), Cuneo, Novara nel centro commerciale \"San Martino\", Borgomanero (NO) nel 2003, Borgosesia (VC) nel 2003, Torino (Parco Dora) nel 2003 nel centro commerciale \"Dora\", Gravellona Toce (VB) nel 2006 nel centro commerciale \"Le isole\", Casale Monferrato (AL) nel 2007 nel centro commerciale \"La Cittadella\" e Crevoladossola (VB) nel \"Val d'Ossola shopping center\" nel 2007, Valenza (AL), il nuovo Ipercoop a Biella nel centro commerciale \"Gli Orsi\" che ha sostituito quello di Ponderano e Pinerolo (TO) nel centro commerciale \"Le Due Valli\" nel 2008, Galliate (NO) nel centro commerciale \"Il Gallo\" nel 2009, Chieri (TO) nel centro commerciale \"Il Gialdo\" nel 2011, Collegno (TO) nel centro commerciale \"Piazza Paradiso\" nel 2014, arrivando ad una presenza del canale Iper in tutte le province del Piemonte, con l'eccezione della provincia di Asti.\nLa societ\u00e0 Ipercoop S.p.A. costituita come joint venture tra Coop Piemonte e Coop Cpl per la gestione degli ipermercati \u00e8 sopravvissuta come controllata di Nova Coop fino al 2003, quando la gestione \u00e8 passata direttamente alla cooperativa.\nLa modernizzazione della rete di vendita, attuata con l'apertura degli ipermercati e con la creazione di nuovi grandi supermercati, ha consentito una notevole crescita della cooperativa: i soci erano 180.100 nel 1991 mentre nel 2007 erano 563.636, le vendite nel 1991 erano 685,3 miliardi di lire (pari a circa 353,93 milioni di euro) e nel 2007 sono invece 896,9 milioni di euro. Nel 2004 per la prima volta le vendite negli ipermercati hanno superato quelle dei supermercati. Nova Coop \u00e8 diventata la seconda impresa di grande distribuzione nella regione, dopo Carrefour.\nIl 30 giugno 2007 la presidenza della cooperativa \u00e8 passata da Fabrizio Gillone ad Ernesto Dalle Rive, ed \u00e8 in corso di attuazione il grande piano di sviluppo, finanziato interamente con risorse proprie, che punta a crescere ancora notevolmente nel canale iper.\nNel 2009, oltre al forte impulso delle aperture nel canale ipermercati, \u00e8 ripreso anche un certo sviluppo nel canale supermercati, con nuove aperture a Torino, Orbassano (TO) e Trivero (comune che oggi \u00e8 denominato Valdilana, in provincia di Biella).\nNel 2011 \u00e8 stato ristrutturato l'Ipercoop di Cuneo, mentre il 31 dicembre dello stesso anno \u00e8 stato chiuso il supermercato di Cerano (NO).\nNel 2018 viene inaugurato un nuovo negozio con un format innovativo ed altamente tecnologico, il \u201csuperstore\u201d di Via Botticelli a Torino.\nNel 2019 lo stesso format viene replicato su metratura ridotta sul nuovo punto vendita di Giaveno (TO).\nSempre nello stesso anno, seguendo una politica di innovazione e sperimentazione, viene inaugurato il primo Drive Stand Alone, punto vendita concepito per il ritiro della spesa on-line o consegnata direttamente al domicilio del cliente.\nAnalogo format (solo con ritiro spesa drive) era gi\u00e0 stato sperimentato con successo in prossimit\u00e0 del punto vendita Iper di Beinasco, con il quale condivide il magazzino merci.\nNel 2020 in piena pandemia SARS-CoV-2 viene alla luce un nuovo superstore metropolitano sito in Corso Novara, a nord del centro di Torino.\nI Soci e il territorio.\nAl 31 dicembre 2020 i soci erano 585.724.\nI Soci sono organizzati in 48 Presidi Soci sul territorio.\nI Soci prestatori, ovvero titolari di libretto di prestito sociale erano .\nNova Coop sviluppa oltre il 30% delle vendite in quantit\u00e0 con i prodotti a marchio Coop.\nNova Coop edita 9 numeri all'anno della rivista \"Consumatori\" (che ha edizioni locali anche dalle altre grandi Coop) che viene distribuita alle casse a tutti i Soci. La rivista \"Innovacoop\" \u00e8 invece riservata ai dipendenti.\nPer effetto del suo radicamento territoriale testimoniato dalle attivit\u00e0 dei Presidi Soci, Nova Coop s\u2019impegna costantemente a produrre e condividere valore nei territori in cui \u00e8 presente, non solo a vantaggio di Soci e Clienti ma dialogando attivamente con le diverse realt\u00e0 che gi\u00e0 operano sugli stessi territori, quali le scuole, gli enti pubblici e privati, le associazioni, le Onlus, i fornitori, i cittadini in genere. \nQuesto contributo si concretizza, a partire dai punti vendita, attraverso campagne commerciali e iniziative valoriali in materia di politiche sociali, attenzione al territorio, al tessuto sociale, alla clientela e all\u2019ambiente. Nel 2020, in risposta all\u2019emergenza Covid, Nova Coop ha restituito ai territori oltre 10 milioni di euro sotto forma di azioni solidali quali: raccolte alimentari a vantaggio di associazioni territoriali, preparazione e consegna a domicilio di spese per anziani e soggetti fragili, convenzioni con amministrazioni locali per l\u2019uso di buoni spesa erogati dai Comuni, azioni per il mondo della scuola, accesso a materiali di sanificazione di difficile reperibilit\u00e0, sostegno al potere di acquisto delle famiglie attraverso il blocco dei prezzi e ai produttori piemontesi della propria filiera grazie ad azioni di promozione dedicate. Inoltre, Nova Coop ha continuato il suo impegno in favore delle persone in difficolt\u00e0, donando con il Progetto Buon Fine ad associazioni del territorio prodotti non pi\u00f9 vendibili pari al valore di un milione di pasti, e ha appoggiato la Fondazione Piemontese per la Ricerca sul Cancro \u2013 Onlus in una grande campagna natalizia di lotta alle neoplasie che ha raccolto oltre 120.000 euro.\nLa rete di vendita.\nNova Coop conta attualmente 65 punti vendita in 2 Regioni (62 in Piemonte e 3 in Lombardia), divisi tra supermercati e superstore (48) a insegna Coop, ipermercati a insegna Ipercoop (16) e 1 Fiorfood. Fanno parte della rete distributiva anche 4 stazioni di servizio Enercoop (a Biella, Cuneo, Pinerolo e Vercelli), 4 punti di ritiro della spesa Drive (a Beinasco, Biella, Cuneo e Torino) e 4 locker (a Biella, Collegno, Galliate e Novara) di Coopshop.it."}
{"id": "1352214", "revid": "110157", "url": "https://it.wikipedia.org/wiki?curid=1352214", "title": "Jugorsk", "text": "Jugorsk (anche traslitterata come \"Yugorsk\") \u00e8 una cittadina della Russia siberiana occidentale, situata nel Circondario Autonomo degli Chanty-Mansi 420 km ad occidente del capoluogo Chanty-Mansijsk.\nFondata nel 1962, ebbe \"status\" di citt\u00e0 nel 1992.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1352216", "revid": "80339", "url": "https://it.wikipedia.org/wiki?curid=1352216", "title": "Yugorsk", "text": ""}
{"id": "1352218", "revid": "486946", "url": "https://it.wikipedia.org/wiki?curid=1352218", "title": "Nova coop", "text": ""}
{"id": "1352219", "revid": "273054", "url": "https://it.wikipedia.org/wiki?curid=1352219", "title": "Apa\u010da", "text": "Apa\u010da \u00e8 una localit\u00e0 di 1.100 abitanti situata nel Krai di Kam\u010datka, in Russia."}
{"id": "1352220", "revid": "984922", "url": "https://it.wikipedia.org/wiki?curid=1352220", "title": "Novyj", "text": "Novyj (in lingua russa \u041d\u043e\u0432\u044b\u0439) \u00e8 una citt\u00e0 della Russia di 1.200 abitanti situata nel Territorio della Kam\u010datka."}
{"id": "1352222", "revid": "1305772", "url": "https://it.wikipedia.org/wiki?curid=1352222", "title": "Lunca Mure\u0219ului", "text": "Lunca Mure\u0219ului pu\u00f2 riferirsi a due diversi comuni della Romania:"}
{"id": "1352225", "revid": "287204", "url": "https://it.wikipedia.org/wiki?curid=1352225", "title": "Lunca Muresului", "text": ""}
{"id": "1352226", "revid": "3082", "url": "https://it.wikipedia.org/wiki?curid=1352226", "title": "San Basilio di Ancira", "text": ""}
{"id": "1352227", "revid": "729019", "url": "https://it.wikipedia.org/wiki?curid=1352227", "title": "Lesnoj (Territorio della Kam\u010datka)", "text": "Lesnoj (in lingua russa \u041b\u0435\u0441\u043d\u043e\u0439) \u00e8 una citt\u00e0 della Russia di 1.100 abitanti situata nel Territorio della Kam\u010datka."}
{"id": "1352230", "revid": "119104591", "url": "https://it.wikipedia.org/wiki?curid=1352230", "title": "Louis Lavelle", "text": "Cattolico, la filosofia del Lavelle rientra, insieme con quella del suo contemporaneo Ren\u00e9 Le Senne, nel movimento della \"filosofia dello spirito\", che inquadra i problemi dell'esistenza nelle strutture di un'ontologia razionale.\nOpere principali: \"Dell'essere\" (1928), \"La coscienza di s\u00e9\" (1933), \"La presenza totale\" (1934), \"L'io e il suo destino\" (1936), \"Dell'atto\" (1937), \"La parola e la scrittura\" (1942), \"Del tempo e dell'eternit\u00e0\" (1945), \"Introduzione all'ontologia\" (1947), \"Trattato dei valori\" (1951)."}
{"id": "1352234", "revid": "84604", "url": "https://it.wikipedia.org/wiki?curid=1352234", "title": "Orneblenda", "text": "L'orneblenda \u00e8 un gruppo di minerali appartenente alla classe dei Silicati, (VIII), Sottoclasse: Inosilicati, Famiglia: Anfiboli. Di formula chimica \u00e8 un inosilicato di Magnesio Mg, Ferro Fe, Alluminio Al, Calcio Ca, eventualmente Sodio Na e Potassio K.\nDescrizione.\n\u00c8 costituente di rocce ignee e metamorfiche quali granito, sienite, diorite, gabbro, basalto, andesite, gneiss o scisto. \u00c8 il principale costituente dell'anfibolite. Esistono differenti minerali di questo gruppo:\nVariet\u00e0 di orneblenda:"}
{"id": "1352235", "revid": "110157", "url": "https://it.wikipedia.org/wiki?curid=1352235", "title": "Soko\u010d", "text": "Soko\u010d (in lingua russa \u0421\u043e\u043a\u043e\u0447) \u00e8 una citt\u00e0 della Russia di 1.000 abitanti situata nel Territorio della Kam\u010datka."}
{"id": "1352249", "revid": "767487", "url": "https://it.wikipedia.org/wiki?curid=1352249", "title": "Iva\u0161ka", "text": "Iva\u0161ka (in lingua russa \u0418\u0432\u0430\u0448\u043a\u0430) \u00e8 una citt\u00e0 di 1.000 abitanti situata nel Krai di Kam\u010datka, in Russia."}
{"id": "1352250", "revid": "124842513", "url": "https://it.wikipedia.org/wiki?curid=1352250", "title": "Susanna Huckstep", "text": "Di origine inglese attraverso il padre, \u00e8 stata eletta Miss Italia a Salsomaggiore Terme nel settembre 1984.\nCarriera.\nFiglia di Gianni e Marisa Huckstep, nel settembre 1984 \u00e8 la seconda pi\u00f9 giovane vincitrice del concorso di Miss Italia, a soli 15 anni, prima di lei fu eletta Anna Kanakis nel 1977 alla sua stessa et\u00e0. In seguito prender\u00e0 parte anche a Miss Universo 1986.\nDopo aver debuttato accanto a Philippe Leroy nel film per la televisione \"Baciami strega\" di Duccio Tessari, inizi\u00f2 ben presto una promettente carriera come modella: ingaggiata sin dal 1986 dalla nota agenzia \"Fashion Model\" di Milano, sfil\u00f2 in tutto il mondo per stilisti come Versace, Valentino e Armani.\nNel 1987 \u00e8 protagonista del videoclip di \"OK Italia\" di Edoardo Bennato, premiato al Festivalbar di quell'anno come \"miglior video musicale dell'anno\". Nel 1990 posa senza veli per il calendario di \"Max\" fotografata da Helmut Newton. Nel 1991 \u00e8 protagonista di diverse campagne fotografiche di Fabrizio Ferri e Oliviero Toscani e nel 1992 \u00e8 testimonial del profumo di Versace.\nDopo una pausa per maternit\u00e0, torna a sfilare e saltuariamente \u00e8 ospite in vari programmi televisivi. Nel 1999 conduce \"Tutto sposi\" con Pippo Baudo e nel 2003 il \"Tour di 105\" per Radio 105. Dal 2005 \u00e8 testimonial della linea di abbigliamento \"Bora Nera\". Nel marzo 2010 partecipa al programma Rai \"Soliti ignoti - Identit\u00e0 nascoste\".\nVita privata.\nDal 1991 \u00e8 sposata con l'imprenditore napoletano Pietro Savarese, da cui ha avuto un figlio nel 1999.\nAderisce nel 1992 alla campagna contro l'anoressia nervosa promossa dal fotografo Oliviero Toscani. \u00c8 amante degli animali e presta la sua immagine alla campagna contro l'abbandono dei cani nel 2005."}
{"id": "1352251", "revid": "1983214", "url": "https://it.wikipedia.org/wiki?curid=1352251", "title": "Lunca Mure\u0219ului (Alba)", "text": "Lunca Mure\u0219ului (in ungherese \"Sz\u00e9kelykocs\u00e1rd\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 2 villaggi: Gura Arie\u0219ului e Lunca Mure\u0219ului.\nIl monumento pi\u00f9 importante di Lunca Mure\u015fului \u00e8 un santuario in legno, denominato \"Pogor\u00e2rea Sf. Spirit\", costruito nel 1723, con decorazioni pittoriche interne del 1810."}
{"id": "1352252", "revid": "123537253", "url": "https://it.wikipedia.org/wiki?curid=1352252", "title": "Obligationes quasi ex delicto", "text": "Le obligationes quasi ex delicto sono delle obbligazioni del diritto romano. Secondo la classificazione delle fonti delle obbligazioni introdotte da Giustiniano nelle \"Institutiones\": ogni \"obligatio\" sorge \"aut ex contractu aut quasi ex contractu aut ex delicto aut quasi ex delicto\". Tra le obbligazioni quasi ex delicto si annoverarono obbligazioni nascenti da atti illeciti pretori non dolosi, giudicati meno gravi rispetto ai delitti e contemplati da Gaio gi\u00e0 tra le \"variae causarum figurae\".\nIn tutti e quattro i casi i Romani ammisero per evidenti ragioni di ordine pratico una responsabilit\u00e0 oggettiva, senza colpa."}
{"id": "1352255", "revid": "30297", "url": "https://it.wikipedia.org/wiki?curid=1352255", "title": "ABC Robur Varese", "text": ""}
{"id": "1352256", "revid": "2011148", "url": "https://it.wikipedia.org/wiki?curid=1352256", "title": "Catasto gregoriano", "text": "Il Catasto Piano-Gregoriano \u00e8 stato il primo catasto particellare moderno dello Stato Pontificio.\nStoria.\nLa prima redazione di un catasto dello Stato Pontificio risale al XVII secolo, regnante papa Alessandro VII, che promosse il Catasto Alessandrino: questo catasto per\u00f2 non era particellare, ma aveva solo una veduta tridimensionale delle localit\u00e0 dello Stato. Un altro catasto, il Catasto piano, fu quello promulgato nel 1777 da Pio VI, che rimase attivo fino al 1835 quando entr\u00f2 in vigore il Catasto gregoriano.\nIl Catasto Piano-Gregoriano nacque nel 1816 con motu proprio \"Quando per ammirabile disposizione\", sedente papa Pio VII, all'indomani dell'esperienza avuta con il Catasto del Regno napoleonico d'Italia, compilato per Romagna ed Emilia.\nLa sua realizzazione venne curata dalla Presidenza Generale del Censo (e non pi\u00f9 dalla Congregazione del Buon Governo come nel caso dei catasti precedenti), e ne vennero prodotte due copie, una per le Cancellerie del Censo locali, ed una per l'ufficio centrale a Roma.\nIl completamento del Catasto si ebbe nel 1835, regnante papa Gregorio XVI, e le mappe rimasero in vigore fino al 1870, quando venne introdotto il Cessato Catasto Rustico, che si basava sulle mappe del Piano-Gregoriano."}
{"id": "1352257", "revid": "1391549", "url": "https://it.wikipedia.org/wiki?curid=1352257", "title": "Contea di Camden (Carolina del Nord)", "text": "La contea di Camden, in inglese Camden County, \u00e8 una contea consolidata, ossia non suddivisa in comuni, dello Stato della Carolina del Nord, negli Stati Uniti. La popolazione, al censimento del 2000, era di 6.885 abitanti.\nStoria.\nLa contea di Camden fu costituita nel 1777."}
{"id": "1352258", "revid": "536103", "url": "https://it.wikipedia.org/wiki?curid=1352258", "title": "Rai Sat Yoyo", "text": ""}
{"id": "1352259", "revid": "2018191", "url": "https://it.wikipedia.org/wiki?curid=1352259", "title": "Tela olona", "text": "La tela olona \u00e8 un tipo di tessuto grezzo, pesante e molto resistente ad armatura a tela con riduzione molto fitta. Un tessuto analogo, questa volta realizzato con filati pi\u00f9 leggeri, \u00e8 conosciuto come \"tela olonetta\" od Olona leggera.\nStoria.\nLe origini.\nLa sua origine \u00e8 molto antica. Il nome deriva dal fiume Olona, che ne vide la nascita. Durante la fase preindustriale, i mulini che erano collocati lungo il suo corso e che in precedenza venivano utilizzati esclusivamente per fini agricoli, furono convertiti per attivit\u00e0 artigianali come lo sbiancamento e la tintura dei tessuti. Questi impianti molinatori sfruttavano la forza motrice dell'acqua per far muovere i macchinari degli artigiani. La tela olona fu realizzata per la prima volta nelle tessitorie di Fagnano Olona, in provincia di Varese. Un'altra ipotesi sull'origine del tessuto suppone che la tela olona sia stata inventata a Olonne-sur-Mer, in Vandea. Quest'ultima ipotesi \u00e8 per\u00f2 quella meno accreditata.\nGli utilizzi.\nL'uso principale di questa tela, che la rese molto conosciuta e diffusa nei secoli scorsi, fu in campo nautico, per la veleria, i sacchi, i tendalini nautici e le brande (amache) dei marinai. Perfino le prime divise usate per la scherma furono realizzate in tela olona. Ancora oggi \u00e8 usata per i velieri storici; l'Amerigo Vespucci, ad esempio, ha le vele in tela olona di canapa, che conferisce il caratteristico colore \u00e9cru alla velatura.\nSi utilizzava per tutti gli usi che esigevano un materiale robusto ed economico come: sacchi, zaini, teli di copertura, tende da sole, borse, valigie, calzature. Imbevuta con olio di lino diventava impermeabile e veniva usata come tela cerata per le \"capote\" di calessi e carri coperti, teloni, cerate impermeabili ed anche a copertura delle vetture tranviarie.\nLa troviamo nei capi di abbigliamento storico per casacche e camicie, e in quelli da lavoro.\nOriginariamente la tela olona era prodotta con fibre di canapa non tinta, ma con il calo di questa coltivazione in Italia, oggi viene prodotta con il cotone puro o cotone e lino.\nCon la diffusione delle fibre sintetiche, della gomma, dei materiali plastici ed impermeabili l'uso di questo tessuto \u00e8 andato calando. Erroneamente il nome Olona viene utilizzato per indicare telerie pesanti che nulla hanno a che vedere con il tessuto originale naturale."}
{"id": "1352261", "revid": "33751", "url": "https://it.wikipedia.org/wiki?curid=1352261", "title": "Danubio Montevideo", "text": ""}
{"id": "1352264", "revid": "767487", "url": "https://it.wikipedia.org/wiki?curid=1352264", "title": "Tokyo Fist", "text": "Tokyo Fist \u00e8 un film del 1995 diretto da Shin'ya Tsukamoto.\nIl visionario regista giapponese figura anche come produttore, coautore del soggetto, sceneggiatore, montatore, direttore della fotografia, scenografo nonch\u00e9 interprete.\nTrama.\nTsuda, un agente assicurativo, e la sua donna Hizuru, conducono una vita di coppia noiosa e monotona. La loro vita sessuale \u00e8 piatta, e le loro serate finiscono sempre davanti alla televisione, con Tsuda che si addormenta perch\u00e9 stanco dal troppo lavoro e stressato dall'esistenza condotta in una grigia metropoli. Un giorno Tsuda incontra un suo vecchio compagno di scuola, Kojima, ora boxer professionale che vive in un modestissimo appartamento. Da questo incontro la vita di Tsuda prender\u00e0 una piega diversa. Innanzitutto, Kojima cerca di sedurre la sua donna.\nQuando Tsuda lo viene a sapere, si dirige verso l'appartamento di Kojima per sistemarlo, ma una volta giunto l\u00ec sar\u00e0 lui a beccarsi un potentissimo pugno in piena faccia. Da allora, Hizuru comincia a provare uno strano fascino per la violenza e per la mortificazione della carne, praticandosi, giorno per giorno, piercing e tatuaggi sul suo splendido corpo. Tsuda si fa sospettoso, intransigente, ed inevitabilmente il loro rapporto va a rotoli, con Hizuru che lo lascia per andare a vivere con Kojima. Per vendicarsi, Tsuda comincer\u00e0 a tirare di boxe, con l'unico scopo di distruggere Kojima e riprendersi la sua donna.\nDistribuzione.\nIl film \u00e8 stato presentato in concorso al Festival internazionale del film di Locarno."}
{"id": "1352268", "revid": "1718925", "url": "https://it.wikipedia.org/wiki?curid=1352268", "title": "Contea di Carteret", "text": "La contea di Carteret, in inglese Carteret County, \u00e8 una contea dello Stato della Carolina del Nord, negli Stati Uniti. La popolazione al censimento del 2010 era di 66.469 abitanti. Il capoluogo di contea \u00e8 Beaufort.\nStoria.\nLa contea di Carteret fu costituita nel 1722."}
{"id": "1352276", "revid": "1776051", "url": "https://it.wikipedia.org/wiki?curid=1352276", "title": "Carlo Gorio", "text": "Biografia.\nFiglio di Giovanni Battista Gorio e Lucrezia Bono, nasce a Gabiano (oggi Borgo San Giacomo) il 18 agosto 1839 ed \u00e8 quinto di nove fratelli. Laureatosi in legge, si dedica all'agricoltura, essendo suo padre un ricco proprietario terriero. Visse per tutta la vita fra Borgo San Giacomo e Ovanengo, frazione di Orzinuovi\nSostenitore delle idee liberali di Zanardelli, , \u00e8 eletto deputato nel collegio di Verolanuova, il 27 novembre 1870 ed entra per la prima volta nella Camera dei deputati il 5 dicembre successivo. Inizia una lunga carriera politico-amministrativa, ricopre molte cariche provinciali e s'impone al mondo agricolo bresciano per le numerose iniziative di cui \u00e8 autore per il recupero e il rilancio dell'economia agricola e per la creazione e l'applicazione di alcune leggi finanziarie e sanitarie del settore. A Brescia, infatti, svolge la funzione del Presidente dei Comizi Agrari (Associazione degli agricoltori di allora) dell'Associazione zootecnica, della Scuola Agraria \"Pastori\", come esecutore testamentario della volont\u00e0 del fondatore omonimo, suo amico. \u00c8 consigliere del comune di Brescia e Vicepresidente del consiglio provinciale, dal quale fa approvare il riordinamento del servizio veterinario.\nLa sua attivit\u00e0 bresciana da agricoltore e membro di diversi collegi s'intreccia con quella di parlamentare; come deputato cura costantemente i problemi agricoli, secondo l'ideologia del partito d'appartenenza (Sinistra storica), ma seguendo indirizzi economici personalissimi in un consesso non molto incline ad interessarsi alla preoccupazione della gente dei campi. Vuole che anche da noi vengano introdotti i principi tecnici e le soluzioni finanziarie adottate in agricoltura dalla Germania e dall'Inghilterra, nazioni molto avanzate nel settore. Difende e applica per la propria azienda la prospettiva che pu\u00f2 trovare il posto che le spetta nell'economia nazionale, se sa rinnovarsi con criteri di modernit\u00e0, se esce dalle conduzioni ataviche, fisse e ripetitive e se si organizza secondo una visuale industriale. Secondo lui gli operatori agricoli devono introdurre il bilancio di previsione, compiere sforzi finanziari con soluzioni a medio e a lungo termine, applicare tecniche nuove di lavoro con l'introduzione delle macchine, della fertilizzazione del terreno con concimi in l'aggiunta di quelli stallatici ed in particolare con l'azoto atmosferico appena scoperto dalla chimica come additivo per il potenziamento della produzione cerealicola e foraggera; propone l'allargamento del patrimonio zootecnico, da sostenere con allevamenti selezionati dedotti da incroci di razze diverse, per rendere i soggetti pi\u00f9 resistenti alle malattie ricorrenti, quali il carbonio e l'afta epizootica. Propone pure la difesa dei prodotti foraggeri ed arborei dalle malattie ed in particolare sostiene la diffusione della coltivazione del gelso per potenziare l'allevamento del baco da seta. Per attenuare in parte i gravami degli interessi per i finanziamenti agrari, con altri, partecipa alla fondazione del \"Credito Agrario Bresciano\", istituto bancario creato apposta per favorire gli operatori agricoli.\nIn sede Parlamentare \u00e8 membro del consiglio superiore della sanit\u00e0 e si occupa di polizia veterinaria; \u00e8 membro del consiglio superiore delle acque e delle foreste al quale propone la legislazione sul riordinamento del suolo e sul potenziamento della silvicoltura specie appenninica. Al Senato svolge le relazioni sulle leggi relative al demanio forestale, alla bonifica dell'agro romano e alla tutela della produzione zootecnica.\nRimane in parlamento per 47 anni dal 1870 al 1917 fino al 1909 come deputato poi come Senatore di nomina regia fino al 1917 ed \u00e8 uno dei pi\u00f9 longevi di sempre. Successivamente divenne Vicepresidente della Camera dei deputati, capo gruppo del partito Sinistra storica in senato durante la XXIII Legislatura e Vicepresidente del Senato durante la sua ultima legislatura. \u00c8 anche commissario della \"Cassa Depositi e Prestiti\", membro della giunta generale del bilancio, commissario delle finanze, ed interviene sui bilanci dell'agricoltura, industria e commercio. Diviene Presidente del Consiglio Agrario Nazionale.\nDopo la sua morte, avvenuta il 20 dicembre 1917, vengono allestite in Parlamento delle solenni commemorazioni ufficiali."}
{"id": "1352279", "revid": "92723", "url": "https://it.wikipedia.org/wiki?curid=1352279", "title": "Katar\u00edna Lazarov\u00e1", "text": "Dopo aver esordito con i racconti \"I compagni\" (\"Kamar\u00e1ti\") (1949) e \"Tre dal cielo\" (\"Traja z neba\") (1950), conobbe un'ampia popolarit\u00e0 con il romanzo \"Il nido di vespe\" (\"Osie hniezdo\") (1953).\nAl mondo contadino e ai suoi disagi sono dedicati anche i romanzi successivi, \"La montagna delle salamandre\" (\"Mlo\u010dia hora\") (1961) e \"Il drago incatenato\" (\"\u0160arkan na re\u0165azi\") (1962), mentre negli anni sessanta e settanta si \u00e8 rivolta con successo al genere poliziesco. Tra le sue opere di questo periodo: \"La principessa di Lemuria\" (\"Kna\u017en\u00e1 z Lemurie\") (1964), \"I nani\" (\"Trpasl\u00edci\") (1966), \"Il pellegrinaggio di Sant'Anna\" (\"Putovanie sv\u00e4tej Anny\") (1968), \"I lupi mannari\" (\"Vlkolaci\") (1970), \"Case di vedove\" (\"Vdovsk\u00e9 domy\") (1977).\nHa scritto anche un libro per bambini \"Il racconto dell'uomo di neve\" (\"Poves\u0165 o sne\u017enom \u010dloveku\") (\"1966\")."}
{"id": "1352280", "revid": "23", "url": "https://it.wikipedia.org/wiki?curid=1352280", "title": "Paranite-(Y)", "text": ""}
{"id": "1352281", "revid": "3082", "url": "https://it.wikipedia.org/wiki?curid=1352281", "title": "Ezio di Antiochia", "text": ""}
{"id": "1352283", "revid": "767487", "url": "https://it.wikipedia.org/wiki?curid=1352283", "title": "Starter (meccanica)", "text": "L'arricchitore, comunemente definito starter, \u00e8 un dispositivo che permette l'avviamento dei motori ad accensione comandata, quando questi motori non sono alla temperatura minima di funzionamento. Il dispositivo pu\u00f2 essere di tipo meccanico o elettronico.\nOvviamente lo starter non \u00e8 presente sui motori alimentati a iniettore, perch\u00e9 \u00e8 lo stesso iniettore che pu\u00f2 svolgere la funzione dello starter.\nFunzione.\nQuesto dispositivo ha la funzione di modificare la miscela aria/benzina, in modo da avere pi\u00f9 benzina del normale, dato che nelle condizioni di temperatura bassa parte della benzina non partecipa alla carburazione perch\u00e9 va a condensarsi sulle pareti del cilindro e nel caso del motore a due tempi anche sul carter motore. Per questo motivo viene utilizzato lo starter, perch\u00e9 altrimenti si avrebbe una combustione con una miscela magra (povera di benzina), che porta a detonazione e quindi a un cattivo funzionamento del motore, il quale potrebbe facilmente spegnersi.\nAzionamento.\nGli starter possono essere azionati in vario modo:\nManualmente.\nLo starter ad azionamento meccanico sta andando sempre pi\u00f9 in disuso e viene sostituito dallo starter elettronico.\nQuesti starter meccanici infatti venivano azionati dal conducente, ma se il conducente si dimenticava di disinserire lo starter il motore una volta riscaldato a sufficienza, andava incontro a consumi pi\u00f9 elevati, peggiore combustione e quindi a una minore potenza sviluppata e in pi\u00f9 aumentava di molto i gas di scarico.\nAttualmente questi starter sono stati eliminati sulle autovetture, mentre sono rimasti sui motocicli e ciclomotori, subendo per\u00f2 in alcuni casi qualche cambiamento, in modo che si disinseriscano automaticamente nel momento che si d\u00e0 gas, in modo da evitare tutte la problematiche prima enunciate.\nElettronicamente.\nLo starter ad azionamento elettronico \u00e8 un dispositivo che \u00e8 montato di serie su tutti gli autoveicoli e su qualche motociclo.\nQuesti dispositivi stanno diventando sempre pi\u00f9 presenti per via delle norme anti-inquinamento, le quali richiedono basse emissioni anche all'avvio del motore; questi dispositivi vengono governati da una centralina, la quale rileva vari parametri, come temperatura esterna, temperatura del motore e via dicendo; con tutti questi parametri rilevati la centralina determina per quanto tempo e in alcuni casi di quanto si deve aumentare la quantit\u00e0 di carburante.\nTermicamente.\nPer i mezzi con sistemi di raffreddamento a liquido si possono avere dei sistemi automatici basati su una termovalvola, che si basano sulla temperatura del liquido di raffreddamento e gestisce il circuito di avviamento in modo del tutto autonomo.\nAzione.\nGli starter possono agire in vari modi\nRestrizione del venturi.\nQuesta tecnica viene utilizzata sui carburatori pi\u00f9 piccoli ed economici ed \u00e8 solo ad azionamento manuale. la sua azione sta nell'occludere la presa del venturi con un disco, che permette il transito dell'aria tramite un piccolo foro presente su tale disco, in modo che la miscela si arricchisca di benzina, questo sistema viene generalmente autodisattivato con il completo azionamento del comando del gas.\nAbbassamento del galleggiante.\nQuesta tecnica viene utilizzata sui carburatori medio-grandi economici ed \u00e8 solo ad azionamento manuale ed \u00e8 la tecnica pi\u00f9 difficile da attuare. La sua azione consiste nell'abbassamento del galleggiante tramite un \"agitatore\", in modo che lo spillo comandato da tale galleggiante permetta un ulteriore innalzamento del livello della benzina nella vaschetta carburante, in modo che la depressione del venturi riesca ad aspirare maggiore benzina.\nCondotto dedicato.\nNei carburatori di medie e grandi dimensioni, si preferisce ricavare un condotto specifico posizionato in parallelo al condotto principale e che bypassa la valvola gas, questo sistema essendo un circuito dedicato necessita pure di un getto dedicato.\nLa sua azione si somma a quella del circuito del minimo del condotto principale e con il suo azionamento si ha un innalzamento del regime motore e pu\u00f2 essere azionata sia manualmente che elettronicamente.\nModificazione dell'iniezione.\nNei motori a iniezione per poter apportare maggiore carburante si fa in modo che la centralina del sistema d'alimentazione, aumenti leggermente l'apertura delle valvole a farfalla presenti nei corpi farfallati e comandi l'iniettore in modo che questo inietti una quantit\u00e0 maggiore di carburante rispetto all'aria immessa, generalmente questo controllo \u00e8 automatico, ma in alcuni casi pu\u00f2 essere comandato dal conducente."}
{"id": "1352292", "revid": "111497145", "url": "https://it.wikipedia.org/wiki?curid=1352292", "title": "Stephan Lochner", "text": "Biografia.\n\u00c8 stato il pittore pi\u00f9 importante della scuola di Colonia, principale esponente del tardo gotico e uno dei primi artisti a recepire le innovazioni della pittura di artisti fiamminghi come Robert Campin e Jan van Eyck.\nFu un artista fortemente influenzato dalla pittura fiamminga e autore di tavole pittoriche come nella \"Madonna del Roseto\" 1440-1450 ca., Museo Wallraf-Richartz, Colonia)."}
{"id": "1352293", "revid": "22475", "url": "https://it.wikipedia.org/wiki?curid=1352293", "title": "Lup\u0219a", "text": "Lup\u0219a (in ungherese \"Nagylupsa\", in tedesco \"Wolfsdorf\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 23 villaggi: B\u00e2rzan, Br\u0103de\u0219ti, Curm\u0103tur\u0103, Dup\u0103 Deal, Geam\u0103na, H\u0103d\u0103r\u0103u, Holobani, Lazuri, Lunca, Lup\u0219a, M\u0103n\u0103stire, M\u0103rgaia, Mu\u0219ca, P\u00e2r\u00e2u-C\u0103rbun\u0103ri, Pi\u021biga, Po\u0219ogani, \u0218asa, Trife\u0219ti, V\u0103i, Valea Holhorii, Valea Lup\u0219ii, Valea \u0218esii, Vin\u021ba.\nTra i siti interessanti di Lup\u0219a si possono notare:"}
{"id": "1352295", "revid": "287204", "url": "https://it.wikipedia.org/wiki?curid=1352295", "title": "Lupsa", "text": ""}
{"id": "1352296", "revid": "1514393", "url": "https://it.wikipedia.org/wiki?curid=1352296", "title": "La freccia nera (1968)", "text": ""}
{"id": "1352299", "revid": "729019", "url": "https://it.wikipedia.org/wiki?curid=1352299", "title": "Stazione di Acireale", "text": "La stazione di Acireale \u00e8 una stazione ferroviaria posta al km 253+768 della linea Messina-Siracusa, a servizio dell'omonima citt\u00e0.\nStoria.\nLa stazione di Acireale venne costruita nell'ambito del progetto di raddoppio dei binari della tratta Fiumefreddo-Catania Ognina, circa 2\u00a0km pi\u00f9 a sud e in zona decentrata rispetto alla stazione storica che venne abbandonata e sostituita nel 1989. Parte del fascio merci venne adibito a scalo sussidiario con ingresso decentrato lato Santa Maria delle Grazie.\nLa prima stazione di Acireale era stata realizzata nel contesto della costruzione del secondo tronco ferroviario Giardini-Catania della ferrovia Messina-Siracusa ed aperta al traffico, quando questo venne inaugurato, nei primi giorni di gennaio del 1867.\nStrutture e impianti.\nLa stazione di Acireale \u00e8 una delle pi\u00f9 moderne stazioni intermedie della rete siciliana. La struttura \u00e8 stata inaugurata nel 1989, quando venne dismessa la vecchia stazione risalente alla seconda met\u00e0 del XIX secolo. La stazione \u00e8 stata costruita alla periferia sud della citt\u00e0 e del precedente scalo. L'edificio che venne costruito negli anni ottanta in calcestruzzo e muratura con ampie vetrate dispone di un grande locale centrale in cui si trovano alcuni servizi accessori tra i quali il bar, la sala d'attesa, la chiesa cattolica, i sottopassaggi e la biglietteria automatica.\nIl fascio di binari per viaggiatori comprende 5 binari passanti forniti di grandi pensiline e serviti da sottopassaggio. Oltre a questi vi sono vari binari per servizio merci passanti e uno scalo di medie dimensioni.\nLa stazione \u00e8 sede di un consistente traffico merci-derrate soprattutto del settore agrumario dei limoni di cui il comprensorio \u00e8 grande produttore. Fino alla fine degli anni settanta dalla stazione avevano origine vari treni derrate giornalieri diretti verso i grandi mercati nazionali ed esteri. In seguito, anche a causa della concorrenza serrata del vettore stradale, il numero di treni in partenza si \u00e8 ridotto.\nIl 26 giugno 2011 \u00e8 stato ridotto il fascio di binari troncando il 5\u00b0 ed eliminandone alcuni secondari. Nella stessa data \u00e8 stato soppresso l'apparato ACEI ed attivato una impianto ACEI telecomandabile\nSul primo marciapiede della stazione, lato Catania, \u00e8 esposta la locomotiva a vapore 740.072.\nMovimento.\nLa stazione presenta un prevalente traffico pendolare comprendente sia i lavoratori che gli studenti universitari diretti a Catania, modesto \u00e8 invece il traffico pendolare in direzione di Messina. Di una certa importanza \u00e8 il traffico dei viaggiatori a medio-lungo raggio, pur se in calo da alcuni anni a causa della concorrenza del trasporto aereo e gommato e di una dislocazione periferica della struttura.\nServizi.\nLa stazione \u00e8 fornita di:\nInterscambi.\nSul piazzale esterno \u00e8 presente un ampio parcheggio pubblico per automobili e pullman, un posteggio per i taxi e il capolinea degli autobus urbani dell'Azienda Siciliana Trasporti."}
{"id": "1352303", "revid": "775372", "url": "https://it.wikipedia.org/wiki?curid=1352303", "title": "Pataca di Macao", "text": "La pataca \u00e8 la valuta di Macao (cinese: \u5713, codice ISO 4217: \"MOP\"). La pataca \u00e8 suddivisa in 100 \"avo\" (pl. avos; cantonese: \u4ed9, \"sin\"), e 10 avos sono chiamati \u6beb (\"ho\") in cantonese. La politica monetaria \u00e8 controllata dalla AMCM (portoghese: \"Autoridade Monet\u00e1ria de Macau\", cinese: \u6fb3\u9580\u91d1\u878d\u7ba1\u7406\u5c40). Comunemente \u00e8 usata l'abbreviazione \"MOP$\".\nPer assicurare le capacit\u00e0 della pataca di circolazione e conversione nei mercati internazionali, il governo di Macao ha deciso che l'emissione della valuta deve essere coperta al 100% con fondi di riserva, come oro, obbligazioni e valute forti.\nIl tasso di cambio al 7 giugno 2014 era: 1 Euro=10,894 MOP.\nEtimologia.\nIl nome \"pataca\" deriva da una moneta in precedenza molto popolare in Asia, il peso messicano (otto reales), conosciuto nel portoghese europeo come \"pataca mexicana\". La pataca era anche usata nel Timor portoghese, ora Timor Est, fino al 1957 quando fu sostituita dall'escudo. Il nome cinese della moneta \u00e8 yuan (\u5713), la stessa parola usata per lo yuan cinese, il nuovo dollaro taiwanese e il dollaro di Hong Kong. Tuttavia gli abitanti di Hong Kong e di Macao parlano della pataca come della \"moneta portoghese\" (\u8461\u5e63), probabilmente perch\u00e9 Macao \u00e8 stata nel passato una colonia portoghese.\nStoria.\nLa pataca fu introdotta nel 1894 come unit\u00e0 di conto. Era inizialmente equivalente al peso messicano, al dollaro spagnolo e al dollaro di Hong Kong e sostituiva il real portoghese con un cambio di 1 pataca = 450 r\u00e9is. Il Banco Nacional Ultramarino (BNU; \u5927\u897f\u6d0b\u9280\u884c) inizi\u00f2 a emettere banconote nel 1906.\nFino al 1935, la pataca aveva un rapporto fisso di cambio con il dollaro di Hong Kong con un tasso di 1 = 1. Ci fu in seguito una serie di rapporti con l'escudo portoghese finch\u00e9 non fu adottato nuovamente il rapporto fisso con la moneta di Hong Kong.\nNel 1980 il governo di Macao ha trasferito il diritto esclusivo di emissione all'Instituto Emissor de Macau (IEM).\nLa BNU divenne la banca dell'IEM e continu\u00f2 a emettere banconote. In seguito a un accordo con la BNU, il 16 ottobre 1995, la succursale di Macao della Bank of China (\u4e2d\u570b\u9280\u884c\u6fb3\u9580\u5206\u884c), \u00e8 diventata il secondo istituto di emissione. Il controllo dell'emissione di pataca \u00e8 stato trasferito alla \"Autoridade Monet\u00e1ria de Macau\" (AMCM).\nMonete.\nMonete per l'uso interno di Macao non furono coniate fino al 1952, mentre circolavano le monete da 20 centesimi della provincia di Canton. Nel 1952 furono introdotte monete di bronzo da 5 e 10 avo, in cupronichel da 50 avo e monete d'argento con un titolo di 720/1000 da 1 da 5 pataca. Il nichel-ottone sostitu\u00ec il bronzo nel 1967, quando fu anche coniata l'ultima moneta da 5 avo. Il nichel sostitu\u00ec l'argento per la moneta da 1 pataca nel 1968 e nel 1971 la moneta da 5 pataca fu prodotta con un titolo di 650/1000.\nNel 1982 furono introdotte monete di ottone da 10, 20 e 50 avo e monete in cupronichel da 1 e 5 pataca. La monete da 20 avo a da 5 pataca divennero dodecagonali rispettivamente nel 1993 e 1992, mentre nel 1997 fu introdotta una moneta bimetallica da 10 pataca e nel 1998 una in cupronichel da 2 pataca. Le monete sono emesse dalla \"Autoridade Monet\u00e1ria de Macau\".\nBanconote.\nIl 27 gennaio 1906 furono introdotte dal Banco Nacional Ultramarino banconote da 1, 5, 50 e 100 pataca. Queste furono seguite nel 1907 da quelle da 10 e 25 pataca. Nel febbraio 1920 furono aggiunte quelle da 5, 10 e 50 avo.\nNel 1923, il Banco Vui Hang introdusse le banconote da 10 pataca, affermando che erano coperte da monete da 20 cent cantonesi. Queste banconote furono seguite fino al 1934 da assegni di cassa emessi da varie banche con valori da 1, 5, 10, 50, 100, 200, 400, 800 e 1000 dollari, presumibilmente equivalenti alla pataca. Nel 1944 furono emessi ulteriori assegni di cassa con valore da 1000 yuan e NC$5000.\nLe banconote del BNU aumentarono con l'emissione dei biglietti da 1 e 20 avo nel 1942. Nel 1944 furono introdotte del 500 pataca. I valori inferiori alle 10 pataca furono sostituiti da monete nel 1952 ed il biglietto da 25 non fu pi\u00f9 stampato dopo il 1958.\nL'8 agosto 1988 il BNU emise una banconota da 1000 pataca, la banconota di maggior valore emessa. Poich\u00e9 in cinese 8 (Ba) \u00e8 simile a \"diventare ricco\" (Fa; \u767c), questa data speciale, che capita solo una volta per secolo, d\u00e0 alla banconota un significato particolare. Un'altra caratteristica \u00e8 la sostituzione dello stemma del Portogallo con il logo del BNU, per simboleggiare il fatto che Macao era diventata parte della Repubblica popolare cinese. Nel 1995 la Bank of China ha introdotto banconote da 10, 50, 100, 500 e 1000 pataca. Sia il BNU che la Bank of China hanno introdotto le banconote da 20 pataca nel 1996.\nAttualmente sono emesse banconote con i valori da 10, 20, 50, 100, 500 e 1000 pataca. I biglietti sono stampati dal Banco Nacional Ultramarino e dalla Bank of China. La serie attuale del BNU \u00e8 stata emessa nel 2005, mentre quella della Bank of China \u00e8 stata emessa nel 1995 e nel 2003. Le dimensioni dei biglietti sono le stesse delle banconote di Hong Kong. Il 20 dicembre 1999, il giorno in cui Macao fu restituita alla Repubblica popolare cinese, entrambe le banche hanno stampato i biglietti con questa data in tutti i valori, ad esclusione delle banconote da 10 pataca.\nSerie banconote.\nLa serie 2005 del BNU \u00e8 stata stampata da Royal Joh. Ensched\u00e9, una azienda di stampe di sicurezza dei Paesi Bassi.\nSerie storica dei tassi di cambio.\nNonostante la pataca sia la valuta ufficiale, la maggior parte del denaro circolante nel territorio \u00e8 in realt\u00e0 costituito dal dollaro di Hong Kong. La pataca costituiva alla fine del 1998 solo il 29,9% del circolante.\nTasso di cambio.\nIl rapporto di cambio \u00e8 stato collegato al dollaro di Hong Kong ed \u00e8 approssimativamente pari a MOP$103 per HK$100 al febbraio 2004. Nei confronti del dollaro statunitense, al quale \u00e8 collegato a sua volta il dollaro di Hong Kong, il rapporto di cambio \u00e8 di circa 1 US$ = 8 patacas. Mentre \u00e8 possibile convertire le patacas all'interno di Macao, \u00e8 difficile, se non impossibile, farlo all'esterno del suo territorio, persino a Hong Kong.\nNonostante la pataca sia la valuta legale di Macao, il dollaro di Hong Kong viene preferito per la maggior parte delle transazioni commerciali. Alcuni casino arrivano addirittura a rifiutare le puntate delle persone che detengono solo patacas. Il dollaro di Hong Kong e il renminbi cinese vengono generalmente accettati negli esercizi di Macao, dai casino ai ristoranti.\nNon essendoci attualmente restrizioni all'importazione ed esportazione di valuta, sia di quella locale che di quelle straniere, verso o da Macao, i turisti possono cambiare la propria valuta presso alberghi, banche e operatori di cambio autorizzati situati dappertutto nella citt\u00e0. Ci sono anche sportelli di cambio aperti 24 ore al giorno all'Aeroporto Internazionale di Macao (Isola di Taipa) e all'Hotel Lisboa (Penisola di Macao) per i clienti che vogliano cambiare la propria valuta in patacas fuori dagli orari d'ufficio."}
{"id": "1352305", "revid": "118704271", "url": "https://it.wikipedia.org/wiki?curid=1352305", "title": "Belga da tiro", "text": "Il Belga da tiro \u00e8 una razza di cavallo originaria del Belgio: \u00e8 un cavallo massiccio, uno dei pi\u00f9 grandi, usato per il traino di oggetti sin dall'antichit\u00e0.\nOrigini.\nLe prime apparizioni del Belga da tiro (detto anche Bramantino) risalgono al medioevo, periodo in cui era conosciuto come cavallo delle Fiandre.\n\u00e8 diventato poi ben pi\u00f9 noto al tempo degli antichi romani (XVII secolo) e successivamente ha avuto un ruolo fondamentale per lo sviluppo di altre razze.\nNel corso degli anni sono stati distinti ben 3 tipi differenti di questa razza, quali: \nil \"piccolo\" nel Belgio nord-occidentale (altipiani Ardennesi) \nil \"medio\" non molto rilevante a Condroz\nil \"grande Belga\" nel Brabante.\nLa registrazione ufficiale, per\u00f2, si \u00e8 verificata soltanto nel 1886, anno che ha segnato l'inizio di un lungo e accurato processo di miglioramento che ha visto l'animale in questione perfezionarsi a tal punto da poter essere diffuso in tutto il mondo.\nIncrocio.\nLa sua origine \u00e8 data dall'incrocio dello Shire inglese (conosciuto come \"cavallo da guerra\") con l'Ardennese, ovvero un cavallo da tiro dal quale ha assunto la somiglianza.\nIl risultato dell'accostamento di questi due ceppi \u00e8 un esemplare molto resistente, capace di lavorare con costanza ma anche impiegato nella riproduzione di altre razze, con lo scopo di migliorarne la qualit\u00e0 finale.\nCaratteristiche morfologiche.\nil Belga da tiro presenta un garrese la cui altezza varia dai 150 ai 170 cm. \nLa mascella \u00e8 larga e quadrata, la testa \u00e8 piccola, il profilo \u00e8 dritto e il collo \u00e8 corto e leggermente arcuato. Poco pronunciati sono gli occhi e le orecchie, a volte talmente poco da dare l'impressione di essere sproporzionati rispetto al corpo nella sua totalit\u00e0.\n\u00c8 un animale generalmente muscoloso, caratteristica che si pu\u00f2 notare soprattutto dalle possenti gambe e dal collo che risulta molto ampio.\nIl dorso \u00e8 piuttosto breve ma allargato, le spalle sono lievemente inclinate orizzontalmente di circa 45 gradi. \nI glutei possono essere definiti \"potenti\", ha un passo fermo, regolare ed energico che conferisce un'aria fiera ed imponente.\nGli stinchi, ossia l'area compresa tra ginocchio e nodello, sono pi\u00f9 corti rispetto a quelli degli altri cavalli, ma decisamente pi\u00f9 resistenti.\nMantello.\nIl mantello dei cavalli di razza Belga \u00e8 solitamente di colore castano. Il pi\u00f9 comune \u00e8 il mantello roano, seguito dal baio e dal sauro. \nI cavalli di questa razza sono abituati al clima freddo e umido, infatti sono caratterizzati da un mantello folto e lungo.\nQuesta condizione consente loro di essere sempre asciutti poich\u00e9 solo lo strato pi\u00f9 in superficie si bagna mentre quello interno rimane secco.\nC'\u00e8 da dire, infine, che durante il periodo invernale il mantello diventa ancora pi\u00f9 \"denso\", permettendo di sopportare con facilit\u00e0 temperature che scendono di molto sotto lo 0.\nUtilizzi.\nAntichit\u00e0.\nI cavalli di questa linea sono conosciuti per l'elevata robustezza e la durezza delle loro zampe.\nNel passato sono stati esportati in varie parti d'Europa assumendo un ruolo molto importante per dare origine ad animali di taglia grande, come ad esempio il cavallo agricolo italiano da tiro pesante rapido. \nNel medioevo era solitamente utilizzato per svolgere lavori agricoli, ai quali si prestava molto bene grazie alla sua costituzione fisica, caratteristica che gli ha permesso un largo impiego in battaglia, soprattutto a scopi bellici. \nEt\u00e0 moderna.\nAl giorno d'oggi, con l'avvento dell'innovazione, non viene pi\u00f9 utilizzato per lavori di fatica bens\u00ec per esposizione a fiere ed eventi. \nUno dei pochi impieghi agricoli ancora in voga per il cavallo da tiro Belga \u00e8 nell'ambito forestale, dove lo si trova affiancare l'uomo e rispondere ai comandi impartiti a voce con calma, disponibilit\u00e0 ed estrema attenzione.\nI cavalli sono privi di redini e dotati esclusivamente di collare per spostare i tronchi. Essi vengono chiamati \"gamin\" (gamine se femmine), nomignolo che \u00e8 stato attribuito loro dai debardeur, ovvero i disboscatori. L'addestramento per questa attivit\u00e0 dura diversi anni, in quanto non \u00e8 facile abituare l'animale al trasporto dei tronchi.\nL'attivit\u00e0 dell'esbosco viene praticata tuttora nelle foreste di Belgio, Francia, Paesi Bassi e Germania settentrionale, che portano avanti con orgoglio questa antica tradizione.\nTemperamento.\nLe caratteristiche principali di questa razza equina sono forza e resistenza, proprio per questo \u00e8 impiegato in diverse situazioni ed ambiti come cavallo da tiro.\nNonostante la sua conformazione massiccia, possiede un temperamento gentile, infatti i cavalli di questa razza sono amabili e sensibili.\nTra le altre qualit\u00e0 si parla di un cavallo sempre vigile, attivo, intelligente e coraggioso, ma che richiede molta attenzione e smisurata dedizione, infatti, se viene dimostrato loro amore, in cambio regalano fiducia. \nIn sintesi \u00e8 un cavallo efficiente ed affascinante.\nDieta e cura.\n\u00c8 necessario prestare una cura particolare per quanto riguarda la sua alimentazione, in quanto \u00e8 un aspetto importantissimo.\n\u00c8 un cavallo che presenta un notevole appetito. Se non viene utilizzato per il lavoro \u00e8 sufficiente una dieta a base di fieno, al contrario, se sfruttata la sua potenza per i lavori di campagna \u00e8 indispensabile una dieta aggiuntiva di almeno 2 kg al giorno. \nIn entrambi i casi, \u00e8 opportuno arricchire la dieta con vitamine e sali minerali.\nEssendo nella maggior parte dei casi sottoposto ad un duro lavoro, molto comuni sono le ferite superficiali, sulle quali \u00e8 necessario agire in maniera tempestiva per evitare di aggravare la situazione."}
{"id": "1352307", "revid": "81646", "url": "https://it.wikipedia.org/wiki?curid=1352307", "title": "Alogenuri", "text": ""}
{"id": "1352313", "revid": "1983214", "url": "https://it.wikipedia.org/wiki?curid=1352313", "title": "Mete\u0219", "text": "Mete\u0219 (in ungherese \"Metesd\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 12 villaggi: Ampoi\u021ba, Isca, Lunca Ampoi\u021bei, Lunca Mete\u0219ului, Mete\u0219, P\u0103durea, Poiana Ampoiului, Poiana Ursului, Presaca Ampoiului, Remetea, T\u0103u\u021bi, V\u0103leni."}
{"id": "1352314", "revid": "287204", "url": "https://it.wikipedia.org/wiki?curid=1352314", "title": "Metes", "text": ""}
{"id": "1352317", "revid": "599013", "url": "https://it.wikipedia.org/wiki?curid=1352317", "title": "Scott Sinclair", "text": "Caratteristiche tecniche.\nGioca prevalentemente come ala offensiva, possiede un'ottima velocit\u00e0 in contropiede, dimostrandosi inoltre di essere un buon battitore dei calci piazzati.\nCarriera.\nClub.\nCresciuto nel vivaio del Bristol Rovers, dove entr\u00f2 all'et\u00e0 di nove anni, debutt\u00f2 con la prima squadra a quindici anni contro il Leyton Orient, entrando in campo al posto di Junior Agogo.\nNell'estate 2005 il Chelsea lo acquist\u00f2 in modo controverso, non avendo ricevuto il permesso di parlare prima con il giocatore dal Bristol Rovers. A novembre il club di Londra fu condannato a versare 160.000 sterline all'altra squadra come parziale risarcimento, cui si aggiunse un'ulteriore penale di 750.000 sterline in considerazione del successo ottenuto dal ragazzo con il Chelsea. Il club presieduto da Roman Abramovi\u010d dovr\u00e0 inoltre versare al Bristol Rovers il 15% della somma ricavata da una sua eventuale cessione.\nNella stagione 2005-2006 Sinclair fece parte della formazione giovanile del Chelsea, totalizzando 21 presenze e 15 gol. A gennaio 2007 fu ceduto in prestito al Plymouth Argyle, dove si rese autore di ottime prestazioni.\nHa esordito con la maglia del Chelsea il 6 maggio 2007 subentrando a Shaun Wright-Phillips all'ottantesimo minuto di una partita di Premier League 2006-2007 contro l'Arsenal. Il 15 agosto dello stesso anno ha rinnovato il contratto con i \"Blues\", firmando per altri quattro anni. A novembre si \u00e8 trasferito in prestito al Queens Park Rangers.\nNella sessione di mercato di gennaio 2009 passa in prestito al Birmingham City dopo aver giocato soltanto 4 partite con la maglia del Chelsea. Il 6 agosto 2009 il Chelsea ufficializza il suo passaggio in prestito per la stagione 2009-2010 al Wigan. Il 9 agosto 2010 lo Swansea annuncia di il suo passaggio per 500.000 euro dal Chelsea Football Club.\nIl 30 maggio 2011 \u00e8 decisivo nella finale dei playoff contro il Reading giocata a Wembley, segnando una tripletta (solo Giampaolo Pazzini ci era riuscito in questo stadio) che ha permesso allo Swansea di imporsi per 4-2 ed essere promosso in Premier League per la prima volta nella sua storia.\nNazionale.\nViene convocato per le Olimpiadi di Londra 2012 con la squadra del Regno Unito. Esordisce contro il Brasile Olimpico. Alle Olimpiadi per la squadra del Regno Unito si concludono contro Corea del Sud Olimpica ai quarti di finale.\nStatistiche.\nPresenze e reti nei club.\n\"Statistiche aggiornate al 25 settembre 2019.\""}
{"id": "1352326", "revid": "31455", "url": "https://it.wikipedia.org/wiki?curid=1352326", "title": "Kautilya", "text": ""}
{"id": "1352328", "revid": "204725", "url": "https://it.wikipedia.org/wiki?curid=1352328", "title": "Seconda Categoria (calcio)", "text": ""}
{"id": "1352331", "revid": "1543377", "url": "https://it.wikipedia.org/wiki?curid=1352331", "title": "Frisone (cavallo)", "text": "Il Frisone occidentale \u00e8 una delle razze equine pi\u00f9 antiche in Europa. \nOriginario dei Paesi Bassi, \u00e8 famoso per i suoi folti crini spesso ondulati. Il mantello tipico del frisone \u00e8 il morello. La presenza di pelo bianco non \u00e8 ammessa nei registri di razza, ma una piccola stella sulla fronte \u00e8 permessa (non deve superare i 3\u00a0cm). In passato sono anche nati dei frisoni dal mantello sauro \"anomalo\", ma negli anni 90 i registri di razza hanno escluso tutti gli stalloni morelli che anche solo presentassero il gene del sauro.\nCavallo robusto, possente e infaticabile, \u00e8 stato utilizzato in passato, soprattutto durante il Medioevo, come cavallo da guerra. Oggi \u00e8 particolarmente apprezzato nel dressage, negli attacchi e negli spettacoli equestri. Si distinguono tre linee nella razza: \"barocco\", pi\u00f9 robusto, \"classico\", imponente ma slanciato, e \"moderno\", pi\u00f9 leggero.\nStoria.\nIl cavallo frisone discende da una razza arcaica e si \u00e8 sviluppato in Frisia, regione situata tra il nord dei Paesi Bassi e della Germania, nella quale sono stati trovati alcuni resti risalenti a circa 3000 anni fa. Le prime testimonianze scritte risalgono all'epoca romana, quando l'impero si espanse fino alla costa nord-atlantica dell'Europa: lo storico latino Tacito ne esalt\u00f2 il valore e la forza, ma anche l'aspetto particolarmente sgraziato, risultati di una selezione che lo indirizzavano soprattutto al lavoro nei campi. Durante il Medioevo si presentava di diversi colori di manto e fu apprezzato come cavallo da combattimento per la sua frugalit\u00e0, robustezza e infaticabilit\u00e0, che gli consentiva di portare in groppa il cavaliere con la sua armatura.\nNel XVI secolo, sotto Carlo V, la dominazione spagnola si estese fino ai Paesi Bassi; furono quindi importati numerosi cavalli iberici che si incrociarono con i frisoni, dando origine ad un modello pi\u00f9 leggero usato per trainare i cannoni o per le cerimonie. Numerosi quadri di pittori fiamminghi dell'epoca confermano l'evoluzione della razza. Nello stesso periodo il frisone fu anche importato, per via sia terrestre sia marittima, dai porti del mare del Nord e a sua volta miglior\u00f2 numerose razze europee, quali il Dales e il Fell (la somiglianza \u00e8 notevole), lo Shire, il W\u00fcrttemberg e l'oldemburghese. Nel XVII secolo i Paesi Bassi passarono sotto la dominazione francese, e gli ufficiali ne gradirono molto il portamento fiero ed il trotto elegante.\nNel XIX secolo giunse in Europa la moda delle corse di trotto; cos\u00ec si cerc\u00f2 di migliorare le gi\u00e0 buone prestazioni del frisone nel trotto, incrociandolo con cavalli pi\u00f9 leggeri come l'Orlov. Fu a causa di ci\u00f2 che la razza rischi\u00f2 l'estinzione. Fortunatamente nel maggio 1879 un gruppo di appassionati/allevatori si riunirono e determinarono gli elementi caratteristici della razza, stendendo il \"Libro genealogico del cavallo Frisone\". Durante la prima guerra mondiale rimanevano solo quattro stalloni puri e un centinaio di giumente. Gli allevatori, per preservare il patrimonio genetico, esclusero qualsiasi incrocio con altre razze. La seconda guerra mondiale, con la sua scarsit\u00e0 di mezzi di trasporto e carburante, ne favor\u00ec una nuova diffusione.\nAlla fine del conflitto, nel 1954 la regina Giuliana dei Paesi Bassi concesse alla societ\u00e0 di allevamento del cavallo frisone il titolo di \"societ\u00e0 reale\" e ne divenne quindi la protettrice. Una seconda crisi colp\u00ec la razza quando si diffuse il salto ostacoli, perch\u00e9 la conformazione del cavallo non permetteva la pratica della disciplina se non a bassi livelli. Furono le sue doti per gli attacchi, questa volta a livello sportivo e non pi\u00f9 utilitario, a salvarlo una seconda volta. Al giorno d'oggi il frisone non \u00e8 pi\u00f9 a rischio, perch\u00e9 la sua bellezza e peculiarit\u00e0 gli hanno fatto guadagnare una fama mondiale. I frisoni hanno l'onore di trainare la carrozza della famiglia reale dei Paesi Bassi, oltre a quella del celebre grande magazzino inglese Harrods. A partire dal 1980 circa, l'allevamento \u00e8 mirato soprattutto a migliorare l'attitudine allo sport (dressage, attacchi, eventing ed endurance), senza perdere il suo carattere docile e gestibile, n\u00e9 le sue caratteristiche di razza.\nStandard di razza.\nLa testa, con naso dritto e leggermente convesso (assolutamente non montonina) ha un aspetto nobile e gli occhi intelligenti. Le orecchie sono piccole e attente e sono leggermente inclinate l'una verso l'altra. L'incollatura \u00e8 un po' curvata, non troppo corta e portata alta, mentre la schiena \u00e8 a volte un po' lunga e termina in una groppa non troppo piccola o inclinata. Le spalle sono lunghe, oblique e possenti. Le gambe e i piedi sono robusti, gli avambracci sviluppati e gli appiombi corretti. I crini, sia della coda che della criniera, sono folti, possono essere ondulati o lisci e si portano generalmente lunghi. Gli arti sono ricoperti, a partire circa dalla met\u00e0 degli stinchi, dal fiocco.\nLe andature sono \"rilevate\", eleganti e elastiche. L'aspetto generale \u00e8 nobile e fiero. Il Frisone \u00e8 un cavallo leale, che ama il lavoro e molto temperamento. Un'altezza di 1,60 m al garrese all'et\u00e0 di tre anni \u00e8 considerata ideale. Il colore di mantello pi\u00f9 gradito \u00e8 il morello senza segni bianchi, anche se per le giumente \u00e8 tollerata una piccola stella. \u00c8 risaputo tuttavia che questa razza raggiunge la maturit\u00e0 verso i sei anni, cio\u00e8 pi\u00f9 tardi rispetto agli altri cavalli.\nSelezione.\nAl giorno d'oggi il frisone \u00e8 tutelato dall'associazione olandese FPS (Het Friesch Paarden-Stam-boek) che gestisce interamente la razza. Essa ha creato degli standard di selezione particolarmente rigidi.\nEsiste un primo stud-book dei puledri (veulen-boek) al quale sono ammessi solo i soggetti aventi genitori a loro volta certificati. Durante il terzo anno di et\u00e0 vengono sottoposti ad un esame differente a seconda del sesso che assicura che non abbiano difetti di appiombi o ereditari e che abbiano un passo ed un trotto regolari. Quelli che lo superano vengono iscritti allo stud-book (stamboek).\nLe giumente riproduttrici, oltre a possedere le qualit\u00e0 sopra indicate, devono misurare minimo 1,54 m al garrese, per passare solo al primo stepp di Stamboek, per gli altri titoli, Ster-Kroon e Model, si richiedono altezze superiori, da 1.56 ad 1.60.\nGli stalloni sono invece sottoposti a prove ancora pi\u00f9 selettive. Per entrare a far parte dello stamboek devono misurare minimo 1,59 m al garrese, avere i genitori anche loro iscritti e non avere nessun segno bianco (a proposito di ci\u00f2 sono controllate anche le quattro generazioni precedenti). La morfologia e le andature devono essere perfette ed eleganti, e vengono effettuate anche delle radiografie delle ossa e delle articolazioni per verificare l'assenza di difetti che potrebbero essere trasmessi alla discendenza. Superato questo test, i candidati sono tenuti sotto osservazione durante settanta giorni durante i quali i giudici esaminano il loro comportamento e la loro attitudine alla sella o agli attacchi. Quelli che passano l'esame ottengono un permesso provvisorio alla monta che \u00e8 valido per tre anni. Trascorso questo tempo i loro prodotti vengono esaminati: se non sono all'altezza l'autorizzazione \u00e8 ritirata; se invece sono conformi, \u00e8 confermata.\nTutte queste condizioni lasciano capire come mai nel mondo ci siano solo circa un centinaio di stalloni certificati (di cui tre quarti nei Paesi Bassi e un quarto in America). Essendoci pochi riproduttori e non essendo ammessi incroci con altre razze possono presentarsi problemi comportamentali, riproduttivi e sensibilit\u00e0 ad alcune patologie. Essi sono evitati tramite un sistema di calcolo del coefficiente di consanguineit\u00e0 disponibile per ogni cavallo iscritto allo stamboek. In questo modo gli allevatori hanno la possibilit\u00e0 di valutare i rischi che la scelta di un determinato riproduttore pu\u00f2 comportare.\nDocumenti.\nEsistono documenti diversi rilasciati ai cavalli di razza frisone:\nNe risulta che i cavalli frisoni appartengono ad uno di questi registri:\nFilmografia.\nGrazie alle sue origini e all'eleganza del portamento, il cavallo Frisone \u00e8 spesso utilizzato in scenografie medievali. Il film che lo ha fatto conoscere al grande pubblico \u00e8 stato \"Ladyhawke\" del 1985; \u00e8 stato anche impiegato per rappresentare Bucefalo nel film \"Alexander\" del 2004."}
{"id": "1352333", "revid": "767487", "url": "https://it.wikipedia.org/wiki?curid=1352333", "title": "Joaqu\u00edn Ibarra", "text": "Biografia.\nIn giovent\u00f9 lavor\u00f2 presso l'Universit\u00e0 di Lleida assieme al fratello Manuel, che era riuscito a entrare come tipografo nella Stamperia Pontificia e Reale. \nNel 1742 si trasfer\u00ec a Madrid per intraprendere lo stesso mestiere del fratello. L'attivit\u00e0 si ingrand\u00ec e nel 1763 Ibarra si fece costruire la celebre tipografia nella \"calle de las Urosas\" (l'odierna \"calle Luis V\u00e9lez de Guevara\"); alcuni anni dopo si trasfer\u00ec nella \"calle de la Gorguera\" (oggi \"calle N\u00fa\u00f1ez de Arce\"). Il progetto dell'impianto fu eseguito dall'architetto Pedro Arnal, che progett\u00f2 anche l'edificio della Stamperia Reale e Nazionale e ristruttur\u00f2 la sede della Compagnia degli stampatori e dei librai del Regno.\nIbarra fabbric\u00f2 da s\u00e9 tutti gli strumenti adatti all'arte tipografica ed ebbe in dotazione un celebre torchio, con il quale impresse le sue magnifiche illustrazioni grazie alla tecnica dell'incisione su rame.\nIl 3 giugno 1779 fu nominato stampatore della Real Academia Espa\u00f1ola, titolo detenuto in precedenza da Jos\u00e9 Rodr\u00edguez y Escobar, Francisco del Hierro e Antonio P\u00e9rez de Soto con la rispettiva manodopera; in breve tempo divenne anche Stampatore Reale alla corte del re Carlo III, dell'arcivescovo primate di Spagna e del Consejo de Indias.\nLa fama di Ibarra \u00e8 dovuta alle sue magnifiche edizioni, caratterizzate da una stampa nitida ed elegante e spesso ornate da incisioni di ottima fattura. Dalla sua officina provengono opere importanti come la traduzione in spagnolo delle monografie di Sallustio (\"La conjuraci\u00f3n de Catilina y La guerra de Jugurtha\", 1772) attribuita all'Infante Gabriel de Borbon, che \u00e8 considerata uno dei pi\u00f9 bei libri del Settecento per le stupende illustrazioni di Mariano Salvador de Maella e la veste tipografica di bodoniana perfezione.\nMa la sua opera pi\u00f9 famosa \u00e8 il \"Don Chisciotte\" di Cervantes (\"El ingenioso hidalgo Don Quixote de la Mancha\", 1780), in 4 volumi in-folio, riccamente illustrata con tavole incise in rame da vari artisti e universalmente considerata la pi\u00f9 bella edizione del \"Don Chisciotte\" e un monumento della tipografia europea di tutti i tempi.\nDegne di memoria sono inoltre le opere didattiche affidategli dalla Real Academia de la Lengua Espa\u00f1ola: l\"'Ortograf\u00eda de la lengua castellana\" (1770), la \"Gram\u00e1tica de la lengua castellana\" (1771) e il \"Diccionario de la lengua castellana\" (1780); un'altra opera celebre, da lui ristampata, \u00e8 la \"Historia general de Espa\u00f1a\" di Juan de Mariana (1780). Dopo la sua morte, fu terminata e pubblicata dalla vedova e dai figli la riedizione della \"Bibliotheca Hispana nova\" (1783-88) e della \"Bibliotheca Hispana vetus\" (1788) di Nicol\u00e1s Antonio, in due volumi ciascuna."}
{"id": "1352335", "revid": "1983214", "url": "https://it.wikipedia.org/wiki?curid=1352335", "title": "Mihal\u021b", "text": "Mihal\u021b, oppure \"Mihal\u021ba\" (in ungherese \"Mih\u00e1lcfalva\" o \"Mih\u00e1lyfalva\", in ungherese colloquiale \"Mih\u00e1lc\", in tedesco \"Michelsdorf\", in dialetto sassone \"M\u00e4chelsterf\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Cistei, Mihal\u021b, Obreja, Z\u0103rie\u0219."}
{"id": "1352336", "revid": "599013", "url": "https://it.wikipedia.org/wiki?curid=1352336", "title": "Roberto Rolfo", "text": "Carriera.\nEsordisce nella classe 250 del motomondiale nel 1996, correndo i Gran Premi d'Italia e Imola a bordo di un'Aprilia, senza ottenere punti. Nel 1998 diventa pilota titolare con la Scuderia AGV Carrizosa, andando a guidare una TSR-Honda, con compagno di squadra Luca Boscoscuro, ottenendo come miglior risultato un quinto posto in Argentina e termina la stagione al 12\u00ba posto con 61 punti.\nNel 1999 passa all'Aprilia nel team Vasco Rossi Racing, ottenendo come miglior risultato un quinto posto in Catalogna e terminando la stagione al 14\u00ba posto con 62 punti. In questa stagione \u00e8 costretto a saltare i GP di Gran Bretagna, Australia e Sudafrica per due infortuni.\nNel 2000 passa alla TSR-Honda nel team Tino Villa Racing; corre per\u00f2 solo i primi quattro Gran Premi, in quanto viene sostituito da S\u00e9bastien Gimbert. Corre per\u00f2 i Gran Premi di Catalogna, Olanda, Gran Bretagna, Germania, Pacifico e Australia in sostituzione dell'infortunato Alex Hofmann su Aprilia. Ottiene come miglior risultato un sesto posto in Germania e termina la stagione al 16\u00ba posto con 26 punti.\nNel 2001 passa al team Safilo Oxydo Race, ottenendo due secondi posti (Italia e Gran Bretagna) e due terzi posti (Catalogna e Australia) e terminando la stagione al 4\u00ba posto con 177 punti. \nNel 2002 passa alla Honda nel team Fortuna Honda Gresini, con compagno di squadra Emilio Alzamora, ottenendo cinque secondi posti (Spagna, Catalogna, Germania, Brasile e Comunit\u00e0 Valenciana) e due terzi posti (Olanda e Malesia) e terminando la stagione al 3\u00ba posto con 219 punti.\nNel 2003 ottiene due vittorie (Germania e Australia), tre secondi posti (Spagna, Brasile e Pacifico) e un terzo posto in Francia e termina la stagione al 2\u00ba posto con 235 punti. \nNel 2004 ottiene una vittoria in Spagna e termina la stagione all'8\u00ba posto con 116 punti. In questa stagione \u00e8 stato costretto a saltare il GP di Gran Bretagna a causa di una slogatura a una spalla rimediata nelle qualifiche del GP.\nNel 2005 passa in MotoGP con la Ducati Desmosedici del team D'Antin Pramac, ottenendo come miglior risultato un decimo posto in Gran Bretagna e terminando la stagione al 18\u00ba posto con 25 punti. \nNel 2006 passa al campionato mondiale Superbike, gareggiando a bordo di una Ducati 999 F05 del team Ducati SC - Caracchi.\nNel 2007 viene ingaggiato dal team Hannspree Ten Kate Honda a bordo di una Honda CBR1000RR.\nPer il 2008 cambia squadra passando al team Hannspree Honda Althea.\nNel 2009 ancora un cambio, con l'approdo al team Stiggy Racing Honda. Dopo avere disputato le prime due prove del mondiale viene per\u00f2 sostituito da John Hopkins. \nNel 2010 \u00e8 stato ingaggiato dal team Italtrans S.T.R. per gareggiare con una Suter MMX nella neonata classe del motomondiale, la Moto2. Ottiene un terzo posto in Germania ed una vittoria in Malesia e termina la stagione al 14\u00ba posto con 75 punti.\nNel 2011 ritorna nel mondiale Superbike, questa volta alla guida di una Kawasaki ZX-10R del team Pedercini, con la quale vince anche la tappa di Misano Adriatico del campionato Italiano Velocit\u00e0 partecipando come wild card.\nNel 2012 torna in Moto2 ingaggiato dal team Technomag-CIP, anche se dopo il Gran Premio della Repubblica Ceca viene sostituito da Tomoyoshi Koyama. Nella stessa stagione trova un altro ingaggio, tornando in Moto GP a distanza di sette anni dalla sua ultima partecipazione in questa classe, correndo le ultime quattro gare della stagione con la ART del team Speed Master in sostituzione di Mattia Pasini. In Moto2 ottiene un punto con il quindicesimo posto in Francia, in MotoGP nessuno.\nNel 2013 partecipa per la prima volta al mondiale Supersport, in sella alla MV Agusta F3 675 del team ParkinGo MV Agusta Corse. Il 26 maggio, in occasione del Gran Premio di Gran Bretagna sulla pista di Donington Park, porta alla MV Agusta il primo podio nel campionato Supersport, giungendo terzo. Ottiene un altro podio nell'ultima gara stagionale a Jerez, chiudendo la stagione d'esordio in questa categoria al sesto posto con 78 punti.\nNel 2014 rimane nel mondiale Supersport cambiando moto, guida infatti una Kawasaki ZX-6R del team Go Eleven. Ottiene come miglior risultato stagionale un terzo posto nel Gran Premio di Francia sulla pista di Magny Cours. Chiude la stagione andando a punti in tutte e undici le gare in calendario, totalizzando 97 punti e il settimo posto in classifica finale. In questa stagione prende parte alle ultime due gare del motomondiale in sella ad una Suter MMX del team Tasca Racing. Ottiene due punti chiudendo ventinovesimo in classifica finale. \nNel 2015 rimane nel mondiale Supersport utilizzando la terza moto diversa in tre anni. Partecipa infatti come pilota titolare in sella ad una Honda CBR600RR del team Lorini. Durante questa stagione non riesce a salire sul podio ma termina un altro campionato senza ritiri, andando a punti in tutte le gare in programma. Chiude la stagione al settimo posto con 88 punti all'attivo. \nNel 2016 viene confermato nel mondiale Supersport e torna ad utilizzare la moto con cui esord\u00ec in questo campionato, la MV Agusta F3 675 portata in pista dal team Factory Vamag. Chiude la stagione al ventiquattresimo posto in classifica piloti con quindici punti all'attivo.\nNel 2017 continua nel mondiale Supersport, sempre con la MV Agusta F3 675 come moto e con il Factory Vamag come squadra. Vince la sua prima gara nel mondiale Supersport in occasione del GP d'Australia. Il 13 luglio 2017 viene annunciato il suo licenziamento da parte del team, a causa degli scarsi risultati nelle ultime gare. Il suo posto in squadra viene preso da Lorenzo Zanetti. Torna a disputare il Gran Premio di Francia a Magny-Cours in sella ad una Honda CBR600RR del GEMAR Team Lorini in sostituzione dell'infortunato Giuseppe Scarcella. Viene inoltre chiamato, sempre in questa stagione, a sostituire l'infortunato Ayrton Badovini in sella ad una Kawasaki ZX-10R del Team Grillini nel Campionato mondiale Superbike in occasione della gara finale in Qatar. Ottiene quattro punti e chiude la stagione al trentatreesimo posto in classifica piloti. \nNel 2018 \u00e8 pilota titolare nel mondiale Endurance, categoria Stock, con una Yamaha R1 gestita dal team Moto Ain. \nNel 2019 continua a correre nel mondiale Endurance oltre a partecipare ai Gran Premi d'Italia a Misano nel mondiale Supersport e nel campionato Italiano Velocit\u00e0 con il Team Green Speed."}
{"id": "1352337", "revid": "709829", "url": "https://it.wikipedia.org/wiki?curid=1352337", "title": "Parco regionale dei Colli Euganei", "text": "Il parco regionale dei Colli Euganei \u00e8 un'area naturale protetta che si trova in provincia di Padova nella regione Veneto, istituito con L.R. 10.10.1989 n.38, e comprendente, totalmente o in parte, 15 Comuni su una superficie di 18.694 ettari.\nIn esso sono presenti i maggiori rilievi collinari della Pianura Padana che si ergono, nettamente isolati, a sud-ovest di Padova, raggiungendo la massima elevazione di 601 m con il Monte Venda. Il parco copre territori di genesi vulcanica ed \u00e8 conosciuto anche per la sua localizzazione come zona termale, tra i comuni che fanno parte del parco infatti si trovano le stazioni termali di Abano Terme, Montegrotto Terme, Galzignano Terme e Battaglia Terme."}
{"id": "1352338", "revid": "404449", "url": "https://it.wikipedia.org/wiki?curid=1352338", "title": "Supa", "text": "Biografia.\nNel 1992 inizia la collaborazione con Rido nel gruppo Cracka Posse, nome iniziale dei Cricca Dei Balordi. Girano con DJ Double T, che li segue sui palchi durante i live. Con Rido partecipa a \"Sanobusiness V.M. 18\", un mixtape che vede la partecipazione di artisti come i Sottotono e Bassi Maestro. Nel 1996 pubblicano \"Fondazione Cracka\", demo con Double T. Sempre con Rido entra nel collettivo Sano Business, pubblicando l'EP \"The Micragnous EP\" (1997) e realizzando anche \"Underground Troopers\" (1998), \"Ninja Rap\" (2000) e \"Musi\" (2002). Partecipa inoltre a svariati featuring nella scena hip hop italiana e a quasi tutti gli album solisti di Bassi Maestro.\nNel 2005 Supa ha pubblicato il suo primo album da solista, intitolato \"No Delay\" e contenente 16 brani, di cui alcuni incisi in collaborazione con Mondo Marcio, Rido, Fabri Fibra, Esa, Dafa e Magenta. Nel 2007 pubblica insieme ai Sano Business l'album \"Crossover\", a cui partecipano Babaman, Piotta e Le Bambole di Pezza. Collabora poi con i Crookers col pezzo \"Amico Del Synth-yo\".\nSupa, Bassi Maestro e Lord Bean nel 2008 hanno formato la nuova crew The Dublinerz. Il loro disco, dal titolo \"Low Cost Raiders\", \u00e8 uscito il 20 settembre 2008. Il disco ha 14 tracce, di cui 3 sono Skit. Nel 2009 collabora con \"Fabri Fibra\" nell'album \"Chi vuole essere Fabri Fibra?\" nel pezzo \"10 euro in tasca\". Il 1\u00ba maggio 2009 esce \"Zeitgeist\", il mix-album di DJ Nais che vede la collaborazione di Supa con 2 pezzi (Zeitgeist e Addendum), curando anche la grafica ed il concept del lavoro. Nel 2009 collabora anche al disco di Bassi Maestro e Babaman - La lettera B nella traccia \"Ad ogni costo\" insieme anche ad Ensi.\nNel dicembre 2009 esce l'EP \"Pre-Dico Il Vero\" in free-download che anticipa l'album in uscita nel 2010 \"Dico Il Vero\". Il 16 luglio 2010 pubblica \"Dico Il Vero\", secondo album solista del rapper. Nell'agosto 2010 collabora con Vacca ed Entics nel brano \"Featuring\", acquistabile esclusivamente su I-tunes. Nel settembre 2010 collabora nel mixtape di DJ Nais dal titolo \"*Sonocazzimiei - Mixtape\" in ben due tracce (un inedito ed un freestyle) ed il 25 settembre 2010 Supa, accompagnato da DJ Nais, partecipa al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente. I due avevano gi\u00e0 dimostrato simpatia nei confronti del Movimento 5 Stelle dedicandogli il brano \"Ognuno Vale Uno\" contenuto nell'album \"Dico Il Vero\".\nIl 1\u00ba dicembre 2011 esce un singolo inedito sul suo canale YouTube dal titolo \"Mai Visto\". Nel novembre 2012 esce \"Indipendente Mixtape\" un album su strumentali edite, scaricabile gratis dall'indirizzo www.supercush.com\nNel 2017 pubblica Progetto Segreto, un album in collaborazione con Bassi Maestro. In una traccia dell'album (Stanza 237), c'\u00e8 anche il rapper Fabri Fibra.\nCuriosit\u00e0.\nSupa \u00e8 stato il direttore della sede milanese \"Moveout\", negozio di abbigliamento e dischi dell'etichetta \"Vibrarecords\" dalla fondazione nel 2005, fino al 2010."}
{"id": "1352339", "revid": "287204", "url": "https://it.wikipedia.org/wiki?curid=1352339", "title": "Mihalt", "text": ""}
{"id": "1352340", "revid": "767487", "url": "https://it.wikipedia.org/wiki?curid=1352340", "title": "Contea di Caswell", "text": "La contea di Caswell, in inglese Caswell County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 23.501 abitanti. Il capoluogo di contea \u00e8 Yanceyville.\nStoria.\nLa contea di Caswell fu costituita nel 1777."}
{"id": "1352349", "revid": "4239", "url": "https://it.wikipedia.org/wiki?curid=1352349", "title": "Contea di Catawba", "text": "La contea di Catawba, in inglese Catawba County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 141.685 abitanti. Il capoluogo di contea \u00e8 Newton.\nStoria.\nLa contea di Catawba fu costituita nel 1842."}
{"id": "1352370", "revid": "4239", "url": "https://it.wikipedia.org/wiki?curid=1352370", "title": "Contea di Chatham (Carolina del Nord)", "text": "La contea di Chatham, in inglese Chatham County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di 49.329 abitanti. Il capoluogo di contea \u00e8 Pittsboro.\nStoria.\nLa contea di Chatham fu costituita nel 1771."}
{"id": "1352371", "revid": "1983214", "url": "https://it.wikipedia.org/wiki?curid=1352371", "title": "Mir\u0103sl\u0103u", "text": "Mir\u0103sl\u0103u (in ungherese \"Miriszl\u00f3\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 6 villaggi: Cic\u0103u, Decea, Lopadea Veche, Mir\u0103sl\u0103u, Ormeni\u0219, Rachi\u0219.\nIn questa localit\u00e0, in particolare nella zona denominata \"D\u00e2mbul Rotund\", tra il 18 e il 28 settembre 1600 ebbe luogo una battaglia tra Mihai Viteazul e un esercito di nobili ungheresi condotto dal generale Giorgio Basta, nella quale il primo venne sconfitto."}
{"id": "1352373", "revid": "287204", "url": "https://it.wikipedia.org/wiki?curid=1352373", "title": "Miraslau", "text": ""}
{"id": "1352389", "revid": "29478", "url": "https://it.wikipedia.org/wiki?curid=1352389", "title": "Fiume Paran\u00e1", "text": ""}
{"id": "1352395", "revid": "1226", "url": "https://it.wikipedia.org/wiki?curid=1352395", "title": "I misteri della giungla nera", "text": ""}
{"id": "1352396", "revid": "287204", "url": "https://it.wikipedia.org/wiki?curid=1352396", "title": "Mogo\u0219", "text": "Mogo\u0219 (in ungherese \"Mogos\") \u00e8 un comune della Romania di 905 abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 21 villaggi: B\u0103rbe\u0219ti, B\u00e2rle\u0219ti, B\u00e2rle\u0219ti-C\u0103tun, B\u00e2rzogani, Boce\u0219ti, Bogd\u0103ne\u0219ti, Bute\u0219ti, Cojocani, Criste\u0219ti, M\u0103m\u0103ligani, Mogo\u0219, Negre\u0219ti, Once\u0219ti, Poienile-Mogo\u0219, Tome\u0219ti, Valea B\u00e2rlu\u021be\u0219ti, Valea Barnii, Valea Coce\u0219ti, Valea Gioge\u0219ti, Valea Mlacii, Valea \u021aupilor, Ormeni\u0219, Rachi\u0219."}
{"id": "1352397", "revid": "287204", "url": "https://it.wikipedia.org/wiki?curid=1352397", "title": "Mogos", "text": ""}
{"id": "1352402", "revid": "287204", "url": "https://it.wikipedia.org/wiki?curid=1352402", "title": "Motocross delle Nazioni 2007", "text": "L'edizione del Motocross delle Nazioni (conosciuto anche con i nomi \"Motocross Des Nations\", \"Motocross Of Nations\" o MXDN) si \u00e8 svolto a Budds Creek, in Maryland, Stati Uniti.\nRiassunto.\nL'evento \u00e8 stato dominato in maniera pressoch\u00e9 totale dalla selezione statunitense che si \u00e8 riconfermata al vertice del motocross mondiale per il 3\u00ba anno consecutivo.\nNonostante ci\u00f2, la selezione rispetto all'anno scorso \u00e8 stata cambiata per 2/3.\nPer il MXDN 2006 era formata da Stewart, Villopoto e Tedesco, quest'ultimo inserito all'ultimo al posto di Ricky Carmichael che avrebbe dovuto portare la tabella numero 1, infortunatosi seriamente alla spalla una settimana prima dell'evento.\nPer il 2007 invece l'assenza di \"Bubba\" Stewart, anch'essa per infortunio, ha aperto le porte della nazionale a Tim Ferry.\nGare.\nCome avviene da oltre 20 anni (la prima volta fu a Maggiora nel 1986) il Motocross delle Nazioni si \u00e8 disputato su 3 manches, ciascuna delle quali vedeva in gara 2 delle 3 categorie, ossia MX1, MX2 ed Open.\nLe gare sono state cos\u00ec suddivise:"}
{"id": "1352404", "revid": "2057018", "url": "https://it.wikipedia.org/wiki?curid=1352404", "title": "Gus Mears", "text": "Biografia.\nNato nel 1873, figlio di Joseph e Charlotte Mears, nel 1896 compr\u00f2 insieme al fratello Joseph i Campi di Atletica di Stamford Bridge, e in seguito il vicino giardino mercatale, con l'intenzione di trasformarlo nello stadio di calcio pi\u00f9 bello d'Inghilterra e di ospitarvi partite di grosso calibro. Non riusc\u00ec a convincere il presidente del Fulham Henry Norris a scegliere lo stadio come sede delle partite interne della sua squadra, cos\u00ec pens\u00f2 di cedere il terreno alla Great Western Railway Company, che voleva usarlo come deposito di carbone.\nLa leggenda vuole che Mears fosse sul punto di concludere la vendita quando fu persuaso a tornare sui suoi passi dal collega Fred Parker, nel momento in cui il cane di Mears, uno scotch terrier, morse Parker ad una gamba. Parker consider\u00f2 l'incidente una premonizione, cos\u00ec Mears, su consiglio del collega, si risolse a fondare una squadra di calcio che giocasse a Stamford Bridge. Contrariamente alla maggioranza dei club inglesi, il Chelsea F.C. fu quindi costituito per riempire uno stadio, e non viceversa.\nMears mor\u00ec nel 1912, e riposa nelle vicinanze del Brompton Cemetery di Londra."}
{"id": "1352406", "revid": "123364206", "url": "https://it.wikipedia.org/wiki?curid=1352406", "title": "Beno\u00eet Cauet", "text": "Biografia.\nSuo figlio K\u00e9vin \u00e8 anch'egli nel mondo del calcio, ma solo da allenatore in quanto non ha mai giocato tra i professionisti.\nCaratteristiche tecniche.\nEra un giocatore dinamico e combattivo, abile in fase di impostazione. Duttile, prediligeva il ruolo di centrocampista centrale, ma poteva essere impiegato anche da esterno.\nCarriera.\nGiocatore.\nDopo la stagione 1996-1997 con il PSG, passa all' per 5 miliardi di lire, voluto dall'allenatore Luigi Simoni su indicazione di Luis Su\u00e1rez. Milita nelle file della squadra nerazzurra dal 1997 al 2001, collezionando 146 presenze e 8 reti. Si trasferisce poi al (2001-2002) e al (2002-2003) per poi tornare in Ligue 1, dove aveva iniziato la sua carriera.\nHa terminato la propria carriera di calciatore con una stagione in Bulgaria e una in Svizzera.\nHa vinto due campionati francesi e una Coppa di Francia con l'Olympique Marsiglia, un campionato francese con il Nantes, una Coppa UEFA con l' (1998, anno in cui \u00e8 giunto secondo in campionato) e un campionato bulgaro con il CSKA Sofia (2005).\nAllenatore.\nHa allenato per due anni la formazione Giovanissimi dell'Accademia Inter, con cui il 22 giugno 2011 conquista il titolo di Campione d'Italia di categoria.\nIl 6 luglio 2012, dopo aver concluso il master per allenatori di Prima Categoria il precedente 2 luglio con una valutazione di 104 su 110, riceve l'incarico di guidare i Giovanissimi Nazionali dell' per la stagione 2012-2013 in sostituzione di Salvatore Cerrone passato alla guida degli Allievi Nazionali. Il 29 giugno 2013 si laurea campione d'Italia trionfando ai rigori contro la Roma per 7-6.\nIl 5 luglio seguente passa ad allenare gli Allievi Nazionali Lega Pro (classe 1998).\nIl 4 luglio 2016 entra a far parte, sempre nella societ\u00e0 meneghina, del progetto di \"scouting\" per gli Under-18 e 19.\nIl 2 gennaio 2019 forma un contratto biennale con il Concarneau, club di terza divisione francese.\nFuori dal campo.\nAbbandonato il calcio giocato, ha intrapreso la carriera di giornalista e telecronista con alcune telecronache per l'emittente satellitare Inter Channel, oltre che da opinionista sull'emittente televisiva milanese \"Telenova\" e alcune partecipazioni televisive a \"La Domenica Sportiva\" e \"Controcampo\".\nHa lavorato anche come telecronista per il canale Sportitalia, dove forniva il commento tecnico di partite di calcio internazionale."}
{"id": "1352411", "revid": "74801", "url": "https://it.wikipedia.org/wiki?curid=1352411", "title": "Contea di Chowan", "text": "La contea di Chowan, in inglese Chowan County, \u00e8 una contea dello Stato della Carolina del Nord, negli Stati Uniti. La popolazione al censimento del 2000 era di abitanti. Il capoluogo di contea \u00e8 Edenton.\nStoria.\nLa contea di Chowan fu costituita nel 1668."}
{"id": "1352413", "revid": "116040857", "url": "https://it.wikipedia.org/wiki?curid=1352413", "title": "Festival internazionale del cinema fantastico di Bruxelles", "text": "Il Festival internazionale del cinema fantastico di Bruxelles (BIFFF, \"Brussels International Fantastic Film Festival\", o anche \"Brussels International Festival of Fantasy, Science-Fiction and Thriller Films\") \u00e8 un festival cinematografico dedicato al cosiddetto cinema di genere in senso ampio (fantastico, fantascientifico, horror), che si svolge annualmente nella citt\u00e0 di Bruxelles nei mesi di marzo o aprile.\n\u00c8 stato fondato nel 1983 da Annie Bozzo, Gigi Etienne, Freddy Bozzo, Georges Delmote e Guy Delmote.\n\u00c8 membro della European Fantastic Film Festivals Federation.\nAlbo d'Oro.\nIl premio principale assegnato al miglior film in concorso \u00e8 il Corvo d'Oro (Corbeau d'or). \nIl Premio Pegaso \u00e8 il premio del pubblico."}
{"id": "1352426", "revid": "114971748", "url": "https://it.wikipedia.org/wiki?curid=1352426", "title": "Parco naturale regionale del Fiume Sile", "text": "Il parco naturale regionale del Fiume Sile \u00e8 un'area naturale protetta che si estende lungo il corso del Sile, dalle sorgenti site a Torreselle di Piombino Dese alla foce originale presso Portegrandi di Quarto d'Altino.\nDescrizione.\nIl Sile \u00e8 uno dei fiumi di risorgiva pi\u00f9 lunghi d'Europa e ha da sempre rappresentato un'importante risorsa per gli abitanti del luogo, plasmandone la storia e le tradizioni. La sua portata pressoch\u00e9 costante tutto l'anno era sfruttata da mulini e opifici, e inoltre ha rappresentato un'importante via d'acqua per i traffici tra il Trevigiano e la Laguna Veneta. \nIl primo punto d'interesse \u00e8 rappresentato dall'area delle sorgenti (le risorgive sono dette in Veneto \"fontanassi\"), localizzata tra Casacorba, Cavasagra di Vedelago e Torreselle di Piombino Dese. In prossimit\u00e0 del principale nucleo di risorgive, l'ente parco ha realizzato un percorso attrezzato, che si snoda attraverso una sentieristica pedonale e ciclabile, denominato \"La Porta dell'Acqua\".\nUn'altra porta di accesso al parco \u00e8 rappresentata dall'oasi naturalistica del Mulino Cervara, presso Santa Cristina: si estende su circa 25 ettari entro un isolotto delimitato dal Sile e dal canale Piovega. Conserva una ricchissima biodiversit\u00e0, ma permette anche di avvicinarsi alla storia e alla cultura locale, con alcune ricostruzioni e l'antico mulino, citato sin dal XIV secolo e oggi trasformato in museo etnografico.\nDopo Treviso si snodano le \"Restere\", cio\u00e8 gli argini rialzati su cui i buoi trainavano i grandi barconi da trasporto detti \"burci\". Restano ancora numerosi relitti arenati nella zona tra Silea e Casier (il cosiddetto \"Cimitero dei burci\"). \nL'ente Parco del Sile ha creato un percorso ciclabile lungo il fiume chiamato \"GiraSile\" che attraverso 90\u00a0km di pista ciclabile partendo da Casacorba arriva a Portegrandi sulla Laguna di Venezia."}
{"id": "1352431", "revid": "599013", "url": "https://it.wikipedia.org/wiki?curid=1352431", "title": "David Checa", "text": "Carriera.\nFratello di un altro motociclista, Carlos Checa, oltre ad avere partecipato, senza risultati di particolare rilievo, a varie edizioni del motomondiale, si \u00e8 dedicato anche al mondiale Superbike, al mondiale Supersport ed alle gare di durata, cogliendo importanti risultati, tra cui il successo nelle edizioni 2007 e 2017 del Bol d'Or e nella 24h di Le Mans nelle edizionii 2005, 2017 e 2019 .\nHa vinto il titolo di campione del mondo nel campionato endurance del 2004 e 2014 e nelle stagioni 2016/17 e 2018/19.\nNel motomondiale ha esordito nel 2000 in classe 250 e in sella ad una TSR-Honda gestita dal team Fomma con cui chiude la stagione al diciannovesimo posto in classifica piloti. Nel 2001 rimane nello stesso team, che gli affida per\u00f2 una Honda RS 250 R con cui chiude diciassettesimo. Nel 2002 cambia squadra, si trasferisce infatti al Safilo Oxydo Race LCR che gli affida una Aprilia RSV 250, con questo mezzo migliora sensibilmente le prestazioni chiudendo tredicesimo in campionato, con sessanta punti ottenuti. Le sue ultime presenze in MotoGP risalgono al motomondiale 2005, quando viene chiamato dal team Fortuna Yamaha a sostituire per tre gran premi l'infortunato Toni El\u00edas alla guida di una Yamaha YZR-M1.\nPer quanto concerne le gare nelle motociclette derivate dalla serie, il suo esordio risale alla stagione 1999, quando \u00e8 pilota ufficiale nel Campionato mondiale Supersport, in sella ad una Ducati con cui ottiene un punto. Nel 2005 partecipa, in qualit\u00e0 di wild card, a tre Gran Premi nel Campionato mondiale Superbike in sella ad una Yamaha YZF-R1 del team Yamaha GMT94. Ottiene punti in tutte e sei le gare chiudendo ventunesimo in campionato. Nel biennio 2006/2007 Checa \u00e8 pilota titolare nel mondiale Supersport in sella ad una Yamaha YZF-R6 con la quale chiude rispettivamente undicesimo e dodicesimo in campionato. Nelle due stagioni successive \u00e8 pilota titolare nel Campionato mondiale Superbike, in sella ad una Yamaha del team Yamaha France Ipone GMT 94.\nNel 2017 si laurea per la terza volta campione del mondo Endurance insieme al suo compagno di squadra Niccol\u00f2 Canepa. Entrambi piloti del team GMT94 Yamaha."}
{"id": "1352432", "revid": "1543377", "url": "https://it.wikipedia.org/wiki?curid=1352432", "title": "Fulham", "text": "Fulham (pronuncia inglese //) \u00e8 una zona del London Borough di Hammersmith e Fulham, situata nel sud-ovest di Londra, in Inghilterra, a a sud-ovest di Charing Cross. Si trova sulla riva nord del Tamigi, tra Hammersmith e Kensington e Chelsea, di fronte a Wandsworth, Putney e Barn Elms, e il London Wetland Centre di Barnes.\nFulham ha una storia di industria e impresa che risale al XV secolo, con ceramiche, tessitura di arazzi, produzione di carta e di birra, nei secoli XVII e XVIII nell'attuale Fulham High Street, per poi essere successivamente coinvolta nell'industria automobilistica, nella nascente aviazione e nei settori di produzione alimentare e di lavanderie. Nel XIX secolo si praticava la soffiatura del vetro, che venne poi ripresa nel XXI secolo con lo studio Aronson-Noon e la galleria Zest in Rickett Street, vittime del cosiddetto progetto di \"Earl's Court Regeneration\" nel 2012.\nIl Lillie Bridge Depot, un deposito di ingegneria ferroviaria aperto nel 1872, \u00e8 associato alla costruzione e all'estensione della metropolitana di Londra, all'elettrificazione delle linee della metropolitana dalla vicina stazione di Lots Road Power, e per ben oltre un secolo \u00e8 stato il centro di manutenzione del materiale rotabile e dei binari.\nLe due squadre calcistiche di Fulham sono il Fulham e il Chelsea. Ci sono due club sportivi esclusivi, l'Hurlingham Club, noto per il polo, e il Queen's tennis club, noto per il suo annuale torneo di tennis pre-Wimbledon.\nNel 1800, il Lillie Bridge Grounds ospit\u00f2 i primi incontri della Amateur Athletic Association of England, la seconda finale di FA Cup e i primi incontri di boxe amatoriale.\nLa zona di Lillie Bridge era la sede del Middlesex County Cricket Club, prima che si spostasse a Marylebone.\nDalla fine del secolo XX, Fulham ha la reputazione di essere una delle localit\u00e0 pi\u00f9 ambite di Londra e ha i pi\u00f9 alti valori di capitale per piede quadrato del primo sud-ovest di quest'ultima. Inoltre, Fulham \u00e8 considerata dagli agenti immobiliari come una zona privilegiata di Londra.\nStoria.\nFulham Palace - il maniero di Fulham.\nSi pensa che Fulham, o nella sua prima forma \"Fulanhamme\", significasse terra nell'ansa del fiume \"di uccelli\" o \"fango\" (confrontare Foulness ) (avendo notato che la marea lambiva periodicamente determinati campi), o \"appartenente a un capo anglosassone di nome Fulla\".\nSecondo dei documenti risalenti al medioevo, il maniero di Fulham si afferma essere stato dato al vescovo Erkenwald, intorno all'anno 691, per s\u00e9 e per i suoi successori nella sede di Londra. Infatti, come \u00e8 geograficamente chiaro, il Fulham Palace, per nove secoli residenza estiva dei vescovi di Londra, \u00e8 il maniero e la parrocchia di Fulham. Nell'879 gli invasori danesi risalirono il Tamigi e svernarono a Fulham e Hammersmith. Raphael Holinshed (morto nel 1580) scrisse che nel 1141 il vescovo di Londra alloggiava nella sua residenza quando Geoffrey de Mandeville, uscendo dalla Torre di Londra, lo fece prigioniero. Durante il Commonwealth il maniero fu temporaneamente fuori dalle mani dei vescovi, essendo stato venduto al colonnello Edmund Harvey .\nNegli ultimi anni c'\u00e8 stata una grande rinascita di interesse per la storia di Fulham, dovuta quasi interamente alle iniziative del Fulham Archaeological Rescue Group, che ha condotto a una serie di interessanti scavi, in particolare nei pressi del Fulham Palace, che mostrano che circa 5.000 anni fa delle popolazioni neolitiche vivevano lungo il fiume e in altre parti dell'area. Gli scavi hanno anche rivelato l'esistenza di insediamenti romani durante i secoli III e IV d.C.\nParrocchia di Fulham.\nNon c'\u00e8 traccia della costruzione originale di una chiesa parrocchiale a Fulham, ma la prima testimonianza scritta sull'esistenza di una chiesa, risale al 1154 a seguito di una disputa sulla decima. Il primo parroco conosciuto della All Saints Church di Fulham fu nominato nel 1242. La parte medievale esistente della All Saints Church fu demolita nel 1881, durante la ricostruzione da parte di Sir Arthur Blomfield, al fine di ingrandirla; tuttavia, non risaliva a prima del XV secolo. Sulla sponda opposta del Tamigi, si trova una chiesa relativamente vecchia, la chiesa di Santa Maria, a Putney, di fronte a quello che era un attraversamento traghetti.\nNel 1642 il conte di Essex, dopo essersi ritirato dalla battaglia di Brentford (1642), ordin\u00f2 di mettere un ponte di barche sul Tamigi per congiungersi con il suo distaccamento a Kingston all'inseguimento di Carlo I, che ordin\u00f2 al principe Rupert di ritirarsi da Brentford verso ovest. Il re e il principe spostarono le loro truppe da Reading a Oxford per l'inverno. Si pensa che questo avvenne vicino al primo ponte (che era fatto di legno). Veniva comunemente chiamato Fulham Bridge, costruito nel 1729 e poi sostituito nel 1886 dal Putney Bridge.\nMargravine Road ricorda l'esistenza della Brandenburg House, una casa signorile lungo il fiume costruita da Sir Nicholas Crispe al tempo di Carlo I, e utilizzata come quartier generale del generale Fairfax nel 1647, durante le guerre civili. Nel 1792 fu occupata da Carlo Alessandro, margravio di Brandeburgo-Ansbach e sua moglie, e nel 1820 da Carolina, consorte di Giorgio IV . Sua \"moglie\" Maria Fitzherbert, donna apolitica, viveva a Parson's Green, nell'East End House. Si dice che abbiano avuto diversi figli. Durante il XVIII secolo Fulham aveva una reputazione di sregolatezza, diventando un parco giochi per i ricchi di Londra, per gioco d'azzardo, prostituzione e birrerie.\nFino a un atto del 1834, il vicino villaggio di Hammersmith, trasformato in citt\u00e0, era stato un vicariato sotto la parrocchia di Fulham. Nel 1834 aveva cos\u00ec tanti residenti che fu creata una parrocchia separata con un vicario (non pi\u00f9 un curato) e una sagrestia per i lavori. Le due aree non si sono riunite fino all'entrata in vigore del London Government Act nel 1965.\nMappa del 1746 di John Roque.\nL'estratto sottostante della Mappa di Londra di John Rocque del 1746 mostra la parrocchia di Fulham nell'ansa del Tamigi, con il confine con Chelsea, Counter's Creek, stretto e scuro, che scorre a est nel fiume. Vengono mostrati il primo ponte in legno il Fulham/Putney Bridge, di recente costruzione, e due gruppi di villaggi di Fulham, uno centrale e uno a sud-ovest.\nTrasporti e giochi di potere del XIX secolo.\nIl secolo XIX risvegli\u00f2 dal loro sonno rurale il villaggio di Walham Green e le frazioni circostanti, che costituivano la parrocchia di Fulham, e i mercati ortofrutticoli, prima con l'avvento della produzione di energia e poi con un pi\u00f9 esitante sviluppo dei trasporti. Ci\u00f2 fu accompagnato da un'accelerazione dell'urbanizzazione, come in altri centri nella contea di Middlesex, che incoraggi\u00f2 le abilit\u00e0 commerciali tra la crescente popolazione.\nNel 1824 la Imperial Gas Light and Coke Company, la prima societ\u00e0 di servizi pubblici al mondo, acquist\u00f2 la tenuta di Sandford a Sands End per produrre gas per l'illuminazione e, nel caso dell'Hurlingham Club, per il volo in mongolfiera. Il suo gasometro numero 2, georgiano, decorato in modo ornamentale, \u00e8 stato completato nel 1830 e ritenuto il pi\u00f9 antico gasometro del mondo. In relazione ai portafogli di propriet\u00e0 del gas, nel 1843 la neonata Westminster Cemetery Company ebbe difficolt\u00e0 a persuadere la gas Equitable (una futura acquisizione imperiale) a vendere loro una piccola porzione di terra per ottenere l'accesso a sud, sulla Fulham Road, dove era stato recentemente allestito il Brompton Cemetery, oltre il confine della parrocchia a Chelsea. La vendita \u00e8 stata finalmente ottenuta grazie all'intervento dell'azionista del cimitero e residente a Fulham, John Gunter.\nNel frattempo, un altro gruppo di proprietari terrieri locali, guidato da Lord Kensington con Sir John Scott Lillie e altri, concep\u00ec, nel 1822, l'idea di sfruttare il corso d'acqua a monte del fiume da Chelsea Creek sulla loro terra, trasformandolo in un canale di due miglia. Doveva avere un bacino, una chiusa e dei pontili, per poi essere conosciuto come il canale di Kensington, e collegare il Grand Union Canal con il Tamigi. In realt\u00e0, tuttavia, il progetto era fuori budget e, ritardato dai fallimenti degli appaltatori, fu inaugurato solo nel 1828, quando le ferrovie stavano gi\u00e0 guadagnando terreno. Il concetto di canale a breve durata ha tuttavia lasciato un'eredit\u00e0: la creazione sul territorio di Lillie di una fabbrica di birra e di un'area residenziale, 'Rosa' - 'Hermitage Cottages', e diverse strade, in particolare la Lillie Road, che collega il ponte sul canale (Lillie Bridge) a West Brompton con North End Lane, e la futura creazione di due linee ferroviarie, la West London Line e la District line, che collegano South London con il resto della capitale. Ci\u00f2 \u00e8 stato fatto con il contributo di due noti consulenti tecnici: Robert Stephenson nel 1840 e, dal 1860, Sir John Fowler. \nCi\u00f2 significava che l'area intorno a Lillie Bridge avrebbe dato un contributo duraturo, anche se in gran parte non celebrato, allo sviluppo e alla manutenzione dei trasporti pubblici a Londra e oltre. Accanto al deposito di ingegneria di Lillie Bridge, la Midland Railway ha stabilito il proprio deposito di carbone e merci.\nNel 1907 il quartier generale dell'ingegneria della Piccadilly Line a Richmond Place (16-18 Empress Place) supervision\u00f2 l'espansione verso ovest della linea nella periferia. All'inizio del secolo, la London Omnibus Co., situata a Seagrave Road, supervision\u00f2 il passaggio dagli autobus trainati da cavalli agli autobus a motore, che alla fine sono stati integrati nei London Transport e London Buses. Ci\u00f2 attir\u00f2 una moltitudine di altre imprese automobilistiche a trasferirsi in tale zona.\nCon la crescita dei collegamenti di trasporto del secolo XIX nell'East Fulham e nei suoi impianti sportivi dal , insieme al vicino centro espositivo di 24 acri di Earl's Court e alla vasta Empress Hall (vedi la sezione intrattenimento di seguito), durante la prima guerra mondiale fu un alloggio per i rifugiati belgi. Invece, il borgo storico di North End venne completamente ristrutturato intorno al 1880 dai signori Gibbs &amp; Flew, che costruirono 1.200 case nei campi. Ebbero problemi a smaltire le propriet\u00e0, quindi, per scopi di pubbliche relazioni, ribattezzarono l'area \"West Kensington\", per riferirsi al quartiere pi\u00f9 prospero oltre il confine della parrocchia.\nL'ultima fattoria attiva a Fulham \u00e8 stata la Crabtree Farm, chiusa all'inizio del secolo XX. A registrare tutti questi cambiamenti fu principalmente un uomo del posto, Charles James F\u00e9ret (1854-1921), che condusse ricerche per alcuni decenni prima di pubblicare la sua storia in tre volumi di Fulham nel 1900.\nArte e artigianato.\nLa ceramica e la tessitura a Fulham risalgono intorno al secolo XVII, in particolare con la Fulham Pottery, seguita dall'istituzione della produzione di arazzi e tappeti, con una filiale della \"manifattura dei Gobelins\" francese e poi, intorno al 1750, dalla scuola di tessitura di Parisot (di breve durata). William De Morgan, ceramista e romanziere, si trasfer\u00ec a Sands End con la moglie pittrice Evelyn De Morgan, e qui vissero e lavorarono. Un'altra coppia di artisti, che faceva sempre parte del movimento Arts and Crafts, visse a \"The Grange\", nel North End: Georgiana Burne-Jones e suo marito, Edward Burne-Jones. Entrambe le coppie erano amiche di William Morris.\nAltri artisti che si stabilirono lungo Lillie Road, furono l'incisore fiorentino Francesco Bartolozzi e Benjamin Rawlinson Faulkner, un ritrattista della societ\u00e0. Henri Gaudier-Brzeska, il pittore espressionista francese e amico di Ezra Pound, visse a Walham Green fino alla sua prematura morte nel 1915. La produzione di vetro era, fino a poco tempo fa, rappresentata dallo studio di vetrate della Glass House, costruita appositamente e classificata come Grade II a Lettice Street e, recentemente, dall'Aaronson Noon Studio, con la galleria 'Zest' a Rickett Street, che fu obbligato a chiudere nel 2012, dopo 20 anni dagli sviluppatori di \"Lillie Square\" e Earl's Court. Entrambe le aziende del vetro si sono ora trasferite fuori Londra.\nL'Art Bronze Foundry, fondata da Charles Gaskin nel 1922, opera ancora in Michael Road, nei pressi di New King's Road, a breve distanza da Eel Brook Common. La fonderia ha prodotto, tra gli altri, opere di Henry Moore, Elisabeth Frink, Barbara Hepworth e Jacob Epstein. Il lavoro della fonderia pu\u00f2 essere ammirato negli spazi pubblici di tutto il mondo.\n20 \u00b0 secolo.\nNel 1926 la Chiesa d'Inghilterra istitu\u00ec la carica di vescovo di Fulham come suffraganea a quella del vescovo di Londra.\nFulham \u00e8 rimasta un'area prevalentemente operaia per la prima met\u00e0 del secolo XX, con sacche signorili nel North End, lungo la parte superiore delle strade di Lillie e New King's, in particolare intorno a Parsons Green, Eel Brook Common, South Park e l'area circostante l'Hurlingham Club. L'area ha attirato principalmente un gran numero di immigrati, provenienti dalle campagne, per servire l'industrializzazione e le parti pi\u00f9 privilegiate della capitale.\nCon i rapidi cambiamenti demografici giunse anche la povert\u00e0, come sottolineato da Charles Dickens (1812-1870) e Charles Booth (1840-1916). Fulham aveva i suoi ospizi che attirarono diversi benefattori, tra cui l'Housing Trust di Samuel Lewis (finanziere), il Peabody Trust e la Sir Oswald Stoll Foundation per fornire alloggi a basso costo.\nIl Metropolitan Asylums Board acquis\u00ec, nel 1876, un terreno di 13 acri alla fine di Seagrave Road per costruire un ospedale per la febbre, \"il Western Hospital\", che in seguito divenne un centro di eccellenza del NHS per il trattamento della poliomielite, fino alla sua chiusura nel 1979. Tranne un reparto, rimasto di occupazione privata, \u00e8 stato sostituito da un complesso di appartamenti e da un piccolo spazio pubblico, il Brompton Park.\nA parte la secolare industria della birra, esemplificata dalla Swan Brewery sul Tamigi, le principali attivit\u00e0 industriali riguardavano l'automobilismo e la nascente aviazione - Rolls Royce, Shell-Mex, Rover, London Omnibus Co. - e l'ingegneria ferroviaria (Lillie Bridge Depot), lavanderie - il Palace Laundry \u00e8 ancora esistente - e attivit\u00e0 di edilizia. Successivamente si svilupp\u00f2 l'industria della distillazione con il \"White Satin Gin\" di Sir Robert Burnett; la lavorazione degli alimenti, con Telfer's Pies, Encafood e Spaghetti House e lo sviluppo fotografico della Kodak. Ci\u00f2 incoraggi\u00f2 il tratto meridionale di North End Road a diventare la \"High street\" non ufficiale di Fulham, a quasi un miglio dall'attuale Fulham High Street, con i suoi grandi magazzini FH Barbers, insieme ai punti vendita di Woolworth, Marks &amp; Spencer e Sainsbury. Il secondo negozio Tesco in assoluto venne aperto in North End Road. Il pi\u00f9 antico negozio indipendente di alimenti biologici del Regno Unito, aperto nel 1966 dalla Aetherius Society, opera ancora a Fulham Road.\nAffiancato da questi sviluppi, il periodo del dopoguerra ha visto la demolizione del patrimonio architettonico di Fulham all'inizio del secolo XIX, sostituito da un'architettura brutalista - l'attuale hotel Ibis - e l'Empress State Building a Lillie Road, che nel 1962 sostitu\u00ec l'Empress Hall ormai in declino. La LCC e il consiglio locale continuarono il tanto necessario sviluppo di case popolari tra la seconda guerra mondiale e gli anni '80.\nStoria dell'aviazione parziale.\nGeoffrey de Havilland, pioniere dell'aviazione, costru\u00ec il suo primo aeroplano nel 1909, nella sua officina di Bothwell Street a Fulham. Successivamente, durante la prima guerra mondiale, il sito della Cannon's Brewery all'angolo tra Lillie e North End Road venne utilizzato per la produzione di aerei. La Darracq Motor Engineering Company di Townmead Road, divenne produttrice di aeromobili a Fulham per la compagnia Airco, realizzando progetti e componenti di De Havilland per tutto il periodo della guerra.\nPatrimonio musicale.\nWilliam Crathern, il compositore, era organista alla St Mary's Church di West Kensington, quando era ancora conosciuta come North End. Edward Elgar, anche lui compositore, visse al civico 51 di Avonmore Road, W14, tra il 1890 e il 1891. Il noto tenore italiano Giovanni Matteo Mario de Candia e sua moglie, la cantante lirica Giulia Grisi, fecero di Fulham la loro casa, dal 1852 fino al 1900, in un incantevole maniero di campagna dove nacquero le loro figlie e il figlio, tra cui la scrittrice Cecilia Maria de Candia.\nEug\u00e8ne Goossens e sua moglie Annie Cook, una cantante della Carl Rosa Opera Company, si stabilirono a Fulham con la loro famiglia. Facevano parte di una dinastia musicale di discendenza belga. Il loro figlio maggiore era il direttore e compositore Sir Eugene Aynsley Goossens, poi L\u00e9on Jean Goossens (1897-1988), era un oboista britannico, le loro figlie erano le arpiste, Marie e Sidonie Goossens. La famiglia viveva al civico 70 di Edith Road, vicino a North End Road. Elvis Costello ha trascorso parte della sua giovinezza in questa zona, come ricorda nel suo libro di memorie.\nRiqualificazione.\nCon l'ascesa di Boris Johnson a sindaco di Londra, \u00e8 stata avviata una controversa riqualificazione di un grattacielo di 80 acri sul confine orientale del quartiere con il Royal Borough di Kensington e Chelsea, che ha comportato lo smantellamento dei due centri espositivi di Earl's Court a RBKC e ad Hammersmith e Fulham e lo svuotamento e la demolizione di centinaia di propriet\u00e0 commerciali, migliaia di unit\u00e0 abitative sia private che sociali e la demolizione di un raro esempio a Fulham di abitazioni medio-vittoriane, progettate da John Young (architetto), vicino a strutture classificate di grado I e II e a un certo numero di aree protette in entrambi i distretti. Ci\u00f2 ha comportato anche la chiusura della storica stazione ferroviaria di Lillie Bridge, aperta nel 1872, e la dispersione delle sue operazioni da parte del TfL\nPolitica.\nFulham fa parte di due circoscrizioni: una \u00e8 Hammersmith, delimitata dal lato nord di Lillie Road e rappresentata da Andy Slaughter del Partito Laburista, l'altra \u00e8 quella di Chelsea e Fulham, la cui sede parlamentare \u00e8 attualmente detenuta da Greg Hands, del partito dei conservatori. Fulham faceva precedentemente parte del collegio elettorale parlamentare di Hammersmith e Fulham che \u00e8 stato sciolto nel 2010 per formare gli attuali seggi. Tuttavia, parti di Fulham continuano a ottenere punteggi elevati nell'indice Jarman, indicando scarsi risultati nell'ambito della salute, dovuti a fattori socio-economici avversi.\nFulham \u00e8 stata in passato un solido territorio laburista. Michael Stewart, un tempo ministro degli Esteri nel governo Wilson, ne fu primo Ministro per lungo tempo. Essendo stata teatro di due importanti elezioni parlamentari suppletive nel secolo XX, divenne parte politicamente significativa del paese. Nel 1933, le elezioni suppletive di Fulham East divennero note come le \"elezioni suppletive di pace\". Le elezioni suppletive del 1986, dopo la morte del Primo Ministro conservatore Martin Stevens, portarono Nick Raynsford a una vittoria laburista con uno swing del 10%.\nCon la \"gentrificazione\", gli elettori di Fulham hanno teso verso i conservatori sin dagli anni '80, quando l'area ha subito un enorme cambiamento demografico: le case a schiera che avevano ospitato famiglie della classe operaia impiegate nel commercio, nell'ingegneria e nell'industria che dominava la riva del fiume di Fulham, sono state gradualmente sostituite da giovani professionisti.\nNelle elezioni generali del 2005, Greg Hands vinse il seggio parlamentare di Hammersmith e Fulham per i conservatori, con il 45,4% dei voti contro il 35,2% dei laburisti, con uno swing del 7,3%. Nelle elezioni generali del 2010 venne rieletto, questa volta per la nuova circoscrizione di Chelsea e Fulham. Nelle elezioni generali del 2015 torn\u00f2 con una maggiore quota di voti.\nHammersmith e Fulham \u00e8 attualmente sotto il controllo del Partito Laburista. Alle elezioni locali del 2014, i laburisti vinsero 11 seggi dai conservatori, dando loro 26 consiglieri e il controllo del consiglio (che si dice fosse il \"favorito\" dell'allora primo ministro David Cameron) per la prima volta dal 2006.\nSport, intrattenimento e stile di vita.\nSport.\nPrima che l'area dello stadio Craven Cottage diventasse la sede del Fulham FC e lo stadio Stamford Bridge del Chelsea FC (e dei vari centri di intrattenimento costruiti al suo interno), era in uso il Lillie Bridge Grounds, luogo in cui nacque l'atletica amatoriale britannica ed ebbe luogo la prima boxe codificata secondo le regole della Marchesa di Queensberry. Tutto ci\u00f2 venne realizzato grazie a John Graham Chambers che gi\u00e0 dalla met\u00e0 degli anni '60 dell'Ottocento ne fu il precursore.\nFamosi club sportivi esclusivi, il Queen's Club per il tennis e l'Hurlingham Club, si trovano a Fulham.\nNel caso di quest'ultimo, i membri hanno incluso monarchi britannici e la lista d'attesa per l'adesione \u00e8 attualmente in media pi\u00f9 di quindici anni. I campi da tennis pubblici si trovano all'entrata del Fulham Palace e anche a Eel Brook Common. I campi da tennis di Hurlingham Park sono usati come campi da netball e le reti da tennis vengono tolte, limitando cos\u00ec l'accesso ai campi da tennis. Hurlingham Park ospita il torneo annuale di \"Polo in the Park\", che \u00e8 recentemente divenuto una caratteristica della zona. Il club Hurlingham \u00e8 la sede storica del polo nel Regno Unito e dell'organo di governo mondiale del polo.\nIl rugby si gioca a Eel Brook Common e South Park. Normand Park in Lillie Road \u00e8 l'ingresso alle piscine di Fulham, gestite da Virgin Active, e ai vicini campi da tennis. Fulham pu\u00f2 vantare due collegamenti con il gioco \"regale\" del Real tennis. Ci sono i campi del Queen's Club e poi c'\u00e8 stato un insuperabile progettista di campi da tennis reali, un certo Joseph Bickley (1835-1923), che visse in Lillie Road e che prese un brevetto per la sua miscela di gesso che resisteva alla condensa e all'umidit\u00e0. All'abilit\u00e0 di Bickley si deve la sopravvivenza, tra gli altri, di campi al Palazzo di Hampton Court, a Jesmond Dene, a Troon nell'Ayrshire e al locale Queen's.\nFulham ha cinque club di bocce attivi: The Bishops Park Bowls club, The Hurlingham Park Bowls Club, Normand Park Bowls Club, The Parson's Green Bowls club e The Winnington in Bishops Park.\nDivertimento.\nLe pi\u00f9 considerevoli destinazioni di intrattenimento (e di sport) a Fulham, dopo la chiusura del Lillie Bridge Grounds nel 1888, sono state l'Empress Hall da 6.000 posti, costruito nel 1894 dietro incitamento dell'impresario internazionale Imre Kiralfy - la scena dei suoi show spettacolari, poi degli eventi sportivi e dei famosi show sul ghiaccio - e, pi\u00f9 tardi, Earl's Court II, parte dell'Earl's Court Exhibition Centre nel vicino Royal Borough di Kensington e Chelsea. Il primo ha chiuso nel 1959, sostituito da un blocco di uffici, l'Empress State Building. Il secondo, inaugurato dalla principessa Diana, \u00e8 durato poco pi\u00f9 di 20 anni, fino al 2014. Insieme al gradevole edificio medio-vittoriano Empress Place, che un tempo era l'accesso al centro espositivo, \u00e8 destinato alla riqualificazione dei grattacieli, ma l'uso non \u00e8 ancora stato confermato.\nNessuna traccia \u00e8 rimasta oggi di uno dei due teatri di Fulham, entrambi aperti nel 1897. Il 'Grand Theatre' si trovava sulla strada per Putney Bridge e fu progettato dal prolifico WGR Sprague, autore di luoghi come il Wyndham's Theatre e l'Aldwych Theatre nel West End di Londra . Ha lasciato il posto a blocchi di uffici alla fine degli anni '50. Il 'Granville Theatre', fondato da Dan Leno, su progetto di Frank Matcham, una volta abbell\u00ec un triangolo di terra a Walham Green. Una volta passata l'era del Music Hall, serv\u00ec come studio cinematografico e televisivo, ma fu infine demolito nel 1971. Anch'esso \u00e8 stato sostituito da un blocco di uffici a Fulham Broadway.\nSe le sedi tradizionali o del patrimonio sono state spazzate via - apparentemente durante le amministrazioni conservatrici, in generale - le arti dello spettacolo continuano a vivere a Fulham, come la nota \"Fulham Symphony Orchestra\" e il successo della \"Fulham Opera\". La chiesa parrocchiale di St John, in cima a North End Road, ospita concerti corali e strumentali, cos\u00ec come altre chiese della zona.\nC'\u00e8 un complesso cinematografico che \u00e8 parte del Fulham Broadway Centre. Il Fulham Town Hall, costruito nel 1888 nel \"rinascimento classico\", \u00e8 ora usato (in particolare la sua Grand Hall) come luogo popolare per concerti e balli. Dietro Fulham Broadway, il cuore del villaggio originale di Walham Green ha subito una pedonalizzazione, compreso il posto una volta occupato dal verde del villaggio e il suo stagno accanto alla chiesa parrocchiale di St. John, e delimitato da una serie di caff\u00e8, bar e una scuola di danza nei vecchi Fulham Public Baths. Il pi\u00f9 grande supermercato di Fulham si trova sul sito di un cinema, poi convertito nell'iconico negozio di jeans \"Dicky Dirts\" con il suo pavimento inclinato, in cima al mercato di North End Road. Ci\u00f2 ha dato inizio a una nuova tendenza nel modo di vendita al dettaglio.\nGin, birrerie e pub.\nLa fabbrica di birra pi\u00f9 illustre di Fulham era la Swan Brewery, Walham Green, risalente al secolo XVII. Tra i suoi patroni c'erano re e altri reali. Fu seguita dalla North End Brewery nel 1832, Cannons di nuovo a North End nel 1867 e infine, a causa del movimento della temperanza, la birreria alcol-free Kops Brewery, fondata nel 1890 a Sands End. Nel 1917 la Kops Brewery chiuse e fu convertita in una fabbrica di margarina.\nLa distillazione del gin arriv\u00f2 nei resti della North End Brewery in Seagrave Road, dopo un breve periodo di servizio come fabbrica di legname negli anni 1870, e dur\u00f2 per quasi un secolo. I locali furono rilevati dai distillatori Vickers che, allo scoppio della prima guerra mondiale, vendettero a Burnett's, produttori di White Satin Gin, fino all'acquisizione negli anni '70 da parte di un'azienda di liquori del Kentucky. Nessuno dei birrifici \u00e8 rimasto.\nCon la sua lunga storia di produzione di birra, Fulham ha ancora un certo numero di pub e gastropub. La taverna pi\u00f9 antica \u00e8 il \"Lillie Langtry\" in Lillie Road (originariamente \"Lillie Arms),\" prende il nome dal suo primo proprietario, Sir John Scott Lillie, che lo costru\u00ec nel 1835 come parte del complesso \"North End Brewery\", gestito dal 1832 al 1833 da Miss Goslin. All'inizio era destinato a servire i lavoratori e le chiatte del canale di Kensington. Pi\u00f9 tardi, fu l'abbeveratoio dei nuovi costruttori di ferrovie, del personale delle compagnie di motori e omnibus e, pi\u00f9 tardi, dei visitatori della mostra di Earl's Court e del Chelsea F.C. Dei tre popolari pub limitrofi acquisiti dagli sviluppatori durante il 2014-15, l\"'Imperial Arms\" e il \"Prince of Wales\" sono stati costretti a chiudere; solo l'Atlas, ricostruito dopo i danni delle bombe della Seconda guerra mondiale, \u00e8 stato recuperato.\nIl \"White Horse\" a Parsons Green \u00e8 colloquialmente conosciuto da molti come lo \"Sloaney Pony\", un riferimento agli \"Sloane Rangers\" che lo frequentano. I pub che sono edifici di interesse storico culturale di Grade II includono il \"Duke on the Green\" e \"Aragon House\" entrambi di fronte a Parsons Green, il \"Cock\" in North End Road e il \"Temperance\" in Fulham High Street. Altri pub includono il \"Durrell\" in Fulham Road, l'Harwood Arms in Walham Grove, elencato localmente e dalla Guida Michelin \"e il Mitre\" in Bishops Road.\nSpazi all'aperto.\nFulham ha diversi parchi, cimiteri e spazi aperti, tra i quali Bishop's Park, Fulham Palace Gardens, Hurlingham Park, South Park, Eel Brook Common e Parsons Green sono i pi\u00f9 grandi.\nTra gli altri spazi ci sono il Normand Park, vestigia di un giardino di un convento con un campo da bocce, il Lillie Road Recreation Ground con la sua palestra e il Brompton Park a Seagrave Road. La passeggiata lungo il fiume Tamigi nel Bishop's Park \u00e8 interrotta dal campo da calcio del Fulham, ma riprende dopo gli appartamenti vicini e continua fino al pub Crabtree in poi, oltre il Riverside Cafe in direzione dell'Hammersmith Bridge, offrendo vedute del fiume e scene rurali sulla sponda opposta. Fa parte del Thames Path.\nEredit\u00e0.\nArchitettonica.\nIl passato rurale della parrocchia di Fulham significava che le sue case in grande stile e i suoi edifici in stile locale e industriale, al contrario, non cos\u00ec magnifici, erano raggruppati nel villaggio di Walham Green, lungo il Tamigi o sparsi tra i campi della frazione di North End. Molte strutture storiche caddero preda dell'industrializzazione, dei bombardamenti del periodo della guerra o della corsa alla demolizione e alla riqualificazione. Non ci sono pi\u00f9 la 'Grange' di Burne-Jones a W14 e la villa e il parco 'Hermitage' di Foote, cos\u00ec come la Cannon Brewery di Lovibond a SW6.\nTuttavia, l'antica tenuta di Fulham Palace, sede dei vescovi di Londra, rimane il bene pi\u00f9 importante con le sue caratteristiche medievali e Tudor, i resti dei terreni, ora divisi tra orti pubblici e un parco con un orto e il fossato parzialmente scavato pi\u00f9 lungo d'Inghilterra. Parte degli edifici sono classificati come Grade I, mentre altri Grade II*. Church Gate \u00e8 l'accesso alla chiesa di All Saints, con la sua torre dei secoli XIV-XV e le tombe del secolo XVIII nel cimitero. Il Roman Catholic Relief Act del 1791 port\u00f2 ad una graduale reintroduzione del culto cattolico nella parrocchia, ma solo nel 1847 fu posta la prima pietra di una chiesa. Questa era la chiesa di San Tommaso di Canterbury, Fulham, con il suo presbiterio, il cimitero e la scuola, vicino a Crown Lane, progettata in stile Gotico Revival da Augustus Pugin. \u00c8 la sua unica chiesa completa con edifici associati a Londra ed \u00e8 classificata come Grade II*.\nCi sono un certo numero di altre strutture statutariamente e localmente elencate sparse per Fulham. Degno di nota \u00e8 l'ultimo forno conico rimasto della Fulham Pottery. Broomhouse Lane ha un certo numero di strutture interessanti, che vanno dal pontile di Broomhouse, di origine medievale, ai cottage del secolo XVIII (Sycamore e Ivy) e al Castle Club in stile revival gotico. Il Vineyard in Hurlingham Road \u00e8 di origine del secolo XVII con aggiunte successive del secolo XIX, come gli edifici stabili. L'Hurlingham Club e i terreni sono di origine secolo XVIII e classificati di Grade II*. La tortuosa North End Road ha diversi edifici degni di nota, in particolare 'Crowthers' al n. 282, costruito nel 1712 con il suo cancello-porta del secolo XVIII e il pub modernista (1938) Seven Stars public house, ora convertito in appartamenti.\nLa New King's Road contiene diverse residenze del secolo XVIII e dell'inizio del XIX, in particolare Northumberland House, Claybrook House, Jasmine House, Belgrave House e Aragon House, tutte classificate di grado II.\nGran parte del patrimonio di Fulham attesta il suo vigoroso sviluppo industriale e urbano del secolo XIX, la maggior parte di esso 'low-rise', e che beneficiava dei campi di mattoni che abbondavano localmente a quel tempo. Una vestigia non elencata della prima era industriale \u00e8 ci\u00f2 che rimane del ponte sul canale di Gunter del 1826, ancora visibile dal binario 4 della stazione di West Brompton.\nFulham nella musica e nei film popolari.\nFulham ha diversi riferimenti nei testi delle canzoni:\nFulham \u00e8 apparsa in film come \"Il Presagio\" e \"La stanza a forma di L\". La stazione della metropolitana di Fulham Broadway \u00e8 stata utilizzata in \"Sliding Doors\".\nEsther Rantzen, presentatrice del programma televisivo di lunga data della BBC One\", That's Life!\" ha frequentemente utilizzato il mercato del North End per valutare l'opinione pubblica (\"vox pop\").\nFormazione scolastica.\nFulham ospita diverse scuole, comprese le scuole pre-preparatorie e preparatorie private. Gli istituti secondari famosi di Fulham sono la Fulham Cross Girls School, la London Oratory School, la Lady Margaret School e la Fulham Cross Academy. C'\u00e8 anche la Kensington Preparatory School, che nel 1997 si \u00e8 trasferita da Kensington in un ex convento, vicino alla Fulham Library. Per soddisfare la numerosa popolazione francofona della zona, una scuola elementare di lingua francese, \"Marie d'Orliac\", \u00e8 stata aperta nell'ex scuola Peterborough classificata di II grado, vicino alla stazione della metropolitana di Parsons Green. \u00c8 una scuola associata il Lyc\u00e9e Fran\u00e7ais Charles de Gaulle a South Kensington .\nTrasporti.\nUn primo resoconto di Fulham, dal punto di vista di un pedone, \u00e8 fornito da Thomas Crofton Croker nel suo diario, pubblicato nel 1860.\nFerrovie.\nFulham si annida in un'ansa del Tamigi al di l\u00e0 del fiume da Barnes e Putney. Si trova a cavallo delle diramazioni di Wimbledon e Richmond / Ealing Broadway della linea District della metropolitana - Le stazioni della metropolitana di Fulham sono Putney Bridge, Parsons Green, Fulham Broadway (originariamente chiamata \"Walham Green\"), West Kensington (originariamente \"Fulham - North End\" ) e Baron's Court.\nLa London Overground West London Line ferma a West Brompton, appena all'interno del confine del distretto di Fulham, e a Imperial Wharf a Fulham, Sands End. Fino al 1940 c'era una stazione ferroviaria di Chelsea e Fulham su questa linea, vicino allo stadio Stamford Bridge a Fulham Road, ma fu chiusa a seguito dei danni causati dai bombardamenti della seconda guerra mondiale.\nStrade principali.\nLe principali strade urbane, o strade statali, che attraversano l'area sono: Talgarth Road - la A4, Fulham Palace Road - la strada A218, Fulham Road - la strada A219, New King's Road - la strada A308, Wandsworth Bridge Road - la strada A217, Dawes Road - la strada A3219, Lillie Road - la strada A3218.\nAttraversamenti fluviali.\nIn strada:\nIn treno:"}
{"id": "1352434", "revid": "74801", "url": "https://it.wikipedia.org/wiki?curid=1352434", "title": "Enrico Piaggio", "text": "Biografia.\nFiglio secondogenito di Rinaldo Piaggio, Enrico nasce il 22 febbraio 1905 a Pegli, successivamente annessa al comune di Genova, in Viale Villa Gavotti, 7. Laureatosi in Economia e Commercio a Genova nel 1927, fa il suo ingresso nell\u2019azienda di famiglia Piaggio, che erediter\u00e0 alla morte del padre nel 1938, insieme al fratello maggiore Armando (Pegli, 1901 - 1978).\nLa Piaggio &amp; C. alla fine degli anni venti possedeva quattro stabilimenti, due in Liguria, a Sestri Ponente (GE) e Finale Ligure, dedicati alla produzione di arredi navali e materiale rotabile, e due in Toscana, a Pisa e Pontedera, in cui sono concentrate le produzioni legate all'industria aeronautica. Iniziato durante la grande guerra con l'attivit\u00e0 di riparazione di velivoli e costruzione di parti di aereo (eliche, ali e carlinghe), lo sviluppo della Piaggio nel settore aeronautico aveva conosciuto un primo importante salto di qualit\u00e0 con l'avvio della produzione, nel 1922, del modello P1, il primo aereo bimotore progettato interamente all'interno dell\u2019impresa, e del modello P2, il primo monoplano militare, nel 1924.\nMentre il fratello maggiore Armando assume la responsabilit\u00e0 degli stabilimenti liguri, il giovane Piaggio viene destinato alla direzione della sezione aeronautica dell'azienda.\nLa sua gestione si pone inizialmente in perfetta continuit\u00e0 con le scelte imprenditoriali del padre, caratterizzate dalla costante attenzione alla ricerca e sviluppo e dall'obiettivo di fare della Piaggio di Pontedera un centro di eccellenza nella progettazione, riunendo i migliori ingegneri aeronautici italiani, quali Giovanni Pegna e Giuseppe Gabrielli. Nel 1931, nonostante la fase molto critica per l\u2019impresa - a causa della crisi internazionale le commesse crollano e il bilancio fa registrare quasi 3 milioni di lire di perdite \u2013 Piaggio assume il noto progettista e inventore Corradino D'Ascanio; questo consente all'impresa di sviluppare in maniera innovativa la produzione delle eliche, soprattutto quella a passo variabile brevettata dall'ingegnere abruzzese, e di avviare progetti di frontiera relativi alla realizzazione di prototipi di elicottero, ignorati per\u00f2, in quel momento, dal ministero dell\u2019Aeronautica.\nLa domanda di aerei, soprattutto militari, cresce invece in seguito alla politica di espansione coloniale del regime fascista e per lo stabilimento di Pontedera questo significa un aumento delle commesse e la crescita dell\u2019occupazione: da 200 dipendenti nel 1930 si passa ai circa del 1936. Nel 1937 viene assunto un altro brillante progettista, l\u2019ingegnere Giovanni Casiraghi, a cui si deve il modello P.108, il primo quadrimotore Piaggio, considerato una delle pietre miliari della storia aziendale, nonostante venga prodotto in un numero limitato di esemplari.\nEnrico, gi\u00e0 da tempo responsabile dello sviluppo della branca aeronautica dell'azienda, alla morte del padre, nel 1938, assume la carica di amministratore delegato insieme al fratello Armando: la divisione dei ruoli riconferma gli equilibri gi\u00e0 delineati nel periodo precedente, con l'impresa centrata sui settori ferroviario e navale, affidati al primogenito, mentre il secondo continua a occuparsi dello stabilimento di Pontedera. L'industria aeronautica rimane un settore promettente ma ancora penalizzato da una domanda interna limitata: nonostante i risultati di alto livello tecnologico, sia nella produzione motoristica sia in quella di velivoli \u2013 tra il 1937 ed il 1939 i motori Piaggio conseguono 21 primati, tra i quali il primato in altezza ( metri) - la notevole attivit\u00e0 di progettazione e di costruzione di modelli ha un esito industriale modesto; si calcolano ben 33 nuovi progetti tra il 1937 e il 1943, ma solo tre sfociano in prodotti commerciali. Le cose non cambiano durante la seconda guerra mondiale quando, oltre a ricevere poche ordinazioni statali, l'impresa subisce numerose devastazioni e sottrazioni di materiale.\nIl 25 settembre 1943 Enrico Piaggio fu ferito gravemente nella hall dell'Hotel Excelsior di Firenze da un ufficiale della neocostituita Repubblica di Sal\u00f2, perch\u00e9 non si era alzato durante il discorso alla radio del generale Rodolfo Graziani contro gli alleati. Trasportato in fin di vita all'ospedale, viene salvato grazie all'asportazione di un rene.\nNel dopoguerra, mentre il fratello riprende faticosamente negli impianti liguri le fila del settore aeronautico e segue il ripristino delle linee di produzione tradizionale dedicate all'arredamento navale e ferroviario, Piaggio decide di avviare negli stabilimenti toscani un percorso imprenditoriale del tutto nuovo, incentrato sulla produzione industriale di un mezzo di trasporto semplice, a due ruote, leggero e a basso costo, caratterizzato da consumi modesti e adatto alla guida di tutti, comprese le donne: lo scooter.\nGi\u00e0 nel 1944 a Biella, dove erano sfollati gli impianti di Pontedera, tecnici e ingegneri avevano lavorato alla costruzione di un piccolo scooter, l'MP5, battezzato dagli stessi operai Paperino, per la sua strana forma. Nel 1945, a guerra finita, Piaggio accompagna D'Ascanio a Biella e ha modo di esaminare questo prototipo: rimane colpito dall'idea di un veicolo piccolo e leggero, ma non \u00e8 soddisfatto del risultato ottenuto; incarica quindi l'ingegnere di riprogettare lo scooter sviluppando l'idea di un mezzo di trasporto agile che possa avere un ampio impiego e risponda alla domanda di mobilit\u00e0 individuale espressa dagli italiani all'indomani del conflitto bellico. In poche settimane D\u2019Ascanio porta a termine il progetto di un motoveicolo con scocca portante, motore di a presa diretta, cambio sul manubrio per facilitare la guida, senza forcella ma con un braccio di supporto laterale, tale da consentire agevolmente il cambio della ruota in caso di foratura, costruito con materiali resistenti e leggeri, derivati dalla produzione aeronautica.\nIl nuovo prodotto \u2013 un motociclo ribattezzato Vespa per via del suono del motore e delle forme della carrozzeria \u2013 viene brevettato nell'aprile del 1946. Nonostante i 100 esemplari pre-serie vengano venduti con qualche difficolt\u00e0, Piaggio decide di avviare la produzione in serie di un primo lotto di esemplari: le vendite testimoniano il successo del prodotto, perch\u00e9 Vespe vengono acquistate nel 1946; il risultato \u00e8 destinato a moltiplicarsi l'anno successivo, con veicoli venduti. Il prezzo di lire equivale a diversi mesi di lavoro di un impiegato, tuttavia la possibilit\u00e0 del pagamento rateizzato rappresenta uno stimolo notevole per le vendite. La diffusione della Vespa d\u00e0 cos\u00ec il primo impulso alla motorizzazione di massa in Italia, anticipando l'arrivo dell'altra grande protagonista di questo cambiamento, la Fiat 500 negli anni Cinquanta. Nel 1947 viene inoltre commercializzato l'Ape, il furgone a tre ruote costruito con la stessa filosofia progettuale che aveva ispirato Piaggio per la Vespa, indirizzata a soddisfare le esigenze di trasporto individuale (in questo caso, di merci) nell'Italia della ricostruzione. Nel 1948, con l'uscita della Vespa 125, prende avvio una fase di straordinaria crescita produttiva: nel 1953 vengono prodotti esemplari (nello stesso anno esce dagli stabilimenti la cinquecentomillesima Vespa e, solo tre anni dopo, la milionesima).\nNel 1950 le prime aziende licenziatarie avviano la produzione dello scooter in Inghilterra, in Germania, in Spagna e in Francia, e gi\u00e0 nel 1953 la rete commerciale della Piaggio \u00e8 presente in 114 paesi in tutto il mondo, con oltre punti vendita. Insignito della laurea in ingegneria honoris causa dall'Universit\u00e0 di Pisa nel 1951, Piaggio punta nella seconda met\u00e0 degli anni Cinquanta a espandere la presenza dell'impresa al settore automobilistico, avviando gli studi per la produzione di una microvettura. Il risultato \u00e8 la Vespa 400, una piccola automobile con un motore di , progettata ancora una volta da D'Ascanio, che viene presentata per la prima volta a Montecarlo nel settembre del 1957. Le linee di produzione vengono approntate a Fourchambault, nello stabilimento della Ateliers de Construction de Motocycles et Automobiles (ACMA), una consociata francese dell'azienda italiana. Prodotta in circa esemplari fra il 1958 e il 1964, la Vespa 400 non si rivela per\u00f2 quel successo commerciale atteso da Piaggio, soprattutto a causa della decisione di non importarla in Italia, per evitare rapporti conflittuali con la Fiat; questa scelta obbliga l\u2019impresa a operare in una situazione di difficile concorrenza sui mercati europei.\nNel febbraio 1964 i due fratelli Piaggio giungono a una consensuale separazione dei rami dell'impresa: nascono la Piaggio &amp; C., che si occupa di ciclomotori, e la Industrie aeronautiche e meccaniche Piaggio (IAM, in seguito Piaggio Aero Industries), centrata sulle costruzioni aeronautiche e ferroviarie, giacch\u00e9 quelle navali sono ormai marginali.\nL'azienda guidata da Enrico ha nella Vespa il suo prodotto di punta: conta ormai oltre dipendenti e rappresenta uno dei motori economici pi\u00f9 importanti della Toscana. Alla met\u00e0 degli anni Sessanta cade un periodo di elevata tensione sociale tra la dirigenza dell\u2019azienda e i lavoratori, causata principalmente dagli effetti sulla produzione e l\u2019occupazione di un primo calo, solo temporaneo, delle vendite, sperimentato nel corso del 1963.\nL'imprenditore non assiste alla fase di rilancio successiva, perch\u00e9 muore nell'autunno del 1965.\nNel 1965 la sua fabbrica di Pontedera \u00e8 in piena fase di forte conflittualit\u00e0 operaia. Quando si sente male in ufficio \u00e8 in corso uno sciopero. L'ambulanza riesce faticosamente a farsi strada attraverso due ali di dimostranti ammassati lungo il viale che porta alla direzione dell'azienda. Piaggio viene trasportato d'urgenza all'ospedale di Pisa, ma morir\u00e0 dieci giorni dopo nella sua villa di Varramista. Non appena giunge la notizia della sua morte, cessano i clamori e tutti si stringono in silenzio per rendergli omaggio. I suoi funerali vedranno la partecipazione commossa di tutta Pontedera con una straripante folla di migliaia di persone.\nA lui \u00e8 dedicato uno dei pi\u00f9 vecchi centri di ricerca multidisciplinari d'Europa, il Centro di ricerca Enrico Piaggio dell'Universit\u00e0 di Pisa, fondato nel 1965.\nMatrimonio e discendenza.\nEnrico Piaggio spos\u00f2 Paola dei conti Antonelli, vedova del colonnello Alberto Bechi Luserna, del quale adott\u00f2 la figlia avuta da Paola, Antonella Bechi Piaggio, che and\u00f2 poi sposa a Umberto Agnelli.\nArchivio.\nL'Archivio Storico Piaggio, con sede a Pontedera (Pisa), conserva la documentazione relativa all'attivit\u00e0 di Piaggio dai suoi inizi tardo-ottocenteschi fino ai giorni nostri, in tutte le sue attivit\u00e0 e in tutti i suoi settori. Costituito grazie al paziente lavoro di ricerca avviato da Tommaso Fanfani alla met\u00e0 degli anni novanta, l'archivio storico \u00e8 stato aperto al pubblico nel marzo del 2000."}
{"id": "1352435", "revid": "110691491", "url": "https://it.wikipedia.org/wiki?curid=1352435", "title": "Franco Tosi", "text": "Fondatore dell'omonima azienda, \u00e8 noto per il suo contributo alla tecnologia dei motori a vapore.\nBiografia.\nNato a Villa Cortese, Franco Tosi studi\u00f2 al Politecnico di Zurigo, in Svizzera, dove si laure\u00f2 ingegnere. Successivamente trascorse un periodo di apprendistato in Inghilterra, passando quindi in Germania dove si occup\u00f2 di costruzioni stradali a Bad Cannstatt, lavorando in seguito lungo la ferrovia del Gottardo. \nNel 1876 torn\u00f2 in Italia e si trasfer\u00ec a Legnano dove venne assunto da Eugenio Cantoni come ingegnere tecnico e direttore della fonderia e fabbrica di macchine Cantoni-Krumm. Alla guida di questa azienda svilupp\u00f2 i motori a vapore 3 HP (1877) e 40\u201350\u00a0hp Ryder (1881). Nel 1881 divenne socio di Cantoni, e la Cantoni-Krumm cambi\u00f2 nome in \"Franco Tosi &amp; C\". Dal 1894 divenne unico proprietario dell'azienda che rilev\u00f2 agli stessi proprietari, iniziando ad occuparsi attivamente anche delle previdenze sociali a favore dei suoi dipendenti. Nel 1896 venne eletto al Comune di Legnano, e nominato assessore ai lavori pubblici.\nLa mattinata del 25 novembre 1898, tornato in treno da Milano, and\u00f2 a piedi verso l'azienda e, appena varcati i cancelli, venne assassinato con un colpo di pistola esploso da vicino dal ventunenne Giovanni Giacomo Garuzzi, un suo operaio che lo aveva seguito, nella nebbia, dalla stazione ferroviaria. La ditta meccanica continu\u00f2 a crescere anche dopo la sua scomparsa ed \u00e8 tuttora attiva. Tosi oggi riposa nel Cimitero monumentale di Legnano. Garuzzi, milanese, figlio di una lavandaia ragazza madre morta di parto, cresciuto in brefotrofio e dato in adozione a una famiglia nel legnanese, al lavoro in Franco Tosi dai quattordici anni, non spieg\u00f2 mai le ragioni dell'omicidio, anche se si ipotizz\u00f2 dell'astio causato dallo stipendio pi\u00f9 elevato dato a un collega. Venne condannato all'ergastolo dal tribunale di Milano, e graziato 35 anni dopo, accolto dal pubblico perdono di Carla Tosi, figlia di Franco e moglie di Guido Ucelli. Trasferitosi nel bresciano, fece perdere le sue tracce."}
{"id": "1352437", "revid": "767487", "url": "https://it.wikipedia.org/wiki?curid=1352437", "title": "Mitsubishi PX33", "text": "La Mitsubishi PX33 \u00e8 una grossa torpedo a trazione integrale prodotta in pochi esemplari dall'azienda nipponica Mitsubishi negli anni trenta.\nLa PX33 fu studiata per soddisfare le richieste dell'esercito Giapponese, il quale voleva una vettura per ricognizione in grado di muoversi con agilit\u00e0 su terreni difficili. \nLa Mitsubishi propose una vettura che era la prima in Giappone ad avere la trazione integrale. Era stata progettata con motore Diesel a 6 cilindri, 4390 cm\u00b3 e 70 cavalli di potenza: si trattava del primo motore Diesel su un'auto per passeggeri.\nI pochissimi esemplari costruiti vennero usati dai comandi dei corpi di spedizione nipponici durante la Seconda guerra sino-giapponese in Cina e Manciuria, e tutti andarono persi.\nReplica.\nL'esemplare nella foto \u00e8 una replica eseguita nel 1988 dalla Sonauto (l'importatore francese della Mitsubishi) e la Ralliart.\nHa una carrozzeria in pannelli d'acciaio, Kevlar e fibra di vetro montata sul telaio della Pajero a passo lungo. Il motore era il 2.6 l a benzina con turbo e intercooler da 250 cavalli. \nInizialmente fu prodotta in esemplare unico per partecipare alla Parigi-Dakar, per\u00f2 suscit\u00f2 subito un grande interesse da parte della casa madre che ne commission\u00f2 altri esemplari, con vari colori. Fu portata nelle piste della Parigi-Dakar del 1989 con una livrea turchese."}
{"id": "1352438", "revid": "122679376", "url": "https://it.wikipedia.org/wiki?curid=1352438", "title": "Sport in Sardegna", "text": "Lo sport in Sardegna si \u00e8 sviluppato ai livelli dei campionati massimi o cadetti e con un consistente numero di societ\u00e0 solo dal secondo dopoguerra in poi. A livello agonistico le societ\u00e0 sarde che pi\u00f9 si sono distinte sono state nel basket, nell'Hockey su prato, nel calcio e nella pallamano.\nPrincipali societ\u00e0 sportive della Sardegna.\nCalcio.\nCalcio maschile.\nAltre societ\u00e0 rilevanti:"}
{"id": "1352440", "revid": "671029", "url": "https://it.wikipedia.org/wiki?curid=1352440", "title": "Campionati regionali di calcio in Uruguay", "text": "I campionati regionali di calcio in Uruguay (sp. \"Ligas regionales de f\u00fatbol en Uruguay\") sono i tornei calcistici organizzati nei singoli dipartimenti in cui \u00e8 diviso il Paese sudamericano.\nLe \"ligas regionales\" sono in Uruguay il terzo livello del calcio, ma, beninteso, non la terza divisione del campionato di calcio.\nQuest'ultimo, infatti, ha ai propri vertici la Primera e la Segunda Divisi\u00f3n Profesional, professionistiche e organizzate dall\"Asociaci\u00f3n Uruguaya de F\u00fatbol\" (AUF), e quale terza divisione la Segunda Divisi\u00f3n Amateur de Uruguay, anch'essa organizzata dall'AUF e riservata alle squadre del dipartimento di Montevideo.\nLe \"ligas regionales\" sono invece sotto la diretta competenza dell'Organizaci\u00f3n del F\u00fatbol del Interior (OFI), federazione affiliata all'AUF, ma da essa autonoma, e competente appunto nei dipartimenti dell\"Interior\" (cio\u00e8 la zona dell'Uruguay esterna al dipartimento di Montevideo).\nAnche la Segunda Divisi\u00f3n Amateur \u00e8 di per s\u00e9 una \"liga\" regionale (del dipartimento di Montevideo appunto), ma essendo organizzata dall'AUF non \u00e8 collegata alle altre \"ligas\". Essa sola \u00e8 considerata la terza divisione del campionato (e infatti viene anche detta \"Segunda B\"), essendo, come le prime due divisioni professionistiche, di competenza dell'AUF.\nSia le squadre delle \"ligas regionales\" che quelle della Segunda Divisi\u00f3n Amateur possono essere promosse in Segunda Divisi\u00f3n Profesional, cos\u00ec come possono essere da questa retrocesse. Il passaggio, tuttavia, implica l'automatica trasformazione da squadra amatoriale in professionistica o viceversa: per questo motivo, accade sovente che una squadra, anche dopo aver conquistato di diritto la promozione, decida di rimanere nel campionato amatoriale di provenienza.\nIn ogni caso, mentre le squadre del dipartimento di Montevideo hanno diritto a un posto tra le due squadre promosse annualmente in Segunda Divisi\u00f3n Profesional (posto che \u00e8 assegnato alla vincitrice del campionato), quelle dell\"Interior\" hanno diritto a un posto tra tutte le \"ligas regionales\" disputate. Le modalit\u00e0 per stabilire quale, tra tutte le vincitrici dei rispettivi campionati, debba essere promossa in Segunda Divisi\u00f3n Profesional sono decise dall'OFI.\nPur essendo le squadre di Montevideo la netta maggioranza, nei campionati professionistici dell'AUF militano alcune squadre dell\"Interior\":\nLe squadre dell\"Interior\" possono anche ottenere di partecipare alla Segunda Divisi\u00f3n Amateur, competendo cos\u00ec con le squadre amatoriali del dipartimento di Montevideo. Nel 2010-2011, militano in questa serie il Parque del Plata e l'Oriental, ambedue del dipartimento di Canelones.\nI migliori club delle \"ligas\" di ogni dipartimento (escluso quello di Montevideo) partecipano, a fine stagione, alla Copa El Pa\u00eds, una sorta di \"Champions League\" delle squadre dell\"Interior\".\n\"Ligas\" per dipartimento.\nSono 70 le \"ligas\" organizzate nei dipartimenti uruguaiani: quasi tutte sono affiliate sia all'AUF che all'OFI, ad eccezione della Segunda Divisi\u00f3n Amateur (dipartimento di Montevideo), affiliata solo all'AUF, nonch\u00e9 della \"Liga Agraria Departamental de Flores\" (dipartimento di Flores) e della \"Liga Regional de F\u00fatbol de Tambores\" (dipartimento di Tacuaremb\u00f3), che non sono affiliate n\u00e9 all'AUF, n\u00e9 all'OFI.\nDelle 70 \"ligas\", pertanto, 67 sono affiliate sia all'AUF che all'OFI, 1 solo all'AUF e 2 a nessuna.\nSegue l'elenco delle \"ligas regionales\" uruguaiane. Tra parentesi sono indicati l'anno di fondazione e la zona geografica da cui provengono le squadre che vi militano. Ulteriori specificazioni sono indicate nelle note.\nArtigas.\nNota: le \"ligas\" di Baltasar Brum, Bella Uni\u00f3n e Tom\u00e1s Gomensoro sono affiliate alla \"Confederaci\u00f3n del R\u00edo Uruguay\". I relativi club e selezioni partecipano ai tornei organizzati da tale confederazione.\nCanelones.\nNota: le migliori squadre della Liga de F\u00fatbol Regional del Este e della Liga Regional General Artigas de F\u00fatbol competono nella \"Liga Mayor de Canelones del Este\". Entrambe le citate \"ligas\" contribuiscono alla selezione di Canelones del Este nella Copa Nacional de Selecciones.\nColonia.\nNote: la Liga del Centro \u00e8 nata dalla fusione della \"Liga Regional de F\u00fatbol de Colonia Miguelete\" (fondata nel 1957) e la \"Liga de F\u00fatbol de Omb\u00faes de Lavalle\".\nTutte le suddette \"ligas\" sono affiliate alla \"Federaci\u00f3n Departamental de F\u00fatbol de Colonia\". I club di tali \"ligas\" partecipano al \"Campeonato Departamental\" contribuiscono alla selezione di Colonia nella Copa Nacional de Selecciones.\nFlores.\nNota: la Liga Agraria Departamental de Flores non \u00e8 affiliata n\u00e9 all'OFI n\u00e9 all'AUF.\nFlorida.\nNota: le \"ligas\" di Casup\u00e1, Sarand\u00ed Grande e Uni\u00f3n sono affiliate alla \"Uni\u00f3n de Ligas del Interior de Florida de F\u00fatbol\" (ULIFF). I relativi club partecipano al \"Campeonato de Clubes de ULIFF\", mentre le citate \"ligas\" contribuiscono alla selezione di Florida Interior nella Copa Nacional de Selecciones.\nMaldonado.\nNota: la Liga Mayor \u00e8 il risultato della fusione della \"Liga Capital de F\u00fatbol de Maldonado\" (fondata nel 1922) e la \"Liga Carolina de F\u00fatbol\" (1951).\nFino alla stagione 1994-95, le \"ligas\" Carolina, Aigu\u00e1 e Zona Oeste contribuivano alla selezione di Maldonado Interior nel Campeonato de Selecciones del Interior. Dalla stagione seguente ne hanno fatto parte solo Aigu\u00e1 e Zona Oeste, fino a che a partire dalla stagione 2002-03 tale selezione \u00e8 scomparsa, con la creazione delle \"Ligas Federadas de Maldonado\".\nMontevideo.\nNota: la Segunda Divisi\u00f3n Amateur \u00e8 affiliata solo all'AUF. Precedentemente nota come \"Primera C\" e \"Liga Metropolitana Amateur de F\u00fatbol\", \u00e8 la terza serie del campionato di calcio uruguaiano. Pur essendo riservata alle squadre del dipartimento della capitale, possono esservi eccezionalmente ammesse anche squadre dell\"'Interior\". La vincitrice di ogni campionato ottiene automaticamente il diritto di essere promossa in Segunda Divisi\u00f3n Profesional, purch\u00e9 si trasformi in societ\u00e0 professionistica.\nPaysand\u00fa.\nNota: le \"ligas\" Jos\u00e9 Artigas, Guich\u00f3n e Sure\u00f1a sono affiliate alla \"Confederaci\u00f3n del R\u00edo Uruguay\". I relativi club e selezioni partecipano ai tornei organizzati da tale confederazione.\nR\u00edo Negro.\nNota: le \"ligas\" de San Javier e Young sono affiliate alla \"Confederaci\u00f3n del R\u00edo Uruguay\". I relativi club e selezioni partecipano ai tornei organizzati da tale confederazione.\nSalto.\nNota: le \"ligas\" di Bel\u00e9n, Colonias Agrarias, Constituci\u00f3n e Juan Antonio Lavalleja sono affiliate alla \"Confederaci\u00f3n del R\u00edo Uruguay\". I relativi club e selezioni partecipano ai tornei organizzati da tale confederazione.\nSan Jos\u00e9.\nNota: la Liga Mayor \u00e8 nata dalla fusione della \"Liga Departamental de F\u00fatbol de San Jos\u00e9\" (fondata nel 1909) e la \"Liga Regional del Sur de Libertad\" (1952).\nSoriano.\nNote: le \"ligas\" Centro, Dolores e Palmirense sono affiliate al \"Sector Interior de Soriano\". I relativi club partecipano al \"Campeonato de Clubes de Soriano Interior\", e le citate \"ligas\" contribuiscono alla selezione di Soriano Interior nella Copa Nacional de Selecciones.\nLa Liga Palmirense ha sede a Nueva Palmira, che non \u00e8 nel dipartimento di Soriano, ma in quello di Colonia.\nTacuaremb\u00f3.\nNota: la Liga Regional de Tambores non \u00e8 affiliata n\u00e9 all'OFI n\u00e9 all'AUF."}
{"id": "1352442", "revid": "1983214", "url": "https://it.wikipedia.org/wiki?curid=1352442", "title": "No\u0219lac", "text": "No\u0219lac (in ungherese \"Marosnagylak\", in tedesco \"Grosshaus\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 5 villaggi: C\u0103pt\u0103lan, Copand, No\u0219lac, St\u00e2na de Mure\u0219, Valea Ciuciului."}
{"id": "1352444", "revid": "287204", "url": "https://it.wikipedia.org/wiki?curid=1352444", "title": "Noslac", "text": ""}
{"id": "1352446", "revid": "287204", "url": "https://it.wikipedia.org/wiki?curid=1352446", "title": "Ghiacciaio d'Otro", "text": "Il ghiacciaio d'Otro \u00e8 un piccolo ghiacciaio alpino situato in val d'Otro nel territorio comunale di Alagna (VC), in alta Valsesia.\nDescrizione.\nSi tratta di un piccolo ghiacciaio di circo, situato sul lato nord-est del Corno Bianco, nell'ampia conca delimitata dalla punta dell'Uomo Storto (3014\u00a0m), dalla punta di Netscho (3280\u00a0m), dalla vetta del Corno Bianco (3320\u00a0m) e dal cornello Tailly (2708\u00a0m). \nSi sviluppa a una quota compresa tra i 2800 e i 2600\u00a0m s.l.m., e presenta un vasto apparato morenico testimonianza della sua maggiore estensione in epoche storiche relativamente recenti.\nNasce da questo ghiacciaio il torrente Otro, affluente di destra del fiume Sesia."}
{"id": "1352456", "revid": "33751", "url": "https://it.wikipedia.org/wiki?curid=1352456", "title": "Luigi Corioni", "text": "Biografia.\nNel 1962 fonda la Saniplast S.p.A., azienda bresciana specializzata in arredamenti da bagno.\nNegli anni successivi entra anche nel mondo del calcio, prima come presidente dell'Ospitaletto, che porta dai dilettanti alla Serie C1, e poi, verso la fine dell'era Farina, come consigliere del .\nIl 5 gennaio 1982 viene nominato Commendatore della Repubblica dal Presidente Sandro Pertini.\nNel 1985 diventa presidente del Bologna, che sotto la sua presidenza ottiene la promozione in Serie A e si qualifica alla Coppa UEFA.\nCeduto il Bologna, nel gennaio 1992 diviene presidente del Brescia, succedendo a Claudio Cremonesi; anche in questo caso la squadra centra la promozione in Serie A e arriva ad un passo dalla qualificazione alla Coppa UEFA nel 2001, grazie ad un gruppo guidato da Carlo Mazzone in panchina e Roberto Baggio sul campo.\nCorioni ricopre la carica di presidente del Brescia per 23 anni, portando in squadra Roberto Baggio, Josep Guardiola, Luca Toni, Marek Ham\u0161\u00edk, Alessandro Diamanti, Gheorghe Hagi, Andrea Pirlo.\nNel luglio 2014, a conclusione di una stagione deludente con la sua squadra, piazzatasi a met\u00e0 classifica nel campionato di Serie B, lontana dalla zona play-off e con tre allenatori esonerati, una crisi di liquidit\u00e0 colpisce la societ\u00e0. UBI Banca, il principale sponsor e creditore del Brescia Calcio, avvia la procedura di commissariamento per garantire l'iscrizione del Brescia al campionato cadetto successivo e la corresponsione degli stipendi ai giocatori, ma pretendendo al contempo le dimissioni di Corioni da presidente.\nNel febbraio 2015 cede la propriet\u00e0 della societ\u00e0, sotto la regia di UBI Banca e del presidente degli industriali bresciani Marco Bonometti, alla fiduciaria milanese Profida.\nMuore la notte dell'8 marzo 2016 presso gli Spedali Civili di Brescia, dopo una lunga malattia, all'et\u00e0 di 78 anni.\nRiconoscimenti.\nIl 22 marzo del 2019 \u00e8 stato intitolato a Corioni lo stadio di Ospitaletto."}
{"id": "1352460", "revid": "2085547", "url": "https://it.wikipedia.org/wiki?curid=1352460", "title": "Shock site", "text": "Uno shock site, o sito shock, \u00e8 un sito web che contiene materiali volutamente atti a offendere o stupire negativamente il visitatore. Il contenuto di questi siti, a volte limitato a una singola immagine o animazione, \u00e8 estremamente crudo, violento o di carattere pornografico.\n, disattivato nel gennaio 2004. Un altro sito, \"ogrish.com\" (slogan \"Can you handle life?\"), era un portale con forum, blog e wiki. Il suo utilizzo come \"shock site\" era dovuto alla quantit\u00e0 di video e immagini violente e crude presenti, per lo pi\u00f9 riguardanti incidenti, guerre, crimini, esecuzioni e suicidi. Il sito fu chiuso nel 2005 e il suo contenuto conflu\u00ec in parte all'interno di \"LiveLeak\", Nel 2010 \"ogrish.tv\" torna di nuovo attivo (il suffisso .tv \u00e8 relativo alle isole Tuvalu, in Polinesia).\nAltri esempi di \"shock site\" sono Bestgore.com,shockgore.com e Rotten.com, pi\u00f9 volte coinvolti in cause legali e non pi\u00f9 accessibili."}
{"id": "1352463", "revid": "599013", "url": "https://it.wikipedia.org/wiki?curid=1352463", "title": "Iv\u00e1n Silva", "text": "Carriera.\nNel 1995 si \u00e8 laureato campione spagnolo nel Criterium Solo Moto 75\u00a0cm\u00b3 e nel 1998 ha iniziato a partecipare al campionato nazionale nella classe 250, facendo segnare punti anche nell'europeo di categoria nel 1998 e nel 1999. Nello stesso periodo ha esordito nelle gare del motomondiale come wild card nelle gare di casa correndo il GP di Catalogna della classe 250 nel 1998 e nel 1999 e ha fatto in seguito un'altra apparizione nel 2001 come pilota sostitutivo con il team Queroseno Racing, senza ottenere punti.\nNegli anni successivi ha continuato a correre in ambito nazionale, prendendo parte stabilmente alle competizioni riservate alle moto derivate dalla serie; nelle prime stagioni ha ottenuto come migliori risultati la vittoria nel campionato Supersport nel 2003 e il secondo posto nella Formula Extreme alle spalle di Jos\u00e9 Luis Cardoso nel 2004.\nAccanto all'impegno nel campionato spagnolo ha partecipato occasionalmente anche a competizioni a livello internazionale; per quanto concerne le derivate di serie dal 2004 al 2008 ha marcato un totale di 13 presenze tra mondiale Superbike, mondiale Supersport e Superstock 1000 FIM Cup, ottenendo in quest'ultima una pole position e un piazzamento sul podio nel 2006.\nRiguardo al motomondiale, ha corso un'altra gara nella classe 250 nel 2004 con l'Aprilia RSV 250 del Grefusa - Aspar Team 250 in qualit\u00e0 di sostituto di Dirk Heidolf e nello stesso ruolo nel 2006 e nel 2007 ha preso il via a quattro Gran Premi della classe MotoGP con la Ducati Desmosedici del team Pramac d'Ant\u00edn, senza ottenere alcun punto iridato.\nSuccessivamente ha partecipato anche a gare del campionato mondiale Endurance, vincendo nel 2008 la 8 Ore di Oschersleben con il team Kawasaki France in squadra con Juli\u00e1n Mazuecos e Erwan Nigon. Nello stesso anno ha concluso in settima piazza la prova unica disputatasi ad Albacete valida per il titolo europeo Superstock 1000. Nel 2011 ha ottenuto un altro titolo nazionale, nella classe Stock Extreme, e si \u00e8 laureato campione europeo nella Superstock 1000 vincendo la gara unica di Albacete.\nNel 2012 diventa pilota titolare in MotoGP, ingaggiato dal team Avintia Blusens, che gli affida una BQR-FTR, moto che rispetta il nuovo regolamento per le CRT; il compagno di squadra \u00e8 Yonny Hern\u00e1ndez. A partire dal GP di San Marino viene sostituito da David Salom, per poi riprendere il suo posto a partire dal Gran Premio del Giappone. Ottiene come miglior risultato due dodicesimi posti (Olanda e Indianapolis e termina la stagione al 23\u00ba posto con 12 punti.\nNel 2013 corre il Gran Premio d'Olanda, sempre con Avintia Blusens, in sostituzione dell'infortunato Hiroshi Aoyama."}
{"id": "1352464", "revid": "1543377", "url": "https://it.wikipedia.org/wiki?curid=1352464", "title": "Edmund Randolph", "text": "Biografia.\nFu il secondo segretario di Stato degli Stati Uniti durante la presidenza di George Washington (1\u00ba [presidente ]).\nNato da un'importante famiglia della Virginia, i Randolph, i suoi genitori furono Ariana Jennings Randolph e John Randolph. Venne educato al College di William e Mary. Lavor\u00f2 come avvocato con suo padre e suo zio Peyton Randolph, il presidente del primo Congresso continentale, fino alla morte di quest'ultimo (Ottobre 1775).\nDurante la Guerra d'indipendenza americana prest\u00f2 servizio nella Continental Army, successivamente, dopo la morte dello zio, nel novembre del 1776 divent\u00f2 sindaco della citt\u00e0 di Williamsburg. In seguito divenne anche rettore dell'istituto dove venne educato.\nVita politica.\nCome delegato dello Stato della Virginia, present\u00f2 al Congresso continentale (era il delegato pi\u00f9 giovane) il piano della Virginia (progetto quasi interamente di James Madison), ovvero la proposta di un parlamento diviso in due parti dove vi fosse carattere di proporzionalit\u00e0 fra parlamentari e popolazione fra i vari Stati componenti degli Stati Uniti (preferendo dunque di fatto gli Stati pi\u00f9 popolosi rispetto agli altri).\nIl piano venne poi preferito all'alternativo piano del New Jersey; la Costituzione degli Stati Uniti \u00e8 dunque una versione modificata della proposta fatta da Edmund, egli fu uno dei sedici delegati (all'Assemblea Costituzionale) che non la firmarono.\nDurante il mandato come Procuratore generale degli Stati Uniti affront\u00f2 diversi casi importanti, come il caso Chisholm contro Georgia, la prima decisione di notevole importanza emessa dalla Corte Suprema degli Stati Uniti.\nVita privata.\nSpos\u00f2 nel 29 agosto 1776 Elizabeth Nicholas (figlia di Robert Carter Nicholas) da cui ebbe 6 figli, fra cui Peyton Randolph (governatore della Virginia dal 1811 al 1812).\nCorrispondeva con il ministro francese, Joseph Fauchet, ma le lettere furono intercettate dalla marina britannica e consegnate a Washington; le missive raccontavano segreti di stato ed esprimevano in un linguaggio non consono pareri sulle questioni interne. Ci\u00f2 cost\u00f2 le sue dimissioni nell'agosto 1795, mentre le spiegazioni fornite a proposito da Randolph non vennero accettate.\nRiconoscimenti.\nVenne eretto un monumento in suo onore nel 1940 a Millwood"}
{"id": "1352466", "revid": "486946", "url": "https://it.wikipedia.org/wiki?curid=1352466", "title": "Athens International Airport", "text": ""}
{"id": "1352467", "revid": "287204", "url": "https://it.wikipedia.org/wiki?curid=1352467", "title": "Ocoli\u0219", "text": "Ocoli\u0219 (in ungherese \"Als\u00f3aklos\") \u00e8 un comune della Romania di 706 abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Lunca Larg\u0103, Ocoli\u0219, Runc, Vidolm.\nNel comune si trovano importanti risorse forestali che alimentano l'industria del legno.\nNei dintorni si trovano ben quattro riserve naturali:"}
{"id": "1352468", "revid": "287204", "url": "https://it.wikipedia.org/wiki?curid=1352468", "title": "Ocolis", "text": ""}
{"id": "1352475", "revid": "124123", "url": "https://it.wikipedia.org/wiki?curid=1352475", "title": "Timothy Pickering", "text": "Biografia.\nFu il terzo segretario di Stato degli Stati Uniti, durante la presidenza di George Washington (1\u00ba presidente) prima e la presidenza di John Adams (2\u00ba presidente) poi. Proveniva da una famiglia numerosa (i suoi genitori Deacon Timothy e Mary Wingate Pickering ebbero nove figli).\nNel gennaio 1766, Pickering venne nominato tenente della milizia della Contea di Essex, venendo poi promosso capitano 3 anni dopo. Nel 1769 scrisse un articolo dove parlava delle sue idee sull'esercito, opera che fu poi pubblicata nel 1775.\nFra gli altri accadimenti che lo coinvolsero, importante fu quello riguardante gli Alien and Sedition Acts, una serie di quattro leggi importanti e molto discusse all'epoca, in particolare l'Alien Act, con la quale il presidente poteva espellere qualunque straniero che si trovava nel suolo statunitense a patto che fosse ritenuto pericoloso. Pickering era a favore di questa legge e premeva che venisse utilizzata maggiormente, mentre per i due anni che rimase in vigore non ne venne fatto particolare uso.\nLavor\u00f2 come Ministro degli Esteri, finendo destituito dal Gabinetto insieme al Ministro della Guerra dell'epoca, James McHenry, azione che cost\u00f2 a John Adams la mancata rielezione nel 1800.\nIn occasione dell'acquisto della Louisiana fu tra i maggiori oppositori capeggiando il gruppo di federalisti.\nTimothy Pickering, all'epoca senatore del Massachusetts, stava pianificando una secessione con l'intento di creare una confederazione del nord affidandone la presidenza al vicepresidente Aaron Burr, ma il tentativo fall\u00ec."}
{"id": "1352483", "revid": "599", "url": "https://it.wikipedia.org/wiki?curid=1352483", "title": "Equazione diofantina", "text": ""}
{"id": "1352487", "revid": "1149807", "url": "https://it.wikipedia.org/wiki?curid=1352487", "title": "The Peel Sessions", "text": "The Peel Sessions \u00e8 il titolo con cui sono state pubblicate le esibizioni dal vivo dei musicisti che il disc jockey e conduttore radiofonico John Peel invit\u00f2 ai suoi spettacoli sulla BBC Radio 1. Le \"session\" consistono in 3 o 4 brani registrati e missati lo stesso giorno della trasmissione, che venivano poi pubblicati. Molte di queste incisioni furono pubblicate dalla etichetta indipendente Strange Fruit e consociate, di propriet\u00e0 dello stesso Peel.\nLe registrazioni si resero necessarie dopo le limitazioni a trasmettere senza permessi brani che facevano parti di precedenti pubblicazioni, imposte dall'organizzazione britannica \"Unione dei musicisti\" e dalla Phonographic Performance Limited, che curava i diritti delle etichette dei gruppi EMI e Decca. Le emittenti avevano il permesso di trasmettere pubblicazioni solo per breve tempo nell'arco della giornata ad orari prestabiliti. Tali orari vennero chiamati \"needle time\", letteralmente orari della puntina, in cui la puntina \u00e8 quella dei giradischi. Con tale limitazione, che fu in vigore nel Regno Unito dal 1967 al 1988, le due organizzazioni intesero promuovere le vendite dei loro prodotti, che il pubblico non poteva pi\u00f9 ascoltare nei media, e creare nuovo lavoro per i musicisti. La nuova regola entr\u00f2 in vigore nel 1967, lo stesso anno in cui Peel inizi\u00f2 a lavorare per la TV di Stato britannica.\nLa BBC si vide costretta a far interpretare i brani ai musicisti suoi dipendenti e ad ingaggiare gli altri artisti che interpretassero \"cover\" dei propri brani anzich\u00e9 trasmettere quelli gi\u00e0 pubblicati. Per il fatto che le 4 incisioni ed il missaggio dovevano essere fatti di fretta nello stesso giorno, spesso la qualit\u00e0 delle canzoni era approssimativa. Malgrado ci\u00f2, le Peel \"session\" passarono alla storia della musica e della televisione britannica, per l'impatto che ebbero sul pubblico. Peel lavor\u00f2 alla BBC Radio 1 per 37 anni, durante i quali furono oltre 2.000 i musicisti che registrarono un totale di circa 4.000 \"session\", di cui molte furono pubblicate.\nI musicisti invitati alle \"session\" venivano scelti da Peel e dal suo produttore John Walters. Tra quelli che tornarono pi\u00f9 volte vi furono The Fall, che eseguirono 32 session, Ivor Cutler (20 volte), The Wedding Present e The Delgados (entrambi 16 volte). Tra i pi\u00f9 famosi, vi furono i Led Zeppelin, i Pink Floyd, Jimi Hendrix, Bob Marley, The Smiths e i Nirvana."}
{"id": "1352498", "revid": "11156061", "url": "https://it.wikipedia.org/wiki?curid=1352498", "title": "Guerra dell'anno del dragone", "text": ""}
{"id": "1352499", "revid": "1442080", "url": "https://it.wikipedia.org/wiki?curid=1352499", "title": "Aldo Campatelli", "text": "\u00c8 scomparso nel 1984 all'et\u00e0 di 65 anni.\nCarriera.\nCalciatore.\nEsordisce giovanissimo in serie A il 22 novembre 1936 (Ambrosiana- 1-0) con la maglia dell', societ\u00e0 a cui rimane legato per gran parte della sua carriera. Inizia a giocare attaccante, per poi arretrare il suo raggio d'azione a centrocampo. A 20 anni \u00e8 gi\u00e0 titolare della squadra nerazzurra e ben presto si guadagna la convocazione in Nazionale, in cui esordisce l'11 giugno 1939 (Romania-Italia 0-1).\nEsempio di fedelt\u00e0 alla maglia, per anni \u00e8 una colonna insostituibile della met\u00e0campo interista. In nerazzurro gioca ben 297 partite realizzando 39 reti. Alla fine della stagione 1949-1950, dopo aver vinto due scudetti e una Coppa Italia, lascia la squadra nerazzurra per trasferirsi al Bologna, dove gioca tre stagioni. Conta 7 presenze in azzurro e partecipa ai mondiali brasiliani del 1950.\nAllenatore.\nAppesi gli scarpini al chiodo, Campatelli comincia la carriera da allenatore. \u00c8 chiamato a pi\u00f9 riprese a guidare la sua Inter. Non \u00e8 ancora la Grande Inter di Angelo Moratti e i risultati perci\u00f2 non sono sempre fortunati. \u00c8 anche allenatore di Lanerossi Vicenza e Genoa.\nCuriosit\u00e0.\nNel 1948 compare, insieme con altri calciatori, nel film \"11 uomini e un pallone\", diretto da Giorgio Simonelli, nella parte di se stesso."}
{"id": "1352515", "revid": "1305772", "url": "https://it.wikipedia.org/wiki?curid=1352515", "title": "Travaso", "text": "Per Travaso si pu\u00f2 intendere:"}
{"id": "1352516", "revid": "287204", "url": "https://it.wikipedia.org/wiki?curid=1352516", "title": "Ohaba (Alba)", "text": "Ohaba (in ungherese \"Sz\u00e9k\u00e1sszabadja\", in tedesco \"Neudorf\") \u00e8 un comune della Romania di 825 abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 4 villaggi: Colibi, M\u0103ghierat, Ohaba, Sec\u0103\u0219el."}
{"id": "1352517", "revid": "44627", "url": "https://it.wikipedia.org/wiki?curid=1352517", "title": "Peel Sessions", "text": ""}
{"id": "1352518", "revid": "767487", "url": "https://it.wikipedia.org/wiki?curid=1352518", "title": "E-40", "text": "Considerando anche la carriera con i The Click, E-40 ha pubblicato 38 album, 3 dei quali certificati dalla RIAA dischi d'oro negli Stati Uniti, \"Tha Hall of Game\", \"The Element of Surprise\" e \"My Ghetto Report Card\".\nCarriera.\nE-40 intraprese la carriera nel rap assieme a suo cugino B-Legit; si trasferirono a Vallejo e si unirono a D-Shot, il fratello di E-40, per formare la crew Most Valutable Players. Lo zio di E-40, cantante di gospel, li aiut\u00f2 a registrare qualche pezzo; la sorella di E-40, Suga T, venne poi aggiunta alla crew per formare i The Click.\nIl nome \"E-40\", suggerito dalla madre, deriva da \"E\", l'iniziale del suo nome e \"40\", 40 once di liquore in bottiglia.\nHa collaborato anche per la colonna sonora di alcuni film e ha duettato spesso in canzoni di suoi amici. La sua voce distintiva e la consegna rapida di testi sono risultati utili a molte star dell'hip-hop.\nDopo aver completato un contratto con la Jive Records firm\u00f2 con la BME Recordings di Lil Jon e con la Warner Bros. Records. Il suo singolo T\"ell Me When To Go\" con Keak Da Sneak divenne popolare in tutti gli Stati Uniti. Ha fatto anche alcune apparizioni per programmi di Mtv. Nell'aprile 2006 pubblic\u00f2 \"U and Dat\", con T-Pain e Kandi Girl, prodotto da Lil'Jon. Il suo album, \"My Ghetto Report Card\" raggiunse il top di alcune classifiche americane, tra cui Billboard, nel 2006.\nHa fatto una comparsa anche nell'album di DJ Shadow, \"The Outsider\", nella canzone \"Dat's My Part\". Nel 2006 ha anche contribuito nel remix della canzone di The Game \"It's Okay (One Blood)\" con altri 24 importanti Mcs come Slim Thug, Jim Jones, Jadakiss, Nas, Snoop Dogg, Fat Joe, Twista e Ja Rule tra gli altri.\nE-40 conduce anche uno show settimanale nella radio hip-hop di San Francisco KMEL nella maggior parte delle domeniche pomeriggio. Lo show si concentra sui talenti locali e interviste con le celebrit\u00e0 principali e un segmento chiamato \"Movie Weekly\" riporta E-40 che commenta il boxoffice del cinema.\nNel 2017 durante la trasmissione The Real Daytime ha parlato riguardo alla sua amicizia con 2pac: i due collaborarono insieme nel 1995 nella canzone \"Dusted N disgusted\" la quale vant\u00f2 anche la collaborazione di Spice 1."}
{"id": "1352519", "revid": "599013", "url": "https://it.wikipedia.org/wiki?curid=1352519", "title": "Commissariato per la liquidazione degli usi civici", "text": "Il Commissariato agli usi civici, o meglio Commissario per la liquidazione degli usi civici, in Italia \u00e8 un magistrato speciale, istituito dalla legge 16 giugno 1927, n. 1766, con il compito di regolare i conflitti in materia di legislazione degli usi civici.\nVisti in principio come un elemento di arretratezza da eliminare - da cui il nome dell'allora istituendo organo - oggi si d\u00e0 maggior risalto alla tutela che tale giudice deve assicurare all'ambiente ed al paesaggio, oltre che alle funzioni economiche che - nell'ambiente rurale - gli usi civici possono ancora rivestire.\nStoria.\nIl Commissario per la liquidazione degli usi civici venne istituito dalla legge 16 giugno 1927, n. 1766, col compito precipuo di liquidare gli usi demaniali e civici insistenti sui terreni privati mediante la cessione alle comunit\u00e0 utenti di una porzione delle terre gravate. Infatti, in quell'epoca le servit\u00f9 collettive gravanti sulle propriet\u00e0 fondiarie detti anche usi civici erano viste con un particolare sfavore, come un retaggio medioevale che impediva lo sviluppo dell'agricoltura moderna. Venne pertanto prevista l'istituzione di questo particolare organo, per regolare la liquidazione degli usi civici o, come si esprime il legislatore, per l'affrancazione dei fondi, con forti poteri inquisitori sia di tipo giurisdizionale che amministrativo.\nDiversa, invece, \u00e8 la destinazione data dalla legge 16 giugno del 1927 ai diritti civici esercitati sulle terre comunali e frazionali, che (art. 12) devono essere riordinati e conservati se dette terre abbiano natura silvo-pastorale. In tal caso, le terre restano soggette ad un regime di inalienabilit\u00e0, inusucapibilit\u00e0, indivisibilit\u00e0 simile a quello delle terre del demanio pubblico, e tutelate anche nei loro aspetti naturalistici da un vincolo di destinazione.\nNel caso, invece, in cui le terre siano convenientemente utilizzabili per le colture agrarie, si prevedeva la dazione delle stesse in enfiteusi ai coltivatori.\nIl modello cui il legislatore del 1927 si era riferito era quello dei Commissari ripartitori istituiti, nel Regno di Napoli, nel quadro dell'eversione della feudalit\u00e0, a partire dall'inizio del XIX secolo.\nDiverse erano state, nel periodo precedente al 1927, le scelte istituzionali per affrontare il problema in altre zone d'Italia. Ad esempio, in Sardegna, con legge del 1865, si era forzatamente eliminato l'istituto di maggiore estensione, gli ademprivi sardi che interessavano una superficie di 700.000 ettari. Ancor prima, nel 1820, l'editto delle chiudende aveva stabilito il diritto dei proprietari sardi di escludere il diritto degli aventi diritto agli usi civici, presentando \"domanda al Prefetto, il quale nella sua qualit\u00e0 d'Intendente, sentito, in Consiglio raddoppiato, il voto delle Comunit\u00e0 interessate, proceder\u00e0 secondo le norme, che saranno stabilite.\" \nCon la legge del 1927 si \u00e8, invece, prevista la figura di un apposito Commissario, che deteneva in s\u00e9, come si \u00e8 detto, sia i poteri amministrativi che quelli giurisdizionali. Con l'istituzione delle Regioni a statuto ordinario negli anni settanta, venne deciso il trasferimento dei poteri amministrativi del Commissario a questi nuovi enti locali, lasciando, tuttavia, intatto il potere giurisdizionale, con il DPR 24 luglio 1977 n. 616.\nL'articolo 5 della legge n. 491 del 1993 trasferisce le competenze in materia di Commissariati agli usi civici esercitate dal Ministero dell'Agricoltura e delle Foreste al Ministero della Giustizia, per la soppressione del primo discastero in seguito a referendum. Resta comunque in vigore, per le parti non modificate dalle norme citate, la legge 1766 del 16 giugno 1927.\nFunzioni ed organizzazione.\nLe funzioni dei Commissari sono delineate dalla Legge 16 giugno 1927, n. 1766. Essa concerne, come predetto, la tutela degli usi civici, la risoluzione dei conflitti su di essi, sui demani comunali e i domini collettivi, nonch\u00e9 la liquidazione degli usi civici su terre private, sulla destinazione delle terre di originaria appartenenza di comunit\u00e0 o pervenute a comuni, frazioni, associazioni in seguito ai vari procedimenti previsti dalla stessa normativa.\nLa struttura dei Commissari \u00e8 parificata a quella di sezione specializzata di Corte d'appello, ove ha sede. I commissari, infatti, sono magistrati con grado non inferiore a quello di Corte d'Appello.\nCompetenza territoriale.\nLa competenza territoriale dei Commissariati, che ha subito diverse modifiche dal tempo della loro istituzione, coincide oggi, a seconda dei casi, con il territorio di una, due o tre Regioni. Attualmente i Commissariati agli usi civici sono quattordici:\nGiurisdizione d'appello.\nLe sentenze dei Commissari agli usi civici possono essere appellate esclusivamente di fronte:\nL'ambito amministrativo.\nA norma dell'art. 66 del DPR n. 616/1977, le funzioni amministrative gi\u00e0 del Commissario agli Usi Civici sono trasferite alle Regioni. Da tale data, pertanto, esse non sono pi\u00f9 esercitate dai Commissari, con la sola eccezione del Commissario di Trieste, ma dal dirigente dell'ufficio regionale competente secondo l'ordinamento interno di ciascuna Regione. In alcune regioni \u00e8 in atto il rilancio dell'istituto, rivisto come una possibilit\u00e0 di un miglior utilizzo dei beni demaniali, non pi\u00f9 inteso solo in senso di fonte di reddito, ma anche come modo di conservazione dell'ambiente e dei valorizzazione delle tradizioni del mondo rurale."}
{"id": "1352520", "revid": "1856513", "url": "https://it.wikipedia.org/wiki?curid=1352520", "title": "Ural Airlines", "text": "La Ural Airlines (in russo: \u0423\u0440\u0430\u043b\u044c\u0441\u043a\u0438\u0435 \u0430\u0432\u0438\u0430\u043b\u0438\u043d\u0438\u0438) \u00e8 una compagnia aerea russa con base tecnica all'aeroporto di Ekaterinburg-Kol'covo, in Russia.\nStrategia.\nLa Ural Airines ha trasportato 1 milioni dei passeggeri nel 2006 diventando cos\u00ec una delle nove pi\u00f9 grandi compagnie aeree russe. E nel 2008 la compagnia aerea \u00e8 diventata il 7\u00ba vettore russo trasportando 1.450.150 passeggeri.\nNel 2009 la Ural Airlines ha aumentato il numero dei passeggeri trasportati a 1,497 milioni di persone grazie all'apertura dei nuovi voli di linea e alla realizzazione del programma dei voli charter dall'aeroporto di Ekaterinburg-Kol'covo e dall'aeroporto di Mosca-Domodedovo.\nNel febbraio 2010 la Ural Airlines ha annunciato l'interesse per l'acquisto di 5 Sukhoi Superjet 100, 5 ATR 42 per la sua rete di voli regionali. Inoltre, la compagnia aerea russa ha dichiarato l'entrata in servizio entro il 2012 di nuovi tipi degli aerei a lungo raggio: Airbus A330 oppure Boeing 767 per l'apertura di voli di linea per Thailandia e Cina. 4 aerei Tupolev Tu-154B-2 devono uscire dalla flotta della compagnia aerea entro il 2010.\nIn seguito ai controlli di qualit\u00e0 della compagnia aerea effettuati da parte degli esperti dell'IATA nell'aprile del 2010 la certificazione della compagnia secondo gli standard IOSA (IATA Operational Safety Audit) \u00e8 stata prolungata fino al 25 aprile 2012.\nNel periodo gennaio - luglio 2010 la compagnia aerea ha trasportato 982,115 passeggeri mostrando un aumento di 32% rispetto allo stesso periodo del 2009. Nei sette mesi del 2010 sono stati effettuati 8,769 voli, gli aerei della Ural Airlines hanno trasportato 4,948\u00a0t di merce e 570,4\u00a0t di spedizioni postali.\nL'ultimo volo di linea con un Tupolev Tu-154M \u00e8 stato fissato nell'orario della compagnia aerea a met\u00e0 ottobre 2011.\nNel 2012 gli aerei della Ural Airlines hanno trasportato 3,5 milioni di passeggeri, mostrando un aumento record di 59% pari a 1 milione di passeggeri in pi\u00f9 rispetto a 2,5 milioni di passeggeri trasportati nel 2011.\nNel periodo gennaio - giugno 2013 la Ural Airlines ha trasportato 2,098 milioni di passeggeri mostrando un aumento di 24% rispetto allo stesso periodo dell'anno precedente. Gli aerei della compagnia di Ekaterinburg hanno effettuato un totale di 15\u00a0101 nei primi sei mesi del 2013.\nNell'aprile 2016 la Ural Airlines ha ricevuto per la prima volta nella sua storia l'autorizzazione per effettuare i voli di linea Ekaterinburg - Londra.\nComposizione societaria.\nI due maggiori azionisti della compagnia aerea russa sono:\nFiliali.\n30 filiali nazionali ed internazionali"}
{"id": "1352521", "revid": "486946", "url": "https://it.wikipedia.org/wiki?curid=1352521", "title": "Papillon Conversano", "text": ""}
{"id": "1352522", "revid": "486946", "url": "https://it.wikipedia.org/wiki?curid=1352522", "title": "Indeco Conversano", "text": ""}
{"id": "1352523", "revid": "547992", "url": "https://it.wikipedia.org/wiki?curid=1352523", "title": "Beatrice Macola", "text": "Biografia.\nNata in una famiglia nobile veronese, dopo gli studi di ragioneria decise di intraprendere la carriera artistica contro la volont\u00e0 paterna e debutt\u00f2 sul grande schermo nel 1987, dapprima nel film di Antonio Bido \"Mak \u03c0 100\". Ottenne successivamente una piccola parte in Francia sotto la direzione del regista \"parigino\" Claude Chabrol nel fantascientifico \"Doctor M.\", dove interpreta la parte di una pittrice suicida. Ha lavorato anche nella produzione televisiva Rai \"La piovra 6 - L'ultimo segreto\", interpretando l'agente di polizia \"Fede\", incaricata di sorvegliare il mafioso Tano Cariddi per conto del commissario Licata (Vittorio Mezzogiorno).\nIl suo ruolo pi\u00f9 conosciuto \u00e8 quello di Ingrid, l'amante tedesca di Oskar Schindler, interpretato da Liam Neeson, nel pluripremiato \"Schindler's List - La lista di Schindler\" di Steven Spielberg, parte ottenuta grazie al suo viso intenso e particolare, dall'aspetto pi\u00f9 mitteleuropeo che italiano, e alla sua capacit\u00e0 di recitare in diverse lingue. L'anno seguente il regista Mario Monicelli le fa interpretare nel suo \"Cari fottutissimi amici\" il ruolo di \"Testa di rapa\", una giovane fascista rasata dai partigiani.\nNel 1986 si era cimentata anche come presentatrice, affiancando Nik Novecento e Alfiero Toppetti nella conduzione dell'ibrido televisivo-teatrale \"Hamburger Serenade\", ideato da Pupi Avati, in cui lei e i due colleghi, grazie alle loro capacit\u00e0 attoriali, si fingevano abilmente presentatori dilettanti.\n\u00c8 morta a Roma il 13 dicembre 2001 a soli 36 anni e dopo 10 giorni di coma a seguito di un ictus cerebrale."}
{"id": "1352524", "revid": "486946", "url": "https://it.wikipedia.org/wiki?curid=1352524", "title": "Torggler Group Meran", "text": ""}
{"id": "1352527", "revid": "124305147", "url": "https://it.wikipedia.org/wiki?curid=1352527", "title": "Donizone di Canossa", "text": "Biografia.\nNato probabilmente a Canossa e vissuto tra i secoli XI e XII, fu monaco benedettino del monastero di Sant'Apollonio di Canossa, in cui entr\u00f2 verso il 1090 e del quale divenne successivamente abate.\nCompose alcuni scritti in latino, tra i quali ricordiamo lEnarratio Genesis\", opera in distici (368 versi), di carattere religioso, e la \"Vita Mathildis\" (\"Vita di Matilde\") o \"Acta Comitissae Mathildis\" (\"Atti della contessa Matilde\"), biografia della \"Grancontessa\" Matilde di Canossa (di cui fu amico e confessore personale), composta poco prima del 1115. Quest'ultima opera, divisa in due libri, \u00e8 ritenuto di ragguardevole importanza storica come fonte primaria sulla vita di Matilde, nonostante lo stile di Donizone sia piuttosto rozzo e incolto."}
{"id": "1352529", "revid": "228587", "url": "https://it.wikipedia.org/wiki?curid=1352529", "title": "Servizio bitstream", "text": "In telecomunicazioni bitstream \u00e8 un servizio di interconnessione all'ingrosso (o 'wholesale') che consiste nella fornitura, da parte dell'operatore di telecomunicazioni dominante (incumbent) nel mercato delle reti di accesso (es. Telecom Italia in Italia), della capacit\u00e0 trasmissiva tra la postazione di un cliente finale ed un punto di interconnessione o POP (Point of presence) di un altro operatore OLO (\"Other Licensed Operators\") che, a sua volta, vuole offrire servizi a banda larga ai propri clienti finali.\nDescrizione.\nSi differenzia dagli analoghi servizi unbundling local loop (ULL), Shared Access e dagli altri servizi ADSL e HDSL all'ingrosso (o 'wholesale') in quanto il servizio \u00e8 integralmente gestito nell'ultimo miglio dall'operatore dominante.\nTelecom Italia pubblica annualmente un'offerta di interconnessione per i servizi 'Bitstream', sottoposta a vincolo di approvazione da parte dell'autorit\u00e0 di settore Agcom.\nTelecom Italia fornisce i servizi bitstream mediante l'impiego delle reti di trasporto dati che essa stessa impiega nei servizi rivolti alle proprie divisioni commerciali, a societ\u00e0 collegate o controllate per la predisposizione dei propri servizi retail a banda larga corrispondenti al Mercato n. 12 delle Comunicazioni Elettriche, fra quelli identificati dalla\nRaccomandazione sui mercati rilevanti della Commissione europea n. 2003/311/CE."}
{"id": "1352534", "revid": "1983214", "url": "https://it.wikipedia.org/wiki?curid=1352534", "title": "Poiana Vadului", "text": "Poiana Vadului (in ungherese \"Feketev\u00f6lgy\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato da un insieme di 11 villaggi: Coste\u0219ti, Duduieni, F\u0103getu de Jos, F\u0103getu de Sus, H\u0103n\u0103\u0219e\u0219ti, Lup\u0103ie\u0219ti, Morc\u0103ne\u0219ti, P\u0103\u0219te\u0219ti, Petelei, Poiana Vadului, St\u0103ne\u0219ti."}
{"id": "1352539", "revid": "124123", "url": "https://it.wikipedia.org/wiki?curid=1352539", "title": "Chanakya", "text": "Biografia.\nSecondo la tradizione oltre che poeta fu anche ministro del re Chandragupta Maurya e avrebbe avuto un decisivo ruolo nella sua ascesa al potere."}
{"id": "1352540", "revid": "98077", "url": "https://it.wikipedia.org/wiki?curid=1352540", "title": "Usi civici", "text": ""}
{"id": "1352541", "revid": "228587", "url": "https://it.wikipedia.org/wiki?curid=1352541", "title": "Servizio di interconnessione", "text": "Nelle telecomunicazioni il servizio di interconnessione \u00e8 un servizio intermedio, all'ingrosso, che consiste nella fornitura da parte di uno o pi\u00f9 operatori di telecomunicazioni dominanti (incumbent) in un dato mercato della componente di servizio necessaria ai potenziali concorrenti OLO (\"Other Licensed Operators\") o operatori virtuali di rete mobile (MVNO) per realizzare servizi comparabili disponibili agli utenti finali.\nDescrizione.\nFanno parte di questa categoria i servizi unbundling local loop (ULL), Shared Access, Bitstream e di servizi di raccolta, terminazione e transito delle chiamate telefoniche.\nTelecom Italia pubblica annualmente l'offerta di interconnessione di riferimento per i principali servizi corrispondenti ai Mercati n. 8, 9, 10, 11 e 12 delle Comunicazioni Elettriche, fra quelli identificati dalla Raccomandazione sui mercati rilevanti della Commissione europea n. 2003/311/CE."}
{"id": "1352542", "revid": "287204", "url": "https://it.wikipedia.org/wiki?curid=1352542", "title": "Ponor", "text": "Ponor (in ungherese \"Nagyponor\", in tedesco \"Gro\u00dfponer\") \u00e8 un comune della Romania di 538 abitanti, ubicato nel distretto di Alba, nella regione storica della Transilvania.\nIl territorio municipale \u00e8 ubicato in una vallata, infatti lo stesso termine rumeno \"ponor\" corrisponde all'italiano \"Dolina carsica\".\nIl comune \u00e8 formato da un insieme di 6 villaggi: Dup\u0103 Deal, Geogel, M\u0103c\u0103re\u0219ti, Ponor, Vale \u00een Jos, Valea Bucurului."}
{"id": "1352545", "revid": "6923", "url": "https://it.wikipedia.org/wiki?curid=1352545", "title": "Caerphilly Rugby Football Club", "text": "Il Caerphilly Rugby Football Club \u00e8 una squadra gallese di rugby a 15 fondata nel 1887. Giocano nello stadio Virginia Park di Caerphilly e sono soprannominati \"The Cheesemen\".\nDurante la stagione 2006-07 ha partecipato alla WRU Division One East, la divisione inferiore della Welsh Premier Division.\nStoria.\nIl club fu fondato il 26 agosto 1887. Da allora il Caerphilly ha disputato molte stagioni nella massima divisione gallese, la Welsh Premier Division. Il Caerphilly \u00e8 stato ammesso due volte nella WRU (la federazione gallese), una nel 1900 e l'altra nel 1955, quando la squadra fu sciolta e poi riformata.\nSuccessi recenti.\nIl Caerphilly ha raggiunto recentemente due finali importanti, quella di European Shield del 2002 (persa con i francesi del Castres Olympique) e quella di Welsh Cup nel 2004 (persa col Neath RFC)."}
{"id": "1352558", "revid": "124434575", "url": "https://it.wikipedia.org/wiki?curid=1352558", "title": "Anima gemella", "text": "Nell'amore romantico, per anime gemelle si intendono due persone fra cui esiste una affinit\u00e0 spirituale e sentimentale talmente profonda da poter essere interpretata come segno che tali persone fossero predestinate ad amarsi. Nel linguaggio comune, lo stesso concetto viene comunemente espresso facendo riferimento alla metafora della \"mezza mela\", per cui le due anime gemelle sono complementari come le due parti ottenute tagliando di netto una mela a met\u00e0. Il concetto di \"anima gemella\" \u00e8 in genere associato all'implicazione che esista un solo partner amoroso predestinato per ciascuna persona, e quindi \u00e8 affine e correlato a quello di vero amore.\nIl Simposio.\nUna delle immagini classiche associate all'idea di \"anima gemella\" \u00e8 quella riportata nel \"Simposio\" di Platone, in cui viene riportato ed elaborato il mito greco degli androgini. Secondo questo mito, all'origine dei tempi gli esseri umani non erano suddivisi per genere, e ciascuno di essi aveva quattro braccia, quattro gambe e due teste. Col tempo gli ermafroditi cominciarono ad essere insolenti nei confronti degli dei e questi, per punizione, li separarono in due parti con un fulmine, creando da ogni essere umano primordiale un uomo e una donna. Come conseguenza, ogni essere umano cerca di ritrovare la propria iniziale completezza cercando la propria met\u00e0 perduta. Secondo il mito per\u00f2, gli esseri umani erano una coppia che poteva essere formata da un uomo e una donna."}
{"id": "1352563", "revid": "599013", "url": "https://it.wikipedia.org/wiki?curid=1352563", "title": "Gorgiera (abbigliamento)", "text": "La gorgiera \u00e8 un colletto pieghettato che fa parte dell'abbigliamento aristocratico maschile e femminile dal XVI al XVII secolo. Il termine deriva probabilmente dal francese \"gorge\", parola tuttora usata per dire gola.\nStoria.\nLa gorgiera comparve in Italia nella sua forma pi\u00f9 semplice, attorno al 1530, quando la penisola cadde sotto il dominio spagnolo dell'Imperatore Carlo V d'Asburgo. All'inizio era scherzosamente chiamata \"lattuga\" ed era tutt'uno con la camicia bianca, che era pure dotata di polsini arricciati. La comparsa della gorgiera, insaldata con amido, era collegata con la moda degli abiti molto accollati. Verso la met\u00e0 del secolo la sua misura aument\u00f2 notevolmente, fino ad arrivare, verso la fine del Cinquecento, a monumentali \"ruote\" in lino finissimo o totalmente in merletto. Ormai staccata dalla camicia, la gorgiera italiana si avvalse della maestria delle merlettaie veneziane che crearono veri e propri capolavori ad ago o a tombolo.\nTuttavia questo colletto era quanto mai scomodo. La testa si presentava su un grande piatto di lino pieghettato che irrigidiva ogni movimento, tanto pi\u00f9 che cannucce nascoste lo tenevano in forma e lo rialzavano sulla nuca, moda - sembra - iniziata da Caterina de' Medici. Con l'avvento dei colli a bavera, ossia dei grandi colletti quadrati di pizzo di moda in Italia attorno al 1630 che si adagiavano morbidamente sulle spalle, la moda della gorgiera scomparve. In Germania e nelle Fiandre, sotto il nome di Duttenkragen, fu portata fino all'inizio del XVIII secolo, come testimoniano i dipinti di Rembrandt o Frans Hals. Ebbe tuttavia un breve ritorno di fiamma nell'Ottocento quando il gusto romantico, influenzato anche dal melodramma e dalla lettura dei romanzi storici, ripesc\u00f2 questo antico colletto, senza comunque tornare alle esagerazioni cinquecentesche.\n1515-1530.\nPrima della formazione della gorgiera, l'abbigliamento del XVI secolo prevedeva ampi scolli a barca o quadrati, moda che partita dalla Francia e dall'Italia aveva sostituito la precedente moda Tudor allora dominante. Il farsetto maschile era ampiamente scollato e faceva vedere le pieghe della camicia (allora priva di colletto e bottoni) sottostante. Verso il 1515 durante l'epoca di Francesco I di Francia il collo inizi\u00f2 nuovamente a salire per attestarsi intorno al 1530 sotto al mento. Verso gli anni quaranta del secolo anche il farsetto e la giubba imbottita arrivarono sotto al mento. La necessit\u00e0 di coprire il collo ed eliminare la scollatura era determinata da vari motivi. Primo tra questi era il clima, che divenne pi\u00f9 freddo, un altro motivo era l'irrigidimento del clima religioso dovuto alla Controriforma. Secondo una diceria del periodo a determinare la diffusione delle gorgiere fu anche la sifilide, che spesso manifestandosi con pustole sul collo, necessitava di essere camuffata. \n1540-1550.\nIn questa fase la protogorgiera sembra far posto a un piccolo colletto bianco nell'abbigliamento sia maschile sia femminile\n1560-70.\nNegli anni sessanta la gorgiera fa la sua vera e propria comparsa, le dimensioni inizialmente erano abbastanza limitate, la gorgiera in questo periodo si mostra ben pieghettata\n1580.\nNegli anni ottanta del secolo le gorgiere sotto l'influenza della moda spagnola diventano sempre pi\u00f9 grandi ed elaborate, spesso di pizzo in Italia e Spagna, e piatte e arricciate in Francia. Altro centro propulsore della moda delle gorgiere fu l'Inghilterra elisabettiana. Nonostante le gorgiere divenissero sempre pi\u00f9 grandi e ricamate, i paesi a maggioranza protestante come l'Inghilterra o con forte presenza ugonotta, come la Francia, preferirono in questi anni adottare nella quotidianit\u00e0 dei piccoli colletti adornati di finissimo pizzo, le gorgiere iniziavano a essere usate solo nelle cerimonie formali e nelle feste.\n1590-1620.\nCon la fine delle guerre di religione e il restauro del cattolicesimo anche le gorgiere sotto Enrico IV tornarono come moda quotidiana. Il periodo tra il 1590 e il 1620 sar\u00e0 caratterizzato ancora dal predominio spagnolo nella moda. Nelle nazioni nordiche la gorgiera non viene pi\u00f9 inamidata, mentre in Spagna e Italia la moda della gorgiera rigida persister\u00e0 fino al 1640. "}
{"id": "1352566", "revid": "1610933", "url": "https://it.wikipedia.org/wiki?curid=1352566", "title": "Tela cerata", "text": "La tela cerata \u00e8 un tessuto, ad armatura tela e \"riduzione\" fitta, impregnato per renderlo impermeabile. I tessuti utilizzati sono realizzati in cotone, lino, canapa o altri filati naturali che riescono ad assorbire nelle loro fibre i prodotti impermeabilizzanti.\nI materiali utilizzati per ottenere l'impermeabilizzazione sono: la cera, il catrame e l'olio, principalmente di lino. Oggi l'impermeabilizzazione si ottiene anche con gomma, silicone e altri prodotti chimici.\nUsi.\nPrima della scoperta della gomma, plastica, fibre sintetiche e prodotti chimici la tela cerata era l'unico modo per ottenere protezione dall'acqua e dall'umidit\u00e0, per questo motivo trovava impiego in molti campi:"}
{"id": "1352575", "revid": "2519", "url": "https://it.wikipedia.org/wiki?curid=1352575", "title": "George de Hevesy", "text": ""}
