{"id": "1233908", "revid": "125701978", "url": "https://it.wikipedia.org/wiki?curid=1233908", "title": "Episodi de I Simpson (undicesima stagione)", "text": "L'undicesima stagione de \"I Simpson\" (serie di produzione BABF) \u00e8 andata in onda negli USA dal 26 settembre 1999 al 21 maggio 2000.\nLa stagione comprende quattro episodi della serie di produzione AABF, relativa alla precedente stagione.\nL'episodio \"Dietro la risata\" ha vinto un Emmy per il miglior programma animato.\nIn Italia \u00e8 stata trasmessa per la prima volta dal 2 ottobre al 20 novembre del 2000 su Italia 1.\nDal 6 ottobre 2008 \u00e8 in vendita il cofanetto contenente l'undicesima stagione completa.\nDal 18 al 29 luglio 2016 questa stagione viene replicata su Italia 1 per la prima volta rimasterizzata in 16:9 e in alta definizione, a eccezione degli episodi \"Piccola grande mamma\" e \"La paura fa novanta X\" trasmessi il 16 agosto, e \"Di nuovo solo-solino-soletto\" il giorno dopo.\n\"Oltre la sfera della cantonata\".\nLa famiglia Simpson ottiene i biglietti per assistere alla premi\u00e8re del nuovo film di Mel Gibson, un remake di \"Mr. Smith va a Washington\". Tutto il pubblico \u00e8 soddisfatto del film, tranne Homer che lamenta l'assenza di azione e violenza nel film. Particolarmente insicuro sui risultati del film, Gibson si affida ai consigli di Homer per riscrivere la sceneggiatura del film, che diventa un surreale action movie con finale apocalittico. \nI produttori del film decidono di far sparire la copia del nuovo film, buttandosi all'inseguimento di Homer e Mel Gibson, che alla fine riescono a far proiettare il film, che si rivela un fiasco.\n\"Gli aiutanti speciali di Bart\".\nDopo essere stato nuovamente ripreso da Skinner, a Bart viene diagnosticata la sindrome da deficit di attenzione e iperattivit\u00e0, e viene curato con una terapia a base di psicofarmaci. \nInizialmente Bart diventa intellettuale e disciplinato, ma dopo poco si rivela anche paranoico e preoccupante, al punto di sospettare di essere spiato dai satelliti della Major League Baseball. A quel punto Bart si mette a scorrazzare per Springfield alla guida di un carro armato, finch\u00e9 non finisce la benzina. Quindi Bart punta il cannone al cielo e spara colpendo un satellite della Major League Baseball dove erano presenti dati riguardanti tutti i cittadini di Springfield e di conseguenza la sua teoria si rivela esatta.\n\"Indovina chi viene a criticare\".\nHomer viene assunto come critico culinario per il giornale locale. Per via del proprio smodato amore per il cibo, Homer recensisce favorevolmente qualunque ristorante in cui mette piede, facendosi scrivere le critiche da Lisa. \nLa direzione del giornale per\u00f2 chiede ad Homer di essere pi\u00f9 severo nei giudizi, ottenendo per\u00f2 il risultato di far diventare Homer ipercritico e sprezzante nei confronti di qualunque piatto. I ristoratori di Springfield decidono di vendicarsi uccidendo Homer, tramite un bign\u00e8 avvelenato. Lisa per\u00f2 riesce a scoprire i malvagi piani dei ristoratori e salvare il padre all'ultimo minuto. I due vengono tuttavia picchiati dalla folla per avere combinato un guaio.\n\"La paura fa novanta X\".\nL'episodio contiene tre storie di Halloween, introdotte dalla famiglia Simpson che, travestita da personaggi dei precedenti episodi di Halloween, guarda uno show di Kang e Kodos che celebrano il decimo anniversario di \"La paura fa novanta\".\n\"L'erba del vicino \u00e8 sempre pi\u00f9 verde\".\nDopo aver visto un film di Zorro, Homer schiaffeggia chiunque gli metta i bastoni fra le ruote, ma per sbaglio schiaffeggia un uomo del sud che prende sul serio le regole della cavalleria. Il giorno dopo si presenta dai Simpson, ma questi ultimi riescono a darsela a gambe e si rifugiano nella vecchia fattoria di Abe. \nPreso in giro dai vicini per il raccolto che non cresce, Homer chiama Lenny dicendo di portargli del plutonio e cos\u00ec Homer lo sparge nel campo venendo fuori un miscuglio di pomodoro e tabacco che si rivela dare assuefazione. Homer lo vende a quintali facendo affari d'oro, ma poi interviene un'azienda del tabacco, la Laramie, che vuole l'intero raccolto offrendo . Homer vuole pi\u00f9 soldi, cos\u00ec vengono buttati fuori dall'auto e scoprono che gli animali hanno mangiato quasi tutto il raccolto. Homer salva una pianta, ma la butta via e viene presa dalla Laramie, che non riesce a fuggire per via di una pecora affamata salita sull'elicottero. I Simpson tornano a Springfield ma si erano dimenticati del sudista, il quale sfida Homer; Marge lo ferma offrendogli il suo timballo di carne, ma poi il sudista si ricorda che deve duellare e spara a Homer che verr\u00e0 soltanto ferito.\n\"Sete di gloria, fame d'amore\".\nHomer ottiene una grande popolarit\u00e0 locale per aver giocato una partita perfetta di bowling. Ma in breve tempo la popolarit\u00e0 passa, ed Homer viene rapidamente dimenticato. Dopo un maldestro tentativo di suicidio, in cui viene salvato da Otto, Homer decide di dedicare la propria vita ai figli, dopo una conversazione con Ron Howard. Homer si dedica in particolare a Maggie e la iscrive a un corso di nuoto in piscina, dove per\u00f2 la bimba dimostra di non fidarsi del padre. \nHomer ci riprova nell'acqua del mare, ma finisce per annegare. Incredibilmente sar\u00e0 proprio la piccola Maggie a salvarlo, dimostrandogli quanto bene gli vuole (per poi fare anche lei una partita perfetta a bowling).\n\"Quando niente quando troppo!\".\nManjula e Apu stanno tentando di aver un figlio, ma per via di una sovrabbondanza di pillole per la fertilit\u00e0, Manjula d\u00e0 alla luce otto gemelli. \nInizialmente aiutati da alcuni sponsor, la coppia viene abbandonata, poich\u00e9 a Shelbyville ne nascono ben nove. L'unica soluzione sembra essere quella offerta ad Apu e Manjula dal direttore di uno zoo, di mettere in mostra gli otto bambini in uno spettacolo. Quando per\u00f2 Apu decide di interrompere lo sfruttamento dei figli, il direttore dello zoo rifiuta di rescindere il contratto. Alla fine la situazione si risolve quando lo spettacolo dei bambini viene rimpiazzato da uno in cui Homer e Butch Patrick affrontano dei cobra a bordo di un monociclo.\n\"Mogli e moto dei paesi tuoi\".\nIn una gara di rock acrobatico, Homer vince una Harley-Davidson e decide di fondare un gruppo di biker chiamata \"Satanassi infernali\" insieme a Boe, Ned Flanders, Lenny e Carl. Tuttavia un gruppo di biker chiamati proprio \"Satanassi infernali\" si insedia a casa di Homer, colpevole di aver rubato il loro nome, e rapisce Marge. Homer rintraccia la banda e sfida il loro leader per riprendersi Marge. Alla fine il gruppo di biker, convinti da Marge, decide di vivere in modo normale.\n\"A Natale ogni spassolo vale\".\nMentre gioca con Milhouse, Bart si rompe il coccige ed \u00e8 costretto su una sedia a rotelle. Per questo motivo Skinner \u00e8 costretto a far costruire degli scivoli nella scuola, affidandosi alla mafia di Tony Ciccione. \nMa la scarsa qualit\u00e0 dei materiali usati fa presto crollare gli scivoli. La scuola viene inizialmente chiusa e in seguito rilevata da una ditta di giocattoli. Con la nuova direzione i ragazzi, anzich\u00e9 studiare, vengono utilizzati per sviluppare idee per nuovi prodotti. La normalit\u00e0 nella scuola elementare viene ripristinata grazie a Montgomery Burns che, dopo aver ricevuto la visita degli spiriti dei Natali passati, decide di finanziare la scuola.\n\"Piccola grande mamma\".\nI Simpson vanno in vacanza sulla neve e, mentre gli altri si divertono a sciare, Marge rimane nella baita, ma si rompe una gamba per via della caduta di un orologio a cuc\u00f9. Costretta in ospedale, Marge affida la cura della casa a Homer, Bart e Lisa. Homer e Bart complicano la vita a Lisa, che, decisa a punirli in qualche modo, fa credere ai due di aver contratto la lebbra, e su suggerimento di Ned Flanders vengono portati in una comunit\u00e0 alle Hawaii. \nQuando Marge, ritornata in salute, va a recuperare Bart ed Homer, scopre che i due si stanno godendo la vacanza nonostante i dolorosi trattamenti.\n\"Chi con fede agisce, con fede guarisce\".\nBart, dopo essere riuscito a sfilare un secchio incastrato da giorni nella testa di Homer, si convince di avere dei poteri da guaritore, ottenendo anche discreti proseliti. Tuttavia Milhouse viene convinto da Bart di essere stato guarito dalla miopia e getta gli occhiali, ma viene investito da un'auto; Bart abbandona l'attivit\u00e0 in preda ai sensi di colpa. Intanto Homer organizza un carro allegorico universitario, che per\u00f2 investe il campione di football Anton Lubchenko durante un'importante partita. Minacciato da Tony che aveva scommesso sulla vittoria della squadra di Lubchenko, Homer prega Bart di aiutare Lubcenko a riprendersi. \nIncredibilmente il giocatore ricomincia a giocare, vincendo la partita e perdendo definitivamente la gamba.\n\"Il castello in aria di Homer\".\nDopo esser stato dichiarato l'uomo pi\u00f9 vecchio di Springfield, Burns decide di sottoporsi a un checkup completo in una prestigiosa clinica fuori citt\u00e0. \nLa sua lussuosa dimora viene affidata alla famiglia Simpson, che vi si trasferisce provvisoriamente, godendosi i privilegi della casa di Burns. Negli ultimi giorni di trasferimento Homer, in compagnia di Bart e di alcuni uomini di Springfield, organizza un party a base di birra sullo yacht di Burns, che per\u00f2 viene sequestrato dai pirati. Homer riuscir\u00e0 comunque a salvarsi. Intanto, dopo aver scoperto di avere tutti i malanni esistenti, che annullandosi l'uno con l'altro lo rendono sanissimo, Burns ritorna alla propria vita, cacciando fuori casa i Simpson, e lasciando Homer risentito e nostalgico della sua vita da nababbo.\n\"Febbre da cavallo galattica\".\nI Simpson salvano un cavallo \"tuffatore\" di nome Duncan dal padrone violento e lo adottano come se si trattasse di un animale domestico. I costi per mantenere Duncan per\u00f2 si dimostrano troppo elevati, e per ovviare a ci\u00f2 Homer e Bart decidono di iscrivere Duncan alle corse, che nonostante i primi scarsi risultati faranno la fortuna del cavallo, tanto da provocare l'ira degli altri fantini, che si scoprono essere dei perfidi folletti. \nIntanto Lisa contatta il presidente Bill Clinton per protestare contro l'ingiusta sconfitta della banda musicale di cui faceva parte, durante un concorso a Odgenville.\n\"Di nuovo solo-solino-soletto\".\nDurante una gara automobilistica, Maude Flanders viene colpita in pieno dal lancio di alcune magliette, provocate in quella direzione da Homer, che la fanno precipitare gi\u00f9 e morire. \nNonostante le buone intenzioni di Homer e Marge di voler consolare Ned, l'uomo \u00e8 talmente affranto da cominciare a dubitare della propria fede. A riconciliarlo con la religione e a dargli una speranza per il futuro \u00e8 l'incontro con un'affascinante cantante di un gruppo musicale di Christian rock di nome Rachel.\n\"Missionario impossibile\".\nHomer promette di donare al canale televisivo PBS, per fare in modo che la sua trasmissione preferita non venga interrotta. Tuttavia i creditori della rete televisiva reclamano i soldi, e Homer cerca aiuto in Lovejoy, che per salvarlo lo spedisce come missionario in una isola dell'Oceano Pacifico. \nDopo i primi momenti di smarrimento, Homer inizia a insegnare agli indigeni le abitudini occidentali, quali il bere e il gioco d'azzardo, rovinando la serena vita del villaggio. Resosi conto del suo errore, Homer si comporta da vero missionario e crea, con l'aiuto della trib\u00f9, una piccola chiesa, ma il suono della campana attiva il vulcano e Homer rischia di finire nel magma bollente. La trasmissione viene per\u00f2 interrotta dalla PBS, la quale chiede nuove donazioni per salvare Homer e far continuare I Simpson, donazione effettuata da un anonimo che si scoprir\u00e0 essere Bart.\n\"Boe perde la faccia\".\nBoe vince una gara per barman, il cui premio \u00e8 vedere la fotografia della propria faccia sul calendario Duff. Vedendosi ritratto in foto si rende conto di essere bruttissimo e si sottopone a un intervento di chirurgia che gli cambia completamente i lineamenti rendendolo estremamente affascinante, al punto di essere assunto come attore in una soap opera. Tuttavia Boe riesce \"in qualche modo\" a leggere i copioni degli episodi successivi della soap opera e, sbagliando a leggere, si convince che i produttori vogliano uccidere il suo personaggio. Per vendetta Boe rivela in diretta lo svolgimento di tutti gli episodi futuri, ottenendo come unico effetto il licenziamento in tronco. Inoltre il crollo della scenografia su Boe, o per meglio dire solo sulla sua faccia, stravolge nuovamente il suo volto, rendendolo esattamente come era prima.\n\"Bart al futuro\".\nDopo una vacanza in un bosco, durata poco per via di una invasione di zanzare, la famiglia Simpson decide di fare una sosta a un casin\u00f2 indiano, dove Bart tenta di barare, e finisce nell'ufficio del direttore. Per scoraggiare Bart, il direttore prevede il futuro del ragazzo. Bart scopre cos\u00ec che nel 2030 sar\u00e0 un aspirante cantante rock di scarso successo che divide una misera abitazione con Ralph, e vive sulle spalle di sua sorella Lisa, che invece \u00e8 stata eletta presidente degli Stati Uniti. \nCi\u00f2 nonostante Bart aiuter\u00e0 Lisa a far uscire il paese da alcuni problemi finanziari.\n\"A tutta birra\".\nDopo aver visto un imbarazzante filmato relativo alla sua festa di compleanno, Barney si rende conto di quanto patetica sia la sua vita a causa dell'alcol e decide di smettere di bere, oltre che tentare di diventare pilota di elicotteri. \nNonostante i buoni propositi di Barney, Homer non prende bene la decisione dell'amico. Intanto Bart e Lisa cercano di scattare una fotografia per un concorso, ma finiscono intrappolati in un incendio nel bosco. Sar\u00e0 proprio Barney con l'aiuto di Homer a salvare i due bambini, prelevandoli con l'elicottero. La scena finale vede Homer e Barney, nel parco, intenti a bere numerose lattine di caff\u00e8 con latte, dove in realta c'\u00e8 della birra messa da Boe.\n\"Ammazza l'alligatore e scappa\".\nDopo aver scoperto da un test su una rivista che ha soltanto altri tre anni di vita, Homer \u00e8 vittima di un esaurimento nervoso e la sua famiglia decide di portarlo in Florida per farlo rilassare. \nLa vacanza dei Simpson per\u00f2 capita in concomitanza con la pausa di primavera, ed Homer si lascia coinvolgere dai festeggiamenti degli studenti. Inavvertitamente per\u00f2 l'uomo investe con il motoscafo il capitano Jack, alligatore mascotte del luogo, e la famiglia Simpson viene arrestata. I Simpson riescono a fuggire dal penitenziario dove sono stati costretti ai lavori forzati e trovano accoglienza presso il ristorante di una anziana signora. La polizia nuovamente riesce a trovare i fuggiaschi, ma si scopre che il capitano Jack non era morto e quindi vengono a cadere tutti i capi di accusa nei confronti della famiglia.\n\"Ultimo tip-tap a Springfield\".\nIspirata da un film sul tango, Lisa decide di prendere lezioni di danza, ma finisce per trovarsi iscritta a un corso di tip tap, tenuta da \"Piccola\" Vicky, una star del passato. Tuttavia fra tutti i bambini del suo corso, Lisa \u00e8 la meno dotata e Vicky decide di non farla partecipare al saggio di fine corso. Per aiutare Lisa, il professor Frink le fornisce due scarpette, che reagiscono al rumore, rendendola in grado di danzare, ma non di fermarsi. \nIntanto Bart e Milhouse trascorrono il fine settimana nascosti all'interno dei grandi magazzini, mentre i genitori sono convinti che si trovino in campeggio.\n\"Questa pazza pazza pazza pazza Marge\".\nOtto abbandona la propria fidanzata Becky sull'altare. Per consolarla, la famiglia Simpson accetta di farla rimanere per un po' presso casa loro. Becky riesce a farsi voler bene da tutti i componenti della famiglia, meno che da Marge, che istigata da Patty e Selma si convince che Becky voglia rubarle la famiglia. In seguito ad alcuni equivoci, Marge aggredisce Becky e viene arrestata. \nDopo essere riuscita a evadere, Marge trova Becky in procinto di accoltellare Homer. L'equivoco viene chiarito quando si scopre che si tratta di una messa in scena per un film che Bart sta realizzando come progetto per la scuola, ma Becky confessa alla donna che voleva davvero rubarle la famiglia e sul posto arriva la polizia che arresta Becky e colpisce Marge con un tranquillante, ma la donna \u00e8 troppo carica per cedere al narcotico e impone alcuni lavori ad Homer, il quale le spara una seconda dose che la fa svenire.\n\"Dietro la risata\".\nL'episodio \u00e8 una parodia della trasmissione \"Behind the Music\" della rete televisiva VH1, in cui vengono mostrati dei retroscena della vita dei Simpson, della loro ascesa al successo, degli scandali, delle separazioni della famiglia e della riconciliazione finale."}
{"id": "1233909", "revid": "1699816", "url": "https://it.wikipedia.org/wiki?curid=1233909", "title": "Stepping - Dalla strada al palcoscenico", "text": "Stepping - Dalla strada al palcoscenico (\"Stomp the Yard\") \u00e8 un film del 2007 diretto da Sylvain White.\nTrama.\nDj Williams \u00e8 un adolescente inquieto e ribelle. Quando inizia a frequentare il college, entra a conoscenza dello \"stepping\", uno spettacolare stile di danza, praticato nei circoli studenteschi. Grazie al suo talento di ballerino, Dj si ritrova presto coinvolto nella rivalit\u00e0 tra due confraternite che si sfideranno nel corso dell'annuale campionato di stepping. Per poter dare un contributo importante alla propria squadra, per\u00f2, Dj dovr\u00e0 prima affrontare i demoni del proprio passato e scoprire il vero significato della fratellanza.\nAccoglienza.\nIncassi.\nIn Italia ha incassato \u20ac 216.164,55 (12/07/2007) con 33.493 presenze (12/07/2007)\nSequel.\nNel 2010 \u00e8 stato prodotto un sequel del film, intitolato \"Stepping 2 - La strada del successo\", diretto da Rob Hardy."}
{"id": "1233913", "revid": "2134436", "url": "https://it.wikipedia.org/wiki?curid=1233913", "title": "Melomane", "text": "Mel\u00f2mane \u00e8 una persona che nutre una viscerale passione per l'opera lirica o per la musica in generale. Deriva dal greco \"m\u00e8los\" (musica) e \"man\u00eca\" (furore).\nSovente viene arbitrariamente utilizzato come indicazione generica di \"amante della musica\", anche se, in questo caso, sarebbe pi\u00f9 opportuno parlare di music\u00f2mane (aggettivo solitamente scherzoso), o music\u00f2filo (nel senso proprio e generale di colui che ama tutta la musica colta: barocca, sinfonica, operistica, sacra, contemporanea, etc.).\nEssere melomane: pregio o difetto?\nIl termine \"melomane\" viene interpretato con differenti accezioni, talvolta d'ammirazione, talvolta di scherno. L'appassionato di lirica si riconosce volentieri in questa parola, giudicata alla stregua di un complimento in quanto viene applicata l'equazione per la quale melomane \u00e8 sinonimo di \"esperto\" o di \"intenditore\" del repertorio lirico. Non tutti, per\u00f2, sono del medesimo avviso. Fra i cultori della musica sinfonica, ad esempio, vi \u00e8 chi non gradisce questa espressione, in quanto attribuisce a questo termine una connotazione finanche negativa. Per costoro, melomane significa \"pignolo all'eccesso\", se non, addirittura, \"saccente\", \"petulante\", \"borioso\", perfino \"intollerante\".\nTutto questo nasce dal fatto che, agli occhi di taluni amanti della musica sinfonica, i melomani sono certamente degli appassionati, ma appassionati del \"brutto\", non del \"bello\". Se i primi amano ascoltare un concerto dedicandosi a cogliere le intenzioni interpretative del direttore, perdonando - entro certi limiti - qualche eventuale svista tecnica dei professori d'orchestra, i secondi paiono invece affannarsi nella ricerca dell'errore. Come ironicamente diceva l'Ojetti, il melomane darebbe l'impressione di appassionarsi pi\u00f9 per una stonatura del cantante (la cosiddetta \"stecca\") piuttosto che per un'aria ben cantata. Questo non \u00e8 vero, poich\u00e9 non vi sono dubbi che il melomane ami e goda la grande interpretazione lirica, ma \u00e8 altrettanto vero che da alcuni famosi teatri operistici, anche a causa dell'enfasi con cui i mass media se ne sono occupati, \u00e8 pervenuta proprio questa sensazione. Talvolta sembra che questi \"iper-appassionati\" di lirica se ne st\u00ecano in agguato ad attendere \"la preda\", cio\u00e8 lo sfortunato cantante di turno, per coprirlo di fischi alla prima imperfezione.\nAneddoti sull'ardore dei loggionisti.\nCome detto, i media parlano volentieri dei melomani, spesso identificati col termine \"loggionisti\", senza risparmiare enfasi e clamore, dopo che questi hanno compiuto una delle loro rimostranze nei confronti di un interprete non ritenuto all'altezza della situazione. La letteratura operistica \u00e8 ricchissima di esempi che hanno riguardato cantanti anche molto famosi.\nUno degli episodi passati oramai alla storia interess\u00f2 il soprano Katia Ricciarelli, quando, nel 1989, durante una recita di \"Luisa Miller\", fu pesantemente fischiata dal Loggione del Teatro alla Scala di Milano. Non \u00e8 mai stato del tutto chiarito se quei fischi scaturissero, per intero, da effettivi demeriti della cantante, oppure fossero alimentati, in parte, dall'ostilit\u00e0 di alcuni melomani \"ortodossi\" verso un'artista rea, ai loro occhi, d'aver profanato la nobile arte lirica che essa incarnava, dandosi in moglie al pi\u00f9 popolare conduttore della televisione italiana, cio\u00e8 Pippo Baudo. La Ricciarelli prese molto male quei fischi e, rivolta ai suoi feroci oppositori, grid\u00f2: \u00abDio vi stramaledica!\u00bb. Il caos in teatro, inevitabilmente, crebbe, al punto che lo stesso Pippo Baudo, visibilmente alterato, ebbe un alterco con uno dei loggionisti e gli diede uno schiaffo, dopo di che la vittima grid\u00f2: \"prima morto anziche autocritico\".\nIn tempi meno lontani, ha suscitato clamore l'improvviso abbandono del palcoscenico, a spettacolo in corso, del tenore Roberto Alagna, sempre alla Scala di Milano, durante una recita di \"Aida\". L'episodio \u00e8 avvenuto il 10 dicembre 2006. Alagna vestiva i panni del guerriero Radames, e, subito dopo la celebre aria \"Celeste Aida\", ha abbandonato clamorosamente la scena a causa dei fischi e dei \"buu\" del Loggione. L'episodio ha avuto un lungo strascico di polemiche che hanno interessato soprattutto l'avventato cantante italo-francese il quale, nelle ore e nei giorni successivi, ha tentato di rimediare al suo comportamento, giudicato, non soltanto dagli addetti ai lavori, poco professionale.\nQuella dei fischi \u00e8 una tradizione antica. I frustrati non nutrono timore reverenziale per nessuno: sono stati fischiati anche artisti leggendari come Maria Callas, Renata Tebaldi, Luciano Pavarotti, Carlos Kleiber, Claudio Abbado o Lorin Maazel, solo per citarne alcuni.\nMelomani o loggionisti?\nCome detto, il Loggione \u00e8 il luogo dal quale i melomani preferiscono seguire lo spettacolo.\nPer antica vocazione, il Loggione offre i posti pi\u00f9 economici dell'intero Teatro. Oltre alle normali poltroncine, sono disponibili anche posti in piedi - non prenotabili - la cui vendita inizia immediatamente prima dello spettacolo (da mezz'ora a un'ora, o poco pi\u00f9, secondo la tradizione dei singoli teatri). Le ragioni che spingono i melomani a preferire il Loggione, rispetto alla Platea o alle Gallerie, sono molteplici. Il Loggione, per la sua posizione rialzata, cos\u00ec vicina al soffitto (anche per questo \u00e8 soprannominato \"piccionaia\"), rappresenta la tribuna ideale dalla quale i melomani, giudici severi, possono dominare - anche in senso fisico - l'intero teatro.\nInoltre il Loggione \u00e8 quasi sempre costituito da un grande e unico balcone arcuato, senza particolari interruzioni o separazioni architettoniche: questo conferisce ancor di pi\u00f9 l'aspetto di \"trincea\" nella quale l'attento gruppo dei melomani si \"barrica\" per preparasi allo spettacolo, armato di fischi, di \"buu\", ma anche di applausi scroscianti e fiori da donare agli artisti ritenuti pi\u00f9 meritevoli.\nL'ultimo aspetto \u00e8 legato al costo del biglietto. Come s'\u00e8 detto, il Loggione offre i prezzi pi\u00f9 economici. Il vero appassionato non si limita ad assistere ad uno sporadico spettacolo: quando un teatro mette in \"cartellone\" una nuova opera lirica, questa consta di diverse repliche: il melomane assiste a tutte. Pertanto, il preferire biglietti o, pi\u00f9 frequentemente, abbonamenti economici, non deriva da un eccesso di parsimonia, ma dalla necessit\u00e0 di poter essere a teatro praticamente tutte le sere.\nIn virt\u00f9 di queste considerazioni, ci appare chiaro come i termini melomane e loggionista siano diventati sinonimi; \u00e8 opportuno precisare per\u00f2 che non tutti i loggionisti (intesi come la totalit\u00e0 degli spettatori del Loggione) sono necessariamente melomani."}
{"id": "1233914", "revid": "180224", "url": "https://it.wikipedia.org/wiki?curid=1233914", "title": "Cole Hauser", "text": "Biografia.\nFiglio dell'attore Wings Hauser e della produttrice Cass Warner, il suo bisnonno \u00e8 stato il fondatore della Warner Bros. All'et\u00e0 di quattro anni, con la madre, si trasferisce dalla California in Oregon dopo il divorzio dei genitori. Durante gli studi si distingue nelle attivit\u00e0 sportive come football e calcio con intenti professionistici, convinto da un amico che la sua strada era la recitazione, parte per New York dove si iscrive ad una scuola per attori.\nDebutta nel 1992 nel film \"Scuola d'onore\" a cui segue \"La vita \u00e8 un sogno\". Nel 1997 ottiene un ruolo in \"Will Hunting - Genio ribelle\" al fianco di Matt Damon e Ben Affleck con i quali aveva gi\u00e0 lavorato al suo debutto.\nNel 1999 si trovava assieme all'amico Matthew McConaughey a Austin, quando McConaughey fu arrestato per possesso di marijuana e resistenza alle autorit\u00e0. La polizia era intervenuta, dopo i vari reclami dei vicini che non sopportavano che McConaughey suonasse nudo i bonghi tutta la notte.\nNel 2000 recita nel film di fantascienza \"Pitch Black\", in seguito lavora in \"Tigerland\" e \"Sotto corte marziale\" entrambi con Colin Farrell, negli anni seguenti recita in film come \"White Oleander\", \"L'ultima alba\" e \"2 Fast 2 Furious\". Dopo aver partecipato ad alcuni episodi di \"E.R. - Medici in prima linea\", lavora nel horror \"Il nascondiglio del diavolo - The Cave\" e nella commedia \"Ti odio, ti lascio, ti...\". \nNel 2018 arriva la popolarit\u00e0 sul piccolo schermo per la sua interpretazione del cowboy Rip nella fiction Yellowstone a fianco di Kevin Costner e Kelly Reilly.L\u2019eroe positivo interpretato da Houser diventa uno dei charachters pi\u00f9 popolari delle stagioni di questo moderno western.\nDoppiatori italiani.\nNelle versioni in italiano dei suoi film, Cole Hauser \u00e8 stato doppiato da:"}
{"id": "1233915", "revid": "174852", "url": "https://it.wikipedia.org/wiki?curid=1233915", "title": "\u00c4gyptisches museum und Papyrussammlung", "text": ""}
{"id": "1233916", "revid": "767487", "url": "https://it.wikipedia.org/wiki?curid=1233916", "title": "Giovani aquile", "text": "\"Giovani aquile (Flyboys)\" \u00e8 un film del 2006 diretto da Tony Bill, con James Franco, Martin Henderson e Jean Reno. Ispirato ad una storia vera, il film \u00e8 ambientato sul fronte occidentale durante la Prima guerra mondiale e descrive l'addestramento e i combattimenti dei piloti volontari americani nella squadriglia francese Lafayette.\nScopo della squadriglia \u00e8 stato quello di appoggiare la Francia nel conflitto e contribuire a smuovere l'opinione pubblica americana in favore dell'entrata in guerra degli Stati Uniti.\nTrama.\nNel 1916, Blaine Rawlings e altri giovani americani si arruolano volontari nel corpo piloti della squadriglia francese Lafayette, durante il conflitto della prima guerra mondiale. Le motivazioni che li spingono ad entrare in guerra sono diverse: Rawlings perch\u00e9 costretto ad abbandonare la sua citt\u00e0, William Jensen per avere un'esperienza militare come il padre, Briggs Lowry perch\u00e9 spinto in guerra dal padre facoltoso e il pugile professionista di origine africana Eugene Skinner, come segno di riconoscenza al paese francese.\nI nuovi arrivi vengono destinati al \"Lafayette Escadrille Airdrome\" di Verdun, dove vengono addestrati per due mesi condividendo il campo con le squadriglie inglesi e francesi. Il gruppo \u00e8 seguito dal Capitano George Thenault e affiancato da Reed Cassidy, pilota americano che aveva abbattuto venti aeroplani. Durante una medicazione a causa di un atterraggio di fortuna, Blaine conosce Lucienne, ragazza francese che poi inizia a frequentare.\nDurante le prime missioni incominciano le perdite, tra cui un pilota sopravvissuto all'impatto con il suolo e ucciso a terra da un \"fokker\" nero. Mentre a Jensen viene impedito di volare a causa dello shock dei combattimenti, Rawlings viene graziato dal fokker nero come gesto di riparazione e l'intero gruppo di americani incomincia a essere accettato dagli altri piloti inglesi e francesi. Nei successivi scontri, Eddie Beagle perde una mano dopo essere stato abbattuto e salvato da Rawlings, Lowry accetta Skinner come compagno superando la discriminazione razziale e Cassidy racconta come ha perso tutti i suoi amici e la sua motivazione di continuare la guerra per abbattere l'ultimo responsabile, il pilota dell'aeroplano nero.\nUn attacco a sorpresa della fanteria tedesca nel paese di Lucienne induce Rawlings a portarla in salvo assieme ai suoi nipoti, ma quest'ultima viene colpita nella fuga e trasferita in cura prima a Reims, poi a Parigi. Nella successiva operazione aerea, il fokker nero colpisce a morte Cassidy, che decide di suicidarsi disintegrando un dirigiblie floscio zeppelin (usati per lo pi\u00f9 per dirigere il tiro dell'artiglieria). Il conflitto si intensifica con l'ingresso degli Stati Uniti nella guerra e al gruppo americano viene dato l'obiettivo di bombardare un deposito di munizioni. Beagle ritorna a volare e mentre l'operazione ha successo, Rawlings decide di risparmiare il fokker nero che finisce per\u00f2 ad attaccare Lowry, il quale si suicida con un colpo di pistola dopo che il suo aereo aveva preso fuoco.\nRitornati alla base Rawlings riparte per una rappresaglia presso il campo nemico; gli aerei si rialzano in volo e Rawlings riesce a concentrarsi sull'aeroplano nero grazie a Jensen: perde il duello, ma riesce ad uccidere il pilota nemico con la pistola. I superstiti fanno ritorno al campo: Jensen continuer\u00e0 a volare fino al termine del conflitto, Skinner entrer\u00e0 a far parte dell'aviazione americana e diventer\u00e0 uno dei primi piloti di trasporto posta, Beagle sposer\u00e0 una donna italiana e Rawlings andr\u00e0 a Parigi a cercare Lucienne senza successo. Far\u00e0 ritorno in Texas, dove comprer\u00e0 uno dei pi\u00f9 grandi ranches dello stato e non voler\u00e0 mai pi\u00f9.\nAccoglienza.\n\"Giovani aquile\" ha ottenuto il 33% di recensioni critiche positive su 127 totali e un voto medio 4.9/10 dal sito Rotten Tomatoes e 5 recensioni critiche positive su 22 da quello Metacritic, ottenendo un punteggio metascore di 47.\nIncassi.\nIl film ha fatto registrare al botteghino un incasso totale di 17.834.865 dollari, di cui 13.090.630 nei soli Stati Uniti. Con un budget di produzione di circa 60 milioni di dollari, \"Giovani aquile\" \u00e8 stato uno dei maggior flop di incassi del 2006."}
{"id": "1233918", "revid": "278830", "url": "https://it.wikipedia.org/wiki?curid=1233918", "title": "APE100", "text": "APE100 era una famiglia di supercomputer SIMD sviluppati dall'Istituto Nazionale di Fisica Nucleare (INFN) tra il 1989 e il 1994. I sistemi furono sviluppati per lo studio della struttura delle particelle elementari tramite teorie di gauge su reticolo, in particolare la cromodinamica quantistica. Il progetto partiva dall'esperienza del precedente sistema APE, progettato nel 1984 e iniziato nel 1986.\nLa macchina \u00e8 stata sviluppata nelle sedi di Roma e Pisa dell'INFN, allora sotto la direzione di Nicola Cabibbo. Nel 1991 divenne il supercomputer pi\u00f9 potente del mondo: strutturata secondo una topologia ipercubica contava 2048 CPU, ciascuna dotata di 128 registri. La potenza di calcolo era di 100 GigaFLOPS, da cui il numero. APE invece \u00e8 l'acronimo di \"Array Processor Experiment\" (fino al 1987: \"Array Processor with Emulator\").\nAll'interno dell'INFN viene completata la progettazione del prototipo, la realizzazione dei primi esemplari, del sistema operativo e del linguaggio di programmazione, inizialmente chiamato \"ZZ\" e nelle successive versioni ribattezzato \"TAO\", che \u00e8 ora diventato un progetto Opensource con il nome di OpenZz.\nUna versione di APE100 \u00e8 stata commercializzata da Alenia Spazio con il nome di Quadrics. Dopo il 1994 il progetto presso l'INFN \u00e8 continuato con le nuove denominazioni APEmille ed APEnext."}
{"id": "1233921", "revid": "665337", "url": "https://it.wikipedia.org/wiki?curid=1233921", "title": "Billy Hayes", "text": "\u00c8 stato un contrabbandiere di hashish la cui storia ha ispirato il film di successo \"Fuga di mezzanotte\" (1978) di Alan Parker.\nBiografia.\nHayes, uno studente americano, cerc\u00f2 di contrabbandare hashish fuori dalla Turchia nel 1970. Condannato dapprima a quattro anni e due mesi e successivamente all'ergastolo, venne imprigionato nel durissimo carcere di Sagmalcilar e poi nel carcere psichiatrico di Bak\u0131rk\u00f6y vicino a Istanbul, e nel 1975 venne spostato nell'isola di \u0130mral\u0131 da cui riusc\u00ec a evadere, scappando in Grecia e facendo poi ritorno a casa. Hayes fece ritorno in Turchia solamente nel 2007, e attualmente \u00e8 attivo nell'industria dell'intrattenimento come attore e scrittore.\nHayes scrisse una sua autobiografia, \"Midnight Express\", con la collaborazione del giornalista William Hoffer. Il libro serv\u00ec da soggetto a Oliver Stone, che sceneggi\u00f2 per il produttore David Puttnam il film \"Fuga di mezzanotte\", in cui Hayes venne interpretato da Brad Davis. Diretta da Alan Parker, la pellicola ebbe grande successo e si aggiudic\u00f2 due Oscar per la sceneggiatura di Stone e la colonna sonora di Giorgio Moroder.\nNel 1999 al Festival di Cannes il giornalista turco Alinur Velidedeo\u011flu intervist\u00f2 Hayes a proposito del film \"Fuga di mezzanotte\". Quest'ultimo mostr\u00f2 tutto il suo disappunto per come i turchi erano stati rappresentati in modo negativo nell'adattamento cinematografico del suo libro. Hayes mostr\u00f2 affetto per la Turchia e Istanbul, ma spieg\u00f2 che non se la sentiva di farvi ritorno a causa della cattiva pubblicit\u00e0 che la pellicola gli aveva procurato."}
{"id": "1233923", "revid": "438678", "url": "https://it.wikipedia.org/wiki?curid=1233923", "title": "Birapporto", "text": "Il birapporto \u00e8 una grandezza associata a una quaterna di punti di una retta. Si tratta di uno strumento importante in geometria proiettiva: risulta infatti definito anche se uno dei quattro punti \u00e8 all'infinito (la retta in questione \u00e8 quindi una retta proiettiva) ed \u00e8 invariante tramite trasformazioni proiettive.\nLa retta su cui giacciono i punti pu\u00f2 essere definita su un campo diverso dai numeri reali. Ad esempio, se definita sui numeri complessi, la retta \u00e8 in realt\u00e0 la sfera di Riemann, ovvero il piano complesso a cui va aggiunto un punto all'infinito. \nIl birapporto ha nella geometria proiettiva un ruolo vagamente simile a quello della distanza tra punti in geometria euclidea.\nIl birapporto viene chiamato anche rapporto anarmonico, termine coniato da Michel Chasles per una nozione nota prima delle sue ricerche geometriche. \nGeometria euclidea.\nNella geometria euclidea, il birapporto \u00e8 una quantit\u00e0 associata a quattro punti allineati sul piano.\nDefinizione.\nSiano formula_1 quattro punti allineati nel piano euclideo. Si fissi una orientazione della retta che li contiene. Il birapporto della quaterna formula_2 \u00e8 la quantit\u00e0\ndove formula_4, formula_5, formula_6, formula_7 denotano le lunghezze (con segno) dei segmenti orientati. \nLa scelta iniziale dell'orientazione della retta \u00e8 solo uno strumento ausiliario: il birapporto \u00e8 in realt\u00e0 indipendente da questa scelta. Infatti cambiando orientazione alla retta cambiano di segno tutti e quattro i numeri formula_8, formula_9, formula_10, formula_11) e quindi il risultato della frazione resta invariato.\nEsempio.\nSiano formula_1 quattro punti posti su una retta nel modo seguente.\nSi suppone che la distanza fra due punti successivi sia sempre 1. Fissiamo una orientazione della retta da sinistra verso destra: in questo modo formula_13 e formula_14. Il birapporto \u00e8\nInvarianza.\nIl birapporto non cambia se la retta su cui giacciono i 4 punti \u00e8 sottoposta ad una traslazione, rotazione o omotetia. Pi\u00f9 in generale il birapporto non cambia se il piano \u00e8 sottoposto ad una qualsiasi trasformazione affine.\nIl birapporto non cambia inoltre se i 4 punti formula_1 vengono proiettati su un'altra retta tramite una proiezione centrale su un punto come in figura. In questo caso\nL'invarianza rispetto alla proiezione centrale \u00e8 una conseguenza del teorema di Talete.\nIl birapporto non cambia neppure per inversione circolare.\nPermutazioni dei punti.\nIl birapporto dipende dall'ordine dei 4 punti. Ci sono quindi 4! = 24 possibilit\u00e0. Sia formula_18. Il birapporto diventa formula_19 se vengono scambiati i primi due o gli ultimi due punti, mentre diventa formula_20 se vengono scambiati i due punti centrali. Tramite questi scambi \u00e8 possibile ottenere qualsiasi trasposizione e quindi qualsiasi permutazione dei 4 punti. Si ottengono le uguaglianze seguenti.\nValori assunti.\nIl birapporto di quattro punti distinti \u00e8 un numero reale diverso da zero. Quando i quattro punti non sono distinti, \u00e8 possibile che si annulli il numeratore e/o il denominatore. In questo caso:\nIn particolare, se ci sono tre punti distinti il birapporto \u00e8 sempre definito ed assume il valore 0, 1 o formula_27 a seconda della coppia di punti coincidenti. Pi\u00f9 in generale, vale il fatto seguente:\nIl birapporto di quattro punti \u00e8 definito e diverso da 0,1, formula_27 se e solo se i quattro punti sono distinti.\nQuaterna armonica.\nUna quaterna armonica \u00e8 una quaterna di punti formula_29 avente birapporto -1:\nUna quaterna \u00e8 armonica se e solo se vale la relazione\nIn altre parole, i punti formula_32 e formula_33 dividono il segmento formula_34 all'esterno o all'interno nello stesso rapporto. Si dice che i punti formula_32 e formula_33 \"dividono in modo armonico\" il segmento formula_34.\nDefinizioni correlate.\nIl birapporto \u00e8 una quantit\u00e0 determinata da quattro punti su una retta. A partire da questa definizione base, se ne ricavano generalmente altre in contesti lievemente differenti. \nBirapporto di quattro rette incidenti.\n\u00c8 possibile definire il birapporto di quattro rette nel piano passanti per un punto. Tale numero \u00e8 definito come il birapporto dei quattro punti formula_29 che si ottengono intersecando le quattro rette con una retta formula_39 qualsiasi (che non sia parallela a nessuna di queste). Come illustrato precedentemente, il birapporto \u00e8 effettivamente indipendente dalla scelta di formula_39 ed \u00e8 quindi una grandezza che dipende solo dalle quattro rette.\nQuattro punti su una conica.\nIl birapporto di quattro punti appartenenti ad una conica \u00e8 definito fissando un punto ausiliario formula_41 sulla conica e prendendo le quattro rette passanti per formula_41 e ciascuno dei quattro punti. Il birapporto dei quattro punti \u00e8 quindi il birapporto delle quattro rette ottenute, tutte passanti per formula_41. Tale valore risulta essere indipendente da formula_41. In particolare, \u00e8 definito il birapporto di quattro punti che giacciono su una circonferenza. \nIl birapporto dei quattro punti dipende per\u00f2 dalla conica che li contiene (per quattro punti passa una infinit\u00e0 di coniche differenti).\nPunto all'infinito.\nIl birapporto \u00e8 una quantit\u00e0 che pu\u00f2 essere definita in un ambito leggermente pi\u00f9 ampio della geometria euclidea: quello della geometria proiettiva. La geometria proiettiva aggiunge ai punti usuali del piano i \"punti all'infinito\". Ad ogni retta formula_39 del piano \u00e8 quindi aggiunto un punto formula_27. Il birapporto di quattro punti formula_29 su formula_39 si estende \"per continuit\u00e0\" al caso in cui uno di questi punti \u00e8 formula_27. In altre parole, gli strumenti del calcolo infinitesimale mostrano che esiste il limite\ned \u00e8 quindi ragionevole definire tale limite come birapporto di formula_51.\nGeometria proiettiva.\nIl birapporto pu\u00f2 essere definito e usato nella geometria euclidea e nella geometria affine: la geometria in cui questo concetto viene inquadrato meglio \u00e8 per\u00f2 la geometria proiettiva. Questo \u00e8 dovuto essenzialmente a due fatti: \nDefinizione.\nSia formula_39 una retta proiettiva su un campo formula_53 e siano formula_54 quattro punti in formula_39. \nSi fissi un riferimento proiettivo che identifichi formula_39 con formula_57. Ciascuno dei punti formula_58 \u00e8 descritto come un elemento di formula_53 oppure formula_27. Il birapporto dei quattro punti \u00e8 definito come\nIl birapporto non dipende dalla scelta del riferimento proiettivo. \nRiferimento privilegiato.\nL'invarianza per la scelta del riferimento permette di dare la definizione seguente nel caso in cui gli ultimi tre punti siano distinti. Un riferimento proiettivo \u00e8 fissato assegnando i valori 1, 0 e formula_27 a tre punti qualsiasi della retta. Se si assegnano questi valori rispettivamente ai punti formula_63 si ottiene\nquindi il birapporto di quattro punti \u00e8 il valore che assume il primo di questi in un riferimento proiettivo che pone gli altri tre nei punti 1,0,formula_27.\nInvarianza.\nIl birapporto di quattro punti \u00e8 invariante per ogni trasformazione proiettiva. Da questo fatto generale seguono le invarianze in geometria euclidea: possono infatti essere interpretate come trasformazioni proiettive le trasformazioni seguenti del piano euclideo:\nCaso complesso.\nQuando formula_53 \u00e8 il campo formula_67 dei numeri complessi, la retta proiettiva \u00e8 la sfera di Riemann, ottenuta aggiungendo un punto all'infinito al piano complesso. In questo contesto, le trasformazioni proiettive sono le trasformazioni di M\u00f6bius\nIl birapporto \u00e8 quindi invariante rispetto a queste trasformazioni."}
{"id": "1233924", "revid": "547034", "url": "https://it.wikipedia.org/wiki?curid=1233924", "title": "Rafik Khachatryan", "text": "Biografia.\nDiscendente diretto della casata di Daniel-Bek di Sassun nella (provincia di Sassun o Sason nell'Armenia Occidentale (seconda met\u00e0 del XVIII secolo) e Khachatur-Bek di Mush (citt\u00e0 di Mush nell'Armenia Occidentale) (prima met\u00e0 del XIX secolo). \nOpere.\nRafik Khachatryan cre\u00f2 un \"pantheon\" dei guerrieri della libert\u00e0 e Edik Torozyan a Nor Hadjin, Atom (Dero) Abramyan a Garni, ecc. Sculture: \"Alexander Spendiaryan\" (1971, al Museo di Alexander Spendiaryan, Yerevan), \"Spring\" (1972), \"Il Soldato della Vittoria\" (1975), \"Stephan Shahumyan\" (1977, alla Galleria Statale dell'Armenia), \"Maxim Gorky e Avetiq Isahakyan\" (1978, Museo dell'amicizia armeno-russa, Abovyan town, Armenia), \"Komitas\" (1978, Museo della citt\u00e0 di Yerevan), \"Sarkis Lukashin\" (1980, Galleria Statale dell'Armenia), \"La signora armena\" (1980), \"Ode della Pace\" (1984), \"Operaio metallurgico\" (1985), \"La Torcia della Rivoluzione\" (1987). Monumenti commemorativi: \"Madre Armenia\" - dedicato alla memoria degli eroi della Seconda Guerra Mondiale (1975, Harthavan), dedicato alla memoria degli eroi della Seconda Guerra Mondiale (1982, Kathnaghpyur), fontana di \"Djangulum\" (1975, Yerevan). Le sue opere sono esposte in molti Paesi stranieri: Portogallo, Bulgaria, Romania, Repubblica Ceca, Slovacchia, Germania ecc."}
{"id": "1233925", "revid": "3082", "url": "https://it.wikipedia.org/wiki?curid=1233925", "title": "Antonia figlia di Marco Antonio Cretico", "text": ""}
{"id": "1233926", "revid": "119323632", "url": "https://it.wikipedia.org/wiki?curid=1233926", "title": "Neuendorf", "text": ""}
{"id": "1233928", "revid": "767487", "url": "https://it.wikipedia.org/wiki?curid=1233928", "title": "Sguardo nel vuoto", "text": "Sguardo nel vuoto (\"The Lookout\") \u00e8 un film del 2007 diretto da Scott Frank.\nTrama.\nUna notte, mentre \u00e8 in auto con la sua ragazza e due amici, Chris Pratt commette la bravata di guidare a fari spenti, causando un incidente in cui due di loro perderanno la vita. Lui si salva, ma resta menomato nelle sue facolt\u00e0 mentali, in quanto non riesce pi\u00f9 a mettere gli eventi in sequenza. Tormentato dai sensi di colpa, segue un programma di recupero ed abita con Lewis, un cieco che gli fa da assistente. Anche i rapporti con la sua facoltosa famiglia sono difficili.\nUn giorno incontra Gary, un suo vecchio compagno di scuola che lo vuole coinvolgere, anche con l'aiuto di una ragazza, in un progetto criminoso; effettuare un furto nel caveau della Banca dove Chris svolge lavori di pulizie. Dopo qualche resistenza Chris, ormai persuaso di non poter ricevere aiuto n\u00e9 dalla famiglia, n\u00e9 da altri, si fa convincere a partecipare al crimine.\nAll'ultimo momento vorrebbe tirarsi indietro, ma intanto il furto viene scoperto da un poliziotto, amico di Chris, che perde la vita assieme a due dei ladri nella violenta sparatoria che ne segue. Chris riesce a fuggire con il ricco bottino, ma i rapinatori superstiti rapiscono il suo amico cieco, minacciando di ucciderlo se lui non consegner\u00e0 loro il denaro rubato.\nCon un'ultima sparatoria Chris, che non ha dimenticato gli insegnamenti sull'uso delle armi di quando da giovane andava a caccia, riesce a prevalere sui banditi ed a salvare Lewis. Grazie alla sua condizione mentale, non verr\u00e0 incriminato per la sua partecipazione alla rapina.\nAmbientazione.\nBench\u00e9 ambientato in una localit\u00e0 immaginaria, che comunque viene presentata come vicino a Kansas City, la banca che appare nel film si trova ad Hartney (citt\u00e0 nella provincia canadese di Manitoba) e molte scene, tra cui quelle di pattinaggio e quelle in cui compare l'esterno della casa di Chris, sono state girate a Winnipeg, che del Manitoba \u00e8 la capitale.\nMolte inquadrature riprendono parti storiche della citt\u00e0, come la sede della Banca di Montr\u00e9al (1911) , il Mercato (1899), la James Ashdown House (1913).\nAltre notizie.\n\"Sguardo nel vuoto\" \u00e8 l'opera prima come regista di Scott Frank, noto per essere stato lo sceneggiatore di film di successo come \"Minority Report\" ed \"Out of Sight\".\nCritica e riconoscimenti.\nPur senza esser accolto da critiche entusiastiche, la pellicola ha riscosso comunque notevoli apprezzamenti. In America ha ricevuto valutazioni piuttosto alte, ottenendo un particolare plauso dal critico Leonard Maltin che l'ha giudicato \"il miglior film che ho visto sinora quest'anno\", e dal quotidiano \"USA Today\", secondo cui \"raramente un regista ha fatto un esordio cos\u00ec felice con un film teso, incalzante ed intelligente.\".\nPi\u00f9 prudente David Edelstein sul \"NYmagazine\" per il quale \"Le ambizioni di Frank sono modeste: distribuire un elegante film di genere, che alla gente piace guardare (...) la tensione avrebbe dovuto essere pi\u00f9 disordinata, pi\u00f9 improvvisata, pi\u00f9 definitiva\". Molti altri osservatori hanno per\u00f2 dato giudizi sostanzialmente positivi.\nSul versante della critica italiana il film venne valutato in modo ben pi\u00f9 critico: \"Dopo aver circolato inutilmente per anni per gli studios di Hollywood, suscitando l'interesse anche di registi importanti, la sceneggiatura di Frank \u00e8 stata realizzata in Canada dall'autore con esiti controversi (...). Ottima ambientazione, personaggi descritti con cura, ma il racconto \u00e8 verboso, debole nelle fasi pi\u00f9 tese dell'azione, chiuso nei limiti di un thriller tradizionale.\".\n\"The lookout/Sguardo nel vuoto\" ha vinto il premio \"Best First Feature\" (Migliore opera prima) all'edizione 2008 dell\"Indipendent Spirit Award\", una manifestazione dedicata al cinema indipendente, cio\u00e8 che si muove al di fuori dei canali delle \"major\" statunitensi.."}
{"id": "1233930", "revid": "287204", "url": "https://it.wikipedia.org/wiki?curid=1233930", "title": "Lou Reed (album)", "text": "Lou Reed \u00e8 il primo album solista del cantante e chitarrista statunitense Lou Reed, pubblicato nel 1972 dopo il suo abbandono dei Velvet Underground.\nIl disco.\nPubblicato due anni dopo l'uscita di Lou Reed dai Velvet Underground, l'album contiene otto canzoni scritte ai tempi del gruppo e ri-registrate e rielaborate per l'occasione, pi\u00f9 due canzoni nuove, \"Going Down\" e \"Berlin\" (che in seguito verr\u00e0 modificata e inserita come title track del suo disco del 1973, \"Berlin\").\nDopo il suo ritiro dalla band, Reed si era autoesiliato dal mondo della musica; tornato per un periodo a vivere a casa dei suoi genitori, accett\u00f2 la proposta di suo padre di lavorare nella ditta di famiglia in qualit\u00e0 di dattilografo, ma resistette solo una settimana. Pass\u00f2 un periodo di forte esaurimento nervoso dovuto ai fallimenti commerciali passati come membro dei Velvet Underground, ma nel 1971, a svegliarlo da questo torpore ci pens\u00f2 Richard Robinson, produttore discografico della RCA, che si era messo in testa di far tornare in pista Lou e di rivitalizzare la sua carriera. Il suo album di debutto da solista era circondato da forti aspettative e curiosit\u00e0, ma il risultato si dimostr\u00f2 un fallimento commerciale e di critica. All'inizio \"Lou Reed\" vendette circa settecento copie, un risultato imbarazzante per un artista della levatura del rocker newyorkese. Al disco venne rimproverata la produzione scarna e sciatta e l'interpretazione dei brani da parte di Lou che sfiguravano se messi a confronto con i suoi pezzi dei Velvet Underground.\nCritica.\nSu \"Village Voice\", Robert Christgau gli diede B+, ma aggiunse che era meno impegnato dei Velvet, meno monolitico e, in definitiva, un disco inutile.\nNick Kent su \"New Musical Express\" defin\u00ec l'album una delle uscite pi\u00f9 deludenti del 1972; Lester Bangs si dichiar\u00f2 deluso e aggiunse un ironico \"\u00abNon \u00e8 certo \u00c9dith Piaf\u00bb\". Sterling Morrison, ex compagno di Reed nei Velvet Underground, afferm\u00f2 di essere \"inorridito\" nel sentire come Reed aveva rovinato le canzoni gi\u00e0 provate con la band.\nAlla fine lo stesso Lou Reed disse di ritenersi insoddisfatto del risultato finale, sebbene l'album non gli dispiacesse, ammise che \"c'erano moltissime lacune, e molte altre cose che non dovrebbero esserci\".\nCopertina.\nPer la foto di copertina, Reed scelse una illustrazione di un uccello accanto a un uovo d'oro e pietre preziose, disegnata dallo stesso autore delle copertine dei libri di Raymond Chandler, Tom Adams."}
{"id": "1233932", "revid": "124560615", "url": "https://it.wikipedia.org/wiki?curid=1233932", "title": "Jason Bonham", "text": "Biografia.\nBonham nacque a Dudley nel Worcestershire. Incominci\u00f2 a suonare la batteria a 4 anni, e appare con suo padre nel film \"The Song Remains the Same\", con una piccola batteria. A 17 anni si unisce alla prima sua band, gli Airrace. Nel 1985 entra nei Virginia Wolf, dove registra due album e fa da turnista per il tour americano dei Firm. Nel 1987 Bonham si unisce all'ex chitarrista dei Led Zeppelin Jimmy Page per il suo album Outrider, a cui segue un tour. L'anno seguente, Bonham appare con gli altri membri dei Led Zeppelin in una reunion per il concerto dei 40 anni della Atlantic Records a New York. John Paul Jones fu contento della performance di Bonham.\nIl batterista decise quindi di fondare un nuovo progetto nel 1988. L'ex cantante dei Virginia Wolf Chris Ousey venne originariamente scelto per fronteggiare la futura nuova band del batterista, ma le sessioni iniziali con Ousey non lo convinsero, cos\u00ec egli venne portato a contattare il cantante canadese Daniel McMaster. La formazione venne infine completata dal bassista/tastierista John Smithson e il chitarrista Ian Hatton. La band prender\u00e0 il titolo dall'ormai noto cognome del leader, i Bonham.\nIl primo album del gruppo, \"The Disregard of Timekeeping\" usc\u00ec nel 1989. Il singolo \"Wait for You\" tratto dall'album, fu un successo, ripetuto anche dal videoclip di \"Guilty\". Nel 1992 usc\u00ec il suo secondo album \"Mad Hatter\", ma dopo gli scarsi consensi il progetto venne accantonato.\nNel maggio 1990 Bonham spos\u00f2 Jan Charteris a Stone, Kidderminster. Nel suo matrimonio improvvis\u00f2 una jam session con Jimmy Page, Robert Plant e John Paul Jones. Jason ha avuto due figli da Jan, uno si chiama Jagger, in onore di Mick Jagger, nato nel 1996. Bonham fu turnista anche per Paul Rodgers alla vincita del Grammy Award per il progetto \"Muddy Water Blues: A Tribute to Muddy Waters\". Nel 1994 suon\u00f2 con Slash e Paul Rodgers al Woodstock II. Bonham riform\u00f2 la sua band con un nuovo cantante, Marti Frederiksen, al posto di Daniel McMaster che chiam\u00f2 Motherland, e fece uscire l'album \"Peace 4 Me\" nel 1994. Inoltre ogni tanto suona nella tribute band dei Led Zeppelin, i Fred Zeppelin.\nNel 1995 Jason rappresent\u00f2 il padre quando i Led Zeppelin furono messi nella Rock and Roll Hall of Fame. Bonham continu\u00f2 i suoi progetti solisti culminati nel \"In the Name of My Father - The Zepset\", con alcune canzoni dei Led Zeppelin. I proventi dell'album andarono a una associazione no profit. Dopo usc\u00ec il suo album \"When You See the Sun\". Bonham fu batterista del gruppo Healing Sixes nel periodo dal 1999 al 2003 e appare nel film \"Rock Star\" diretto da Mark Wahlberg. Dopo fu turnista di Debbie Bonham, la sorella minore di suo padre, poi suon\u00f2 nel gruppo hard rock degli UFO, registrando nel 2002 il disco \"You Are Here\". Nel 2006, ha registrato un album con Joe Bonamassa. Inoltre \u00e8 stato anche nei Foreigner.\nBonham con Ted Nugent, Evan Seinfeld (Biohazard), Sebastian Bach (Skid Row) e Scott Ian (Anthrax) fu parte del reality show \"SuperGroup\" del canale televisivo VH1 nel maggio 2006. Poi ha formato i Damnocracy. Vive tra Las Vegas e il Regno Unito.\nIl 10 dicembre 2007, Jason ha partecipato (ovviamente in qualit\u00e0 di batterista, sostituendo il padre) alla storica riunione dei Led Zeppelin a Londra, presso la O2 Arena. Questo evento fu successivamente immortalato nel film concerto \"Celebration Day\".\nIl 26 dicembre 2012 ha suonato al Kennedy Center alla presenza del presidente degli Stati Uniti Barack Obama. In tale occasione i Led Zeppelin sono stati premiati ai Kennedy Center Honors.\nEquipaggiamento.\nLa Ludwig ha realizzato per Jason un kit signature \"Yellow Vistalite\" a edizione limitata quasi del tutto simile a uno di quelli di suo padre (il kit \"The Songs Remain the Same\" in \"Amber Vistalite\" di John). Il suddetto set \u00e8 stato utilizzato per l'ultima riunione dei Led Zeppelin.\n\"Jason Bonham Vistalite Set\"\nA differenza di John (endorser di Paiste), Jason utilizza piatti Zildjian. Pi\u00f9 precisamente un misto di \"\"A Custom\" (hi-hat e crash) e \"K Zildjian\"\" (ride e \"crash-ride\", quest'ultimo progettato da Zak Starkey).\nLa Pro-Mark produce, invece, le bacchette signature di Jason Bonham: le \"SD531\". Sono realizzate in acero, hanno la punta di legno e il diametro di una 5B. Bonham applica inoltre uno stick rapp (di colore nero) sulle bacchette.\nIn pi\u00f9, monta pedali e hardware DW e pelli Remo."}
{"id": "1233934", "revid": "767487", "url": "https://it.wikipedia.org/wiki?curid=1233934", "title": "You and I (film)", "text": "You and I \u00e8 un film del 2008 diretto da Roland Joff\u00e9.\nIl film \u00e8 una versione romanzata di una storia realmente avvenuta, tratta dal romanzo \"t.A.T.u. Come Back\". Il casting e le riprese sono iniziate nel maggio 2007. Nonostante i personaggi principali siano infatuati tra di loro, i registi del film sperano che ogni nazione non metta divieti di visione al pubblico pi\u00f9 giovane, cosicch\u00e9 ognuno possa vederlo liberamente.\nTrama.\nAmbientato su uno sfondo di musica, chat su internet ed edonistica vita notturna a Mosca, la storia parla di una ragazzina americana, Janie Sawyer, senza amici che sta cercando di scappare dalla sua isolata vita andando a Mosca, sfruttando il suo amore per la musica. Janie cos\u00ec conosce Lana Starkova, su un sito dedicato al popolare gruppo t.A.T.u.; intrappolata in una citt\u00e0 provinciale in Russia, Lana vuole fuggire disperatamente dalla sua vita mondana, cos\u00ec le ragazze sviluppano un immediato rapporto. Le due ragazze adattano in canzone un poema di Lana e lo postano su YouTube.\nIl manager delle t.A.T.u. va alla ricerca di informazioni riguardo alla canzone e contatta le ragazze sperando che permettano alle t.A.T.u. di registrare la canzone. Il complesso rapporto tra Janie e Lana diventa il catalizzatore di una serie di avventure che non solo testeranno la loro disponibilit\u00e0 di sottostare agli altri, ma anche i loro ideali, le loro aspirazioni, la lealt\u00e0 e l'amore verso qualcun altro.\nProduzione.\nIl film fu dapprima annunciato da Julia Volkova ad ottobre 2006, durante una conferenza stampa a Parigi: \u00abIl copione \u00e8 gi\u00e0 stato steso e ora si sta considerando la possibilit\u00e0 di filmare\u00bb.\nAleksej Mitrofanov, l'autore del romanzo sul quale il film \u00e8 basato, si occuper\u00e0 anche della produzione, cos\u00ec come le t.A.T.u., che reciteranno nel film nel ruolo di loro stesse e non di Janie e Lana.\nMitrofanov ha menzionato che mentre cercavano un regista, volevano uno che conosceva bene il mercato internazionale, siccome essi stavano pensando di pubblicare il film internazionalmente. Cos\u00ec si sono rivolti a ditte di produzione americane e hanno scelto un regista inglese, Roland Joff\u00e9. La pellicola \u00e8 stata filmata a Mosca, Jaroslavl' e a Los Angeles in California, ma la trama \u00e8 ambientata in Russia, soprattutto a Mosca.\nLe riprese sono terminate il 15 agosto con le riprese del concerto delle t.A.T.u. al B1Club Maximum di Mosca. Il film \u00e8 stato presentato al 61\u00ba Festival di Cannes, il 15 maggio 2008, fuori concorso.\nIn una recente intervista Lena ha dichiarato che il film uscir\u00e0 nel 2011.\nIl 25 gennaio di quell'anno c'\u00e8 stata la prima in Russia, a cui hanno preso parte anche le due componenti del duo.\nL'uscita del film, nelle sale cinematografiche russe, \u00e8 prevista per il 3 febbraio.\nLe t.A.T.u. hanno dichiarato che il film sar\u00e0 scandaloso e non sar\u00e0 il solito film \"rose e fiori\", ma il vero scandalo e le sofferenze che accadono a causa dell'amore. Le due ragazze sulle quali il film \u00e8 basato sono attualmente in prigione, in Russia.\nIl 16 ottobre 2007 il blog delle t.A.T.u. aveva pubblicato alcune scene del film.\nColonna sonora.\nAlcune delle canzoni del terzo album in studio internazionale delle t.A.T.u. sono presenti nella colonna sonora del film, tra cui:\nSono inoltre presenti anche canzoni dei precedenti due album in studio internazionali del duo:"}
{"id": "1233939", "revid": "110157", "url": "https://it.wikipedia.org/wiki?curid=1233939", "title": "Sally Can't Dance", "text": "Sally Can't Dance \u00e8 il quarto album solista di Lou Reed, nonch\u00e9 l'album pi\u00f9 venduto in assoluto nella sua carriera. Venne pubblicato nel 1974 dalla RCA Records.\nIl disco.\nIn seguito rinnegato dallo stesso autore, che dichiar\u00f2 di essersi limitato a seguire i consigli del produttore Steve Katz, all'epoca il disco fu pubblicato per permettere ad altri album sia di Reed (come \"Metal Machine Music\") che dei Velvet (\"Live at Max's Kansas City\") di vedere la luce.\nInoltre il disco \u00e8 anche il primo album solista di Reed a non contenere nessuna canzone originariamente registrata con i Velvet Underground, e il primo disco ad essere registrato negli Stati Uniti (i precedenti tre album solisti di Reed erano stati tutti registrati in Inghilterra).\nSi dice che, durante l'incisione di questo album, Lou Reed facesse cos\u00ec tanto uso di droghe e anfetamine da essere semplicemente una specie di zombi e che avesse partecipato pochissimo alle sedute di registrazione, limitandosi a cantare quando gli veniva messo il microfono davanti.\nBrani.\nA parte la canzone che d\u00e0 il titolo al disco, \"Sally Can't Dance\" include \"NY Stars\" (in cui Reed prende in giro i suoi \"imitatori\" che cercavano di impressionarlo copiando il suo stile), la canzone pi\u00f9 celebre del disco: \"Kill Your Sons\" (vibrante ricordo dei tempi passati da Lou negli ospedali psichiatrici dietro insistenza dei suoi genitori, durante l'adolescenza), e \"Billy\" la storia di un ex-compagno di classe di Lou partito per il Vietnam. L'ultima traccia riunisce Reed e il vecchio compagno dei Velvet Underground Doug Yule, che suona il basso nel pezzo. La band del tour promozionale per l'album comprendeva Danny Weis, chitarra; Micheal Fonfara, tastiere; Prakash John, basso, batteria. Mouse Johnson suon\u00f2 la batteria nella sezione australiana del tour e in quella negli USA.\nAnche se il disco ebbe molto successo ed elev\u00f2 definitivamente Lou Reed al rango di superstar del rock, il musicista si lament\u00f2 sempre della produzione dell'album che riteneva non adeguata e scialba (anche perch\u00e9 durante le sedute di registrazione Lou ebbe un ruolo molto passivo e poco partecipe dato l'alto consumo di droga del periodo\n) e della riuscita delle canzoni. Inoltre dichiar\u00f2 pi\u00f9 volte che lo riteneva troppo commerciale e poco ispirato. Per la precisione, Reed si espresse in maniera molto negativa circa l'opera: \u00abPer \"Sally Can't Dance\" non ho fatto che dormire, ho inciso la voce in una sola seduta, venti minuti, e poi addio. Loro mi davano un suggerimento e io rispondevo: Oh, va bene. Non so scrivere canzoni da ballare. Sono venute malissimo, ma stavo cantando la peggior merda del mondo\u00bb.\nLa casa discografica, la RCA Records, insistette per un rapido seguito all'album, dato il momento di fama di Reed che sembrava al culmine del successo. Stanco delle pressioni ricevute, e forte del contratto che obbligava la RCA a pubblicare qualsiasi disco il musicista avesse prodotto, Reed se ne usc\u00ec con \"Metal Machine Music\" - un'ora abbondante di feedback e rumori assordanti, dal potenziale commerciale assolutamente nullo.\nCritica.\nQuando usc\u00ec il disco, nell'agosto del 1974, sulla stampa se ne parl\u00f2 parecchio. Molti furono i giudizi contrastanti, Robert Christagau su \"The Voice\" scrisse che Lou stava truffando i propri fan. Richard Robinson invece recens\u00ec favorevolmente l'album, affermando che la produzione di Steve Katz era \"ammirevole\", ma afferm\u00f2 anche che la voce di Lou era tremendamente inespressiva. Ma il giudizio pi\u00f9 caustico di tutti fu ancora dello stesso Lou Reed che demol\u00ec il proprio disco senza piet\u00e0 dicendo: \u00ab\u00c8 fantastico, pi\u00f9 faccio schifo, pi\u00f9 il disco vende. Se la prossima volta non compaio nemmeno nel disco, probabilmente arrivo al primo posto in classifica\u00bb. E ancora: \u00abOdio quel disco. \"Sally Can't Dance\" \u00e8 noioso. Ti immagini cosa voglia dire aver fatto uscire quella roba a mio nome? Tingermi i capelli di biondo e tutte quelle stronzate? L'hanno voluto loro e io li ho accontentati. \"Sally Can't Dance\" \u00e8 entrato nella Top Ten senza nemmeno un singolo degno di questo nome, e io mi sono detto: Oddio che merdata... Io amo i vecchi dischi dei Velvet. Non mi piacciono i dischi di Lou Reed\u00bb."}
{"id": "1233940", "revid": "73997", "url": "https://it.wikipedia.org/wiki?curid=1233940", "title": "Jack daniels", "text": ""}
{"id": "1233941", "revid": "38120", "url": "https://it.wikipedia.org/wiki?curid=1233941", "title": "Lamiah", "text": ""}
{"id": "1233942", "revid": "111960501", "url": "https://it.wikipedia.org/wiki?curid=1233942", "title": "Piano sagittale", "text": "Il piano sagittale \u00e8 un piano che decorre in senso antero-posteriore e divide un corpo in due parti, destra e sinistra.\nCaratteristiche.\nI piani sagittali possono essere a qualsiasi altezza, ma quello che divide il corpo in due met\u00e0 a massa uguale e approssimativamente simmetriche e speculari \u00e8 detto \"piano sagittale mediano\". Gli altri, paralleli a questo, son chiamati \"parasagittali\".\nAnatomia umana.\nRispetto al piano mediano gli altri possono essere \"mediali\", cio\u00e8 prossimi al piano mediano, o \"laterali\", pi\u00f9 lontani. Per esempio, nell'uomo anatomico un piano sagittale che taglia il corpo umano all'altezza della spalla \u00e8 pi\u00f9 mediale di uno che si trovi all'altezza della mano, ma \u00e8 pi\u00f9 laterale di un piano che passi per il margine esterno del collo.\nNel piano sagittale i movimenti possibili sono quelli di flessione ed estensione. La flessione comporta uno spostamento in avanti, verso l'osservatore, mentre l'estensione all'indietro. Un'eccezione \u00e8 rappresentata dal caso della gamba (la parte dell'arto inferiore al di sotto del ginocchio): si considera flessione il movimento che avvicina il polpaccio alla coscia. Nel caso del piede invece si pu\u00f2 parlare di flessione dorsale (punta del piede in alto), e di flessione plantare o estensione (punta del piede in basso)."}
{"id": "1233943", "revid": "56818", "url": "https://it.wikipedia.org/wiki?curid=1233943", "title": "Piani sagittali", "text": ""}
{"id": "1233944", "revid": "56818", "url": "https://it.wikipedia.org/wiki?curid=1233944", "title": "Piani parasagittali", "text": ""}
{"id": "1233945", "revid": "56818", "url": "https://it.wikipedia.org/wiki?curid=1233945", "title": "Piano parasagittale", "text": ""}
{"id": "1233947", "revid": "745179", "url": "https://it.wikipedia.org/wiki?curid=1233947", "title": "Araxe De Kerkadio", "text": ""}
{"id": "1233951", "revid": "767487", "url": "https://it.wikipedia.org/wiki?curid=1233951", "title": "Agente matrimoniale", "text": "Agente matrimoniale \u00e8 un film del 2006 diretto da Christian Bisceglia.\nTrama.\nFilippo fa l'agente matrimoniale per un'agenzia specializzata. Giovanni suo malgrado aiuta Filippo, costretto a fare i conti di nuovo con una realt\u00e0 che credeva lasciata per sempre alle spalle, quella della provincia siciliana, sempre pi\u00f9 confusa tra il passato e il futuro, divisa tra le processioni patronali e i microchip dell'Etna valley, tra gli arancini e la giovent\u00f9 di tendenza, i colletti bianchi e i mafiosi di basso cabotaggio. Giovanni si trova coinvolto nei loschi traffici di Filippo, che ha perfezionato un metodo truffaldino per abbindolare ignari clienti."}
{"id": "1233952", "revid": "729019", "url": "https://it.wikipedia.org/wiki?curid=1233952", "title": "Anne de Montmorency (duca)", "text": "Fu duca e pari di Francia, maresciallo di Francia, gran maestro di Francia e connestabile di Francia ed emulo del Baiardo. Egli stesso fu figura simbolo del rinascimento francese, e fu amico intimo dei re francesi Francesco I ed Enrico II.\nBiografia.\nGiovinezza.\nFiglio di Guillaume de Montmorency (circa 1453 \u2013 1531), generale delle finanze e governatore di numerosi castelli reali, e di Anna Pot, Anne fu figlioccio della regina di Francia e duchessa di Bretagna Anna, dalla quale prese il nome. Fu cresciuto presso il castello di Amboise insieme al futuro re di Francia Francesco I.\nNel 1514 sua sorella Louise de Montmorency spos\u00f2 Gaspard I de Coligny, il cui figlio Gaspard II de Coligny fu ammiraglio di Francia, mentre l'altro figlio Odet fu cardinale, ed ancora Fran\u00e7ois fu un personaggio di spicco della sua epoca. Gaspard II ebbe una figlia, Louise, che sposer\u00e0 Guglielmo il Taciturno d'Olanda.\nIntrapresa la carriera militare, nel 1512 a soli 19 anni prese parte alla Battaglia di Ravenna (11 aprile 1512), accompagnando Carlo VIII nella sua prima spedizione in Italia.\nMatrimonio.\nAnne spos\u00f2 nel 1526 Maddalena di Savoia (1510 \u2013 1586), figlia di Renato di Savoia e di Anna Lascaris di Tenda, e da lei ebbe dodici figli.\nCarriera politica e militare.\nGoverno di Francesco I.\nUna volta salito al trono Francesco I, divenne uno dei principali personaggi per influenza nella corte francese e pertanto segu\u00ec il sovrano nella sua nuova campagna in Italia, prendendo parte alla battaglia di Marignano (13 - 14 settembre 1515). Montmorency venne nominato comandante della Bastiglia nel 1516 e divenne poi governatore di Novara (1522). Nel 1518 fu uno degli ostaggi inviati in Inghilterra da Francesco I per dare assicurazione dei suoi debiti presso Enrico VIII per la citt\u00e0 di Tournai. Torn\u00f2 in Francia e presenzi\u00f2 ad una inutile conferenza di pace tra Francia e Sacro Romano Impero nel maggio del 1519. L'anno successivo presenzi\u00f2 al Campo del Drappo d'Oro e successivamente venne incaricato di negoziati diplomatici con l'Inghilterra quando le relazioni tra i due paesi iniziavano a peggiorare.\nSi mise tuttavia in luce nella difesa di M\u00e9zi\u00e8res (1521, oggi Charleville-M\u00e9zi\u00e8res), che diresse con Pierre Terrail de Bayard, e nella battaglia della Bicocca (27 aprile 1522), grazie alle quali ricevette il bastone di maresciallo di Francia. Catturato presso Pavia con Francesco I (14 febbraio 1525), venne liberato dietro pagamento di un riscatto e fu il negoziatore del trattato di Madrid (14 gennaio 1526), che pose fine alla prima guerra di Francesco I contro Carlo V.\nNel 1536, Francesco I invase il Ducato di Savoia contro il parere del Montmorency, manifestando delle pretese sul ducato, ma anche nella speranza di avanzare nuovamente verso Milano per riconquistarla a Carlo V. La risposta degli imperiali non tard\u00f2 a farsi sentire ma l'efficacia della sua difesa della Provenza nel 1536 contro le truppe dell'imperatore gli valse nel 1538 il titolo di connestabile. Montmorency aveva tra l'altro da poco raggiunto il re di Francia in Piccardia alla fine della campagna nei Paesi Bassi e da li aveva marciato verso Torino. Nel 1537 aveva guidato le truppe francesi all'attacco dell'Artois ed alla presa di diverse citt\u00e0.\nGrazie al credito acquisito presso Francesco I prese contatti di pace a Nizza con il papa Paolo III e ad Aigues-Mortes con Carlo V. Tuttavia ci\u00f2 avvenne secondo una politica di rappacificazione che invece Francesco I aveva deciso di rigettare e quindi nel 1541 cadde in disgrazia.\nRegno di Enrico II.\nL'ascesa al trono nel marzo del 1547 di Enrico II, che lo definiva \"il mio compagno\", gli rese i favori regali, che dovette tuttavia condividere con i Guisa. Nel 1551 fu creato duca e pari di Francia.\nRepresse duramente la rivolta di Bordeaux ma non pot\u00e9 impedire che i Guisa provocassero una rottura con la Spagna, sia con Carlo V sia con il suo successore sul trono iberico Filippo II. Durante il primo conflitto occup\u00f2 Metz ma fu successivamente sconfitto e preso prigioniero a San Quintino (10 agosto 1557). Liberato, contribu\u00ec notevolmente alla conclusione della pace di Cateau-Cambr\u00e9sis (2/3 aprile 1559).\nRegno di Francesco II.\nIl nuovo ruolo dei Guisa che lo soppiantarono nel favore del nuovo monarca, il quindicenne Francesco II, fece s\u00ec che egli venisse trattato con indifferenza a corte. Montmorency venne costretto a consegnare il titolo di Gran Maestro di Francia al duca di Guisa, ma a suo figlio venne riconosciuto il titolo di maresciallo di Francia come \"indennit\u00e0\". Deluso ed amareggiato si ritir\u00f2 per qualche tempo nei propri possedimenti.\nGuerre di religione in Francia.\nAll'ascesa di Carlo IX nel 1560, Montmorency torn\u00f2 in auge a corte ma per breve tempo in quanto i protestanti Borbone iniziarono ad avere influenza sul nuovo sovrano, il cattolico romano Montmorency lasci\u00f2 i propri incarichi.\nDurante le guerre di religione, nell'aprile del 1661, form\u00f2 una specie di triumvirato con il duca di Guisa e con Saint-Andr\u00e9. Catturato nel corso della battaglia di Dreux (1562), si rappacific\u00f2 con il nipote ugonotto Gaspard di Coligny, contribuendo alla firma dell'editto di Amboise (1563).\nMorte.\nDiresse successivamente l'assedio di Le Havre contro gli inglesi ma si rifiut\u00f2 di intervenire nei Paesi Bassi. Mor\u00ec durante la battaglia di Saint-Denis (10 novembre 1567).\nRicco e mecenate.\nAnne de Montmorency divenne uno dei pi\u00f9 ricchi nobili di Francia: arriv\u00f2 a possedere fino a 600 feudi. Eredit\u00f2 dalla madre il castello di La Rochepot nella C\u00f4te d'Or. Egli amava le arti e protesse gli architetti Bernard Palissy e Jean Bullant, quest'ultimo curatore e restauratore dei castelli di Chantilly e di \u00c9couen. Tra i suoi protetti ci fu anche il ceramista Masseot Abaquesne, anch'egli attivo presso il castello di \u00c9couen.\nDiscendenza.\nAnne Montmorency e Maddalena di Savoia ebbero dodici figli:\nDue dei suoi pronipoti furono anch'essi eminenti capi militari: Henri de La Tour d'Auvergne-Bouillon, visconte di Turenne e maresciallo di Francia (1611-1675) e Luigi II di Borbone-Cond\u00e9, detto il Grand Cond\u00e9 (1621-1686)."}
{"id": "1233954", "revid": "465169", "url": "https://it.wikipedia.org/wiki?curid=1233954", "title": "Stefano Masciarelli", "text": "Biografia.\nVolto noto per i numerosi ruoli interpretati in alcuni film comici e varie fiction, per i personaggi di cartoon doppiati e per le apparizioni comiche in varie trasmissioni televisive. La famiglia del padre era di Pescara del Tronto. In giovent\u00f9 prest\u00f2 il servizio militare a Portogruaro presso il 13\u00ba Battaglione Trasmissioni \"Mauria\" della 3\u00aa Brigata missili \"Aquileia\" venendo successivamente distaccato a Verona alla Squadra Atleti della Brigata. L\u00ec inizi\u00f2 a mostrare le sue doti di attore recitando un brano intitolato \"La preghiera del soldato\" e riuscendo in questo modo ad sorprendere e ammutolire tutti i commilitoni presenti. Ha iniziato poi a lavorare prima come cameriere e poi come bagnino nella sezione CRAL del Ministero della Giustizia di Ostia. Dopo l'esperienza \"marina\" per sette anni ha svolto il lavoro di guardia giurata presso la societ\u00e0 Metropol di roma\nLa svolta per lui arriva quando, a suo dire, not\u00f2 un annuncio di Canale 5, in Viale Libia, in cui si comunicava la ricerca da parte della rete televisiva di un comico capace di imitare la voce di Gianni Agnelli. Dopo 15 giorni fu riconvocato e messo sotto contratto da Terzoli e Vaime. La consacrazione nel mondo dello spettacolo arriv\u00f2 grazie alla trasmissione della Dandini \"Avanzi\" e successivamente con \"Tunnel\" nel 1993.\nUn anno dopo partecip\u00f2 alla trasmissione di Rai 1 \"Domenica in\" (stagioni 1994 e 1995), tornando poi nelle edizioni 2002 e 2003 con Mara Venier e nel 2015-16 sotto la direzione artistica di Maurizio Costanzo e la conduzione di Paola Perego. \u00c8 stato testimonial nel 1995 della Pernigotti e nel 1998 della maionese Kraft, mentre nel 2008 compare in una pubblicit\u00e0 di pillole dimagranti in cui mostra i presunti effetti del prodotto, e interpreta l'ispettore Sergio Lorenzi in \"Donna detective\". Nel 2015 compare in due promo e in una puntata della web serie \"Romanzo demenziale - Matti da legare\"."}
{"id": "1233955", "revid": "36426", "url": "https://it.wikipedia.org/wiki?curid=1233955", "title": "Caserma Garibaldi", "text": "La caserma Garibaldi (gi\u00e0 quartiere militare di San Giovanni a Carbonara) \u00e8 un edificio storico di Napoli, originariamente realizzato per essere destinato ad usi militari, che sorge all'angolo tra via Foria e via Cesare Rosaroll (gi\u00e0 tratto dell'originario corso Garibaldi).\nStoria e descrizione.\nFu realizzata attorno alla met\u00e0 del XIX secolo adoperando il convento degli agostiniani di San Giovanni a Carbonara. Nella struttura furono inglobate anche due torri rinascimentali che univano le cortine difensive settentrionale e orientale e che furono ristrutturate e ampliate in altezza. Il tratto di mura che le due torri contenevano fu sostituito da un nuovo corpo di fabbrica che costituisce la facciata principale della caserma.\nOspit\u00f2 nel periodo borbonico la scuola militare, un collegio destinato ai figli dei militari distintisi per le loro azioni e destinati a diventare sottufficiali, i migliori potevano accedere al Real Collegio Militare della Nunziatella per diventare ufficiali, poi accolse anche due reggimenti di fanteria e in seguito il Reggimento Real Marina. La caserma ha ospitato reparti delle Forze Armate anche in seguito all'unit\u00e0 d'Italia, quando ebbe la denominazione di \"caserma Garibaldi\" (dal momento che al suo fianco scorreva il tratto finale del corso Garibaldi, tratto in seguito denominato via Cesare Rosaroll) prima di essere utilizzata dall'amministrazione della giustizia.\nProgetti.\nInserita oggi nell'ambito di un progetto di riqualificazione ambientale ed architettonica che coinvolge tutta la zona circostante, l'ex-caserma, appena i giudici di pace saranno trasferiti al centro direzionale, dovrebbe diventare una \u201ccittadella culturale\u201d, dove localizzare la nuova sede della sovrintendenza archeologica e realizzare ampi spazi espositivi e museali, provvedendo alla valorizzazione dei giardini che si estendono a ridosso di essa per complessivi 7.740\u00a0m2.\nNello specifico il progetto prevederebbe la creazione del \u201cMuseo Angioino\u201d nell'ala alle spalle dell'ingresso principale e la collocazione degli uffici all'interno del corpo centrale che d\u00e0 su via Foria, nonch\u00e9 il disvelamento ed il recupero del tracciato aragonese e l'istituzione di un Istituto di storia del cinema e dell'industria cinematografica, con annesso centro di documentazione e videoteca sul Mezzogiorno. Nel nuovo complesso, una volta terminato ed inaugurato, dovrebbe trovare spazio anche la biblioteca dell'Istituto italiano per gli studi filosofici, composta da 300\u00a0000 volumi e sita finora in palazzo Serra di Cassano."}
{"id": "1233959", "revid": "767487", "url": "https://it.wikipedia.org/wiki?curid=1233959", "title": "Piano frontale", "text": "Il piano frontale o piano coronale \u00e8 un piano che corre parallelo alla fronte (o alla sutura coronale).\nIl piano coronale che suddivide il corpo in due met\u00e0 di massa uguale \u00e8 detto \"mediano\". I piani coronali anteriori a questo (cio\u00e8 verso l'osservatore) saranno detti \"anteriori\" o \"ventrali\", mentre \"posteriori\" o \"dorsali\" gli altri.\nIn tal modo si pu\u00f2 distinguere una faccia ventrale, o anteriore, dell'avambraccio o della coscia, per esempio.\nNella mano la faccia anteriore \u00e8 detta anche \"palmare\", mentre la faccia anteriore del piede \u00e8 detta anche \"superiore\" o \"dorsale\", mentre \"plantare\" la faccia \"inferiore\".\nI movimenti che avvengono lungo il piano coronale sono quelli di inclinazione laterale del busto, detto anche flessione (destra e sinistra).&lt;br&gt;\nPer quanto riguarda gli arti si parla di abduzione, se ci si allontana dal corpo, o di adduzione, se ci si avvicina.&lt;br&gt;\nPer quanto concerne i movimenti delle dita, si considera un asse che passa per il dito medio: un movimento che allontana le altre dita dal medio \u00e8 detto di \"abduzione\", mentre un movimento che avvicina le dita al medio \u00e8 detto di \"adduzione\"."}
{"id": "1233961", "revid": "56818", "url": "https://it.wikipedia.org/wiki?curid=1233961", "title": "Piano coronale", "text": ""}
{"id": "1233963", "revid": "56818", "url": "https://it.wikipedia.org/wiki?curid=1233963", "title": "Piani frontali", "text": ""}
{"id": "1233964", "revid": "78273", "url": "https://it.wikipedia.org/wiki?curid=1233964", "title": "Piani coronali", "text": ""}
{"id": "1233968", "revid": "729019", "url": "https://it.wikipedia.org/wiki?curid=1233968", "title": "Distretto di Sankt Johann im Pongau", "text": "Il distretto di Sankt Johann im Pongau (o Pongau) \u00e8 un distretto amministrativo dello stato del Salisburghese, in Austria.\nSuddivisione amministrativa.\nIl distretto si suddivide in 25 comuni, di cui 3 con status di citt\u00e0 e 7 con diritto di mercato.\nComuni.\n\"(Popolazione al 15 maggio 2001)\""}
{"id": "1233969", "revid": "767487", "url": "https://it.wikipedia.org/wiki?curid=1233969", "title": "Il nascondiglio del diavolo - The Cave", "text": "Il nascondiglio del diavolo - The Cave (\"The Cave\") \u00e8 un film horror fantascientifico del 2005 diretto da Bruce Hunt. Il film presenta molti tratti in comune con il \"cult movie\" \"The Descent - Discesa nelle tenebre\".\nTrama.\nUn gruppo di scienziati americani parte per la Romania per perlustrare un sistema di grotte e un fiume che scorre sotto i Carpazi, la cui scoperta viene evidenziata da scavi avvenuti sotto una vecchia abbazia abbandonata.\nGli scienziati restano per\u00f2 presto intrappolati a causa di crolli e, nel ricercare l'uscita, hanno anche diversi contatti con strane forme di vita mutanti con cui dovranno combattere per salvarsi."}
{"id": "1233970", "revid": "287204", "url": "https://it.wikipedia.org/wiki?curid=1233970", "title": "Albero della vita (disambigua)", "text": "L'albero della vita \u00e8 un elemento ricorrente in diverse religioni, mitologie e filosofie del mondo."}
{"id": "1233972", "revid": "113757", "url": "https://it.wikipedia.org/wiki?curid=1233972", "title": "Spin\u0308al Tap", "text": ""}
{"id": "1233974", "revid": "78273", "url": "https://it.wikipedia.org/wiki?curid=1233974", "title": "Pongau", "text": ""}
{"id": "1233979", "revid": "174925", "url": "https://it.wikipedia.org/wiki?curid=1233979", "title": "Aposimbiotico", "text": "Si dice aposimbiotico di un organismo che ha simbiosi, quando si trova in una fase non simbiotica.\nAd esempio un pesce pagliaccio quando non \u00e8 tra i tentacoli degli anemoni, oppure le radici delle piante quando non sono ancora infettate dai batteri o dai funghi simbionti.\nIn genere si osserva sia nell'ospite che nel simbionte un calo delle attivit\u00e0 metaboliche e un minor successo nella sopravvivenza."}
{"id": "1233982", "revid": "1429175", "url": "https://it.wikipedia.org/wiki?curid=1233982", "title": "Piano trasversale", "text": "Il piano trasversale, o assiale taglia il corpo in due met\u00e0, una superiore e una inferiore.\nAnatomia umana.\nI movimenti su questo piano son quelli di rotazione."}
{"id": "1233984", "revid": "56818", "url": "https://it.wikipedia.org/wiki?curid=1233984", "title": "Piani trasversali", "text": ""}
{"id": "1233987", "revid": "56818", "url": "https://it.wikipedia.org/wiki?curid=1233987", "title": "Piani orizzontali", "text": ""}
{"id": "1233990", "revid": "110157", "url": "https://it.wikipedia.org/wiki?curid=1233990", "title": "Breitenfurt bei Wien", "text": "Breitenfurt bei Wien \u00e8 un comune austriaco di 5 867 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1233991", "revid": "6789", "url": "https://it.wikipedia.org/wiki?curid=1233991", "title": "Dea Roma", "text": ""}
{"id": "1233992", "revid": "110157", "url": "https://it.wikipedia.org/wiki?curid=1233992", "title": "Brunn am Gebirge", "text": "Brunn am Gebirge \u00e8 un comune austriaco di 11 686 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1233993", "revid": "227910", "url": "https://it.wikipedia.org/wiki?curid=1233993", "title": "Albero della vita (Eden)", "text": "L'albero della vita era un albero che, secondo alcune tradizioni religiose, Dio pose nel Giardino dell'Eden, assieme all'albero della conoscenza del bene e del male.\nL'albero della vita nell'ebraismo.\nNell'esegesi ebraica \u00e8 insegnato che originariamente i due alberi erano uniti, in seguito Adamo ne separ\u00f2 le radici. Precedentemente al peccato originale Adamo si elevava carpendo continuamente i segreti e la modalit\u00e0 della sapienza superna.\nSecondo molti commenti esegetici ebraici della Torah \u00e8 stretta la connessione tra l'Albero della vita ed il melograno. Anche la stessa Torah \u00e8 definita \"Albero della Vita\". Pare, secondo un Midrash, che Adamo si sia reso anche colpevole per aver \"tagliato/rotto le radici\" dell'albero.\nL'albero della vita nel cristianesimo.\nL'albero della vita appare, associato all'idea del Paradiso nell'Apocalisse: \nE ancora nella descrizione della 'nuova Gerusalemme', simbolo del Paradiso:\nNella tradizione cristiana l'Albero della vita rappresenta simbolicamente la Croce di Cristo; ancora oggi nella liturgia dell'Esaltazione della Santa Croce, nel prefazio si dice:\nLuigi Maria Grignion de Montfort nel \"Il segreto di Maria\" rappresenta la devozione religiosa come 'il vero Albero della Vita', da coltivare nel cuore per ottenere il frutto Ges\u00f9.\nNumerose sono le rappresentazioni iconografiche dell'Albero della vita. Oltre a quella della Basilica di Santa Croce a Firenze, si ricordano quelle del mosaico di Otranto, della Basilica di Santa Maria Maggiore (Bergamo) e del Battistero di Parma."}
{"id": "1233994", "revid": "110157", "url": "https://it.wikipedia.org/wiki?curid=1233994", "title": "Gaaden", "text": "Gaaden \u00e8 un comune austriaco di 1 624 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234001", "revid": "125398482", "url": "https://it.wikipedia.org/wiki?curid=1234001", "title": "Aeroporto di Barcellona-El Prat", "text": "L'Aeroporto Josep Tarradellas Barcellona-El Prat , (in spagnolo: \"Aeropuerto Josep Tarradellas Barcelona-El Prat\"; in catalano: \"Aeroport Josep Tarradellas Barcelona-El Prat\") \u00e8 il principale aeroporto di Barcellona, Spagna. Intitolato a Josep Tarradellas, si trova a El Prat de Llobregat, a 10\u00a0km a sud-ovest dal centro di Barcellona. \u00c8 il secondo aeroporto della Spagna dopo l'Aeroporto di Madrid-Barajas.\n\u00c8 l'hub principale di Vueling. L'aeroporto serve soprattutto voli nazionali e continentali, ma alcune compagnie aeree come Singapore Airlines, Delta Air Lines e Aerol\u00edneas Argentinas offrono destinazioni in Asia, negli Stati Uniti e Sudamerica.\nNel 2014 sono transitati per l'aeroporto 37\u00a0559\u00a0044 passeggeri, con un incremento del 6,7% sul 2013.\nStoria.\nIl primo campo di aviazione di Barcellona fu situato a el Remolar nel 1916, sul terreno di una fattoria chiamata La Volater\u00eca, della quale l'installazione portava il nome. Due anni pi\u00f9 tardi, nel 1918, un nuovo campo di aviazione fu aperto a El Prat de Llobregat, a qualche centinaia di metri dal primo sito.\nDa qui, il giorno di Natale del 1918, part\u00ec il primo collegamento fra Barcellona e Tolosa della compagnia aerea postale francese Soci\u00e9t\u00e9 des lignes Lat\u00e9co\u00e8re, che nel 1929 diventer\u00e0 la A\u00e9ropostale, dell'imprenditore Pierre-Georges Lat\u00e9co\u00e8re: accompagnato dal pilota Ren\u00e9 Cornemont part\u00ec a bordo dell'idrovolante Salmson 2 A2 \"la Ligne\" per ammarare a Tolosa. L'aeroporto fu utilizzato come base dall\"'Aeroclub de Catalu\u00f1a\" e dalla flotta di Zeppelin dell'Armada Espa\u00f1ola e dall'Ej\u00e9rcito de Tierra, rispettivamente marina militare ed esercito dello Stato iberico. Il servizio commerciale regolare ebbe inizio nel 1927 con la linea dell'Iberia con destinazione Madrid.\nDal 1941 al 1946 furono realizzati una serie di interventi per unire i due aeroporti e nel 1948 fu costruita la pista 07-25, quella attualmente usata come pista principale. Nello stesso anno fu inaugurata la prima linea regolare d'oltremare verso New York, operata dalla Pan American con una flotta di aerei Lockheed Constellation. Fra il 1948 e il 1952 vennero costruite le vie di rullaggio, un terminal per i passeggeri e una nuova pista con orientamento 16-34, perpendicolare alla prima. Nel 1963 il numero di passeggeri annuali super\u00f2 per la prima volta il milione, cos\u00ec due anni pi\u00f9 tardi venne ampliata nuovamente la pista principale, si cre\u00f2 una nuova via di rullaggio e si costru\u00ec la torre di controllo. Nel 1968 venne poi inaugurato un nuovo terminal (si tratta dell'ala vecchia dell'attuale Terminal B).\nDal 21 dicembre 2018 \u00e8 intitolato a Josep Tarradellas i Joan, sostenitore nel 1936 dell'Indipendenza della Catalogna e presidente, dal 1954 al 1980, della Generalitat de Catalunya, passati a parte gli ultimi 3 anni in esilio a causa della dittatura di Francisco Franco.\nTrasporto.\nTreni.\nIl Terminal 2 ha una stazione ferroviaria per treni a corta distanza (Rodalies Barcellona). La Linea 2, che va dalla stazione di Ma\u00e7anet - Massanes con frequenza ogni 30 minuti, con fermate alla stazione di Barcellona Sants e alla stazione di Passeig de Gr\u00e0cia (situata nel centro citt\u00e0) e dalle quali \u00e8 possibile l'accesso alla rete della metropolitana di Barcellona. I passeggeri in arrivo al terminal 1 e che vogliano arrivare alla stazione del terminal 2 hanno a loro disposizione una navetta gratuita.\nAutobus.\nTransports Metropolitans de Barcelona (TMB): Linea 46 con frequenza ogni 16 minuti da Pla\u00e7a d'Espanya; \"Aerobus\" con collegamenti da Pla\u00e7a Catalunya, con fermate a Urgell e Pla\u00e7a d'Espanya; \"BusPlana\" collega il Terminal 1 con diverse localit\u00e0 della Costa Daurada."}
{"id": "1234002", "revid": "149525", "url": "https://it.wikipedia.org/wiki?curid=1234002", "title": "Buco di viso", "text": ""}
{"id": "1234003", "revid": "110157", "url": "https://it.wikipedia.org/wiki?curid=1234003", "title": "Gie\u00dfh\u00fcbl", "text": "Gie\u00dfh\u00fcbl \u00e8 un comune austriaco di 2 300 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234005", "revid": "767487", "url": "https://it.wikipedia.org/wiki?curid=1234005", "title": "Scuola d'onore", "text": "Scuola d'onore (\"School Ties\") \u00e8 un film del 1992 diretto da Robert Mandel, che ha lanciato le carriere di numerosi attori quali Brendan Fraser, Matt Damon, Ben Affleck e Chris O'Donnell.\nTrama.\nScranton (Pennsylvania), Anni Cinquanta; David Greene \u00e8 un adolescente ebreo appartenente alla classe sociale operaia che grazie ai suoi successi nello studio e nel football ottiene una borsa di studio all'esclusiva scuola del Massachusetts. Incontra e fa amicizia con i popolari compagni Rip Van Kelt, Charlie Dillon, Jack Connors e Chris Reece, tutti di famiglie benestanti. David apprende da loro il codice d'onore scolastico e, notando i loro pregiudizi antisemiti, nasconde loro di essere ebreo.\nDavid acquista rapidamente successo nella scuola, attirando le attenzioni dell'attraente Sally Wheeler, per cui anche Dillon ha una cotta. Dopo aver sconfitto la scuola avversaria in un'importante partita, Dillon scopre casualmente che David \u00e8 ebreo e, invidioso della sua popolarit\u00e0, diffonde la notizia. Ci\u00f2 porta i compagni a rivoltarsi contro Greene (che viene anche lasciato da Sally), i quali danno inizio a una vera e propria campagna discriminatoria contro di lui. Gli unici a non mostrare astio nei suoi confronti sono Reece e un altro studente.\nDurante un importante esame di storia Dillon, sopraffatto dalle pressioni della sua prestigiosa famiglia, usa un bigliettino per copiare e viene visto da David e Van Kelt, i quali per\u00f2 non dicono nulla. L'insegnante trova il biglietto e capisce che uno studente ha imbrogliato, quindi informa la classe che boccer\u00e0 tutti se il colpevole non confesser\u00e0. Lascia poi il compito di trovarlo agli studenti sotto la guida di Van Kelt, in quanto prefetto della classe.\nDavid affronta Dillon minacciando di denunciarlo se non confesser\u00e0. Charlie cerca di giustificarsi, si scusa per gli atti di bullismo verso di lui e tenta senza successo di corromperlo con del denaro. Proprio quando David fa per rivelare agli altri studenti la verit\u00e0, Dillon lo precede e accusa David di aver imbrogliato. Van Kelt decreta che sar\u00e0 la classe a decidere chi sta dicendo la verit\u00e0 e gran parte degli studenti accusa David poich\u00e9 spinti dai pregiudizi antisemita, nonostante Reece e Connors notino che ci\u00f2 non sarebbe stato da lui. La classe decide comunque di incolpare David, il quale pertanto viene invitato a confessare al preside di aver imbrogliato al compito per essere punito.\nIl ragazzo decide di accettare la richiesta per il bene della classe ma, una volta giunto dal preside, scopre che Van Kelt lo ha preceduto e ha denunciato Dillon, che pertanto viene espulso. All'uscita dalla scuola Dillon tenta nuovamente di insultare David, il quale gli risponde per le rime e si allontana."}
{"id": "1234006", "revid": "486946", "url": "https://it.wikipedia.org/wiki?curid=1234006", "title": "Wembley (vecchio)", "text": ""}
{"id": "1234007", "revid": "1573940", "url": "https://it.wikipedia.org/wiki?curid=1234007", "title": "Tiliqua nigrolutea", "text": "La lucertola chiazzata dalla lingua blu (\"Tiliqua nigrolutea\" ) \u00e8 un rettile della famiglia degli scinchi.\nDescrizione.\nLunga circa 35\u00a0cm, ha gli occhi con palpebre pesanti, ben protetti. Pu\u00f2 secernere un muschio dall'odore pessimo. \u00c8 vivipara e assai longeva (sino a 20 anni di vita)\nBiologia.\nVive nelle foreste ed \u00e8 onnivora, infatti la sua dieta consiste di foglie, fiori, invertebrati striscianti e piccoli vertebrati. Cade in letargo e ne esce in settembre avanzato (almeno in Tasmania), si accoppia a fine ottobre e i piccoli nascono in autunno (marzo-aprile).\nDistribuzione e habitat.\nSi possono trovare in Tasmania e nella parte sud orientale dell'Australia. \u00c8 una specie molto antica: \u00e8 stata identificata tra i fossili del Pleistocene di \"Naracoorte\"."}
{"id": "1234008", "revid": "287204", "url": "https://it.wikipedia.org/wiki?curid=1234008", "title": "Anne de Montmorency", "text": ""}
{"id": "1234009", "revid": "110157", "url": "https://it.wikipedia.org/wiki?curid=1234009", "title": "Gumpoldskirchen", "text": "Gumpoldskirchen \u00e8 un comune austriaco di 3 840 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234011", "revid": "110157", "url": "https://it.wikipedia.org/wiki?curid=1234011", "title": "Guntramsdorf", "text": "Guntramsdorf \u00e8 un comune austriaco di 9 267 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234013", "revid": "767487", "url": "https://it.wikipedia.org/wiki?curid=1234013", "title": "Hennersdorf", "text": "Hennersdorf (informalmente anche Hennersdorf bei Wien) \u00e8 un comune austriaco di 1 521 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234015", "revid": "122068640", "url": "https://it.wikipedia.org/wiki?curid=1234015", "title": "Mascheretto", "text": "Il mascheretto \u00e8 un fronte d'onda che risale l'estuario di un fiume o l'imboccatura di una baia.\nIl fenomeno si forma quando una grande massa d'acqua marina si dirige verso l'estuario del fiume (spinta dalla marea) e lo risale. Quando la velocit\u00e0 dell'onda di flusso rallenta fino a muoversi pi\u00f9 lentamente della corrente (o onda di riflusso), si crea bruscamente un fronte turbolento che pu\u00f2 assumere grande violenza. Questa pu\u00f2 aumentare in presenza di forti venti o particolari condizioni.\nGrandi mascheretti si formano alle foci del fiume Qiantang, in Cina, con altezze superiori ai quattro metri. Grandi mascheretti si verificano anche nella baia di Mont Saint-Michel in Francia, nel fiume Severn in Gran Bretagna, nel Rio delle Amazzoni e nel Brahmaputra. Nella baia di Fundy, in Canada si forma un mascheretto dovuto alle coste a imbuto e al fondale basso, oltre che naturalmente alla forte onda di marea.\nLa morte di L\u00e9opoldine Hugo.\nUn avvenimento celebre legato al mascheretto \u00e8 quello verificatosi sulla Senna il 4 settembre 1843. Quel giorno, l'improvvisa ondata avrebbe travolto all'altezza di Villequier la barca su cui si trovava L\u00e9opoldine Hugo (figlia del celebre scrittore Victor Hugo) con il marito Charles Vacquerie, facendoli annegare. Una versione romantica vuole che il marito, pur essendo un abilissimo nuotatore, abbia preferito morire con la moglie piuttosto che porsi in salvo.\nIn realt\u00e0, diverse fonti smentiscono questa versione, a cominciare dai testimoni dell'epoca e dall'ora del naufragio (le 13), incompatibile con gli orari (perfettamente prevedibili) del mascheretto. Inoltre le grandi ondate di marea (cui il mascheretto \u00e8 legato) si verificarono in quell'anno solo dopo il 9 settembre, in conseguenza delle fasi lunari."}
{"id": "1234016", "revid": "110157", "url": "https://it.wikipedia.org/wiki?curid=1234016", "title": "Hinterbr\u00fchl", "text": "Hinterbr\u00fchl \u00e8 un comune austriaco di 4 024 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna; nel 1971 ha inglobato i comuni soppressi di Sparbach e Wei\u00dfenbach bei M\u00f6dling."}
{"id": "1234018", "revid": "110157", "url": "https://it.wikipedia.org/wiki?curid=1234018", "title": "Kaltenleutgeben", "text": "Kaltenleutgeben \u00e8 un comune austriaco di 3 306 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234023", "revid": "729019", "url": "https://it.wikipedia.org/wiki?curid=1234023", "title": "Distretto di Tamsweg", "text": "Il distretto di Tamsweg (o Lungau) \u00e8 un distretto amministrativo dello stato del Salisburghese, in Austria.\nSuddivisione amministrativa.\nIl distretto si suddivide in 15 comuni, di cui 3 con diritto di mercato.\nComuni.\n\"(Popolazione al 15 maggio 2001)\""}
{"id": "1234027", "revid": "1457847", "url": "https://it.wikipedia.org/wiki?curid=1234027", "title": "Torneo scacchistico internazionale di Sanremo (1930)", "text": " \nIl torneo scacchistico internazionale di San Remo si svolse a Sanremo dal 16 gennaio al 4 febbraio 1930.\nStoria.\nSi tratt\u00f2 del pi\u00f9 grande torneo organizzato in Italia e di uno tra i pi\u00f9 importanti eventi internazionali dell'epoca. Vi presero parte quasi tutti i migliori giocatori di allora, con la sola eccezione di Emanuel Lasker e Jos\u00e9 Ra\u00fal Capablanca.\nI partecipanti furono: Aleksandr Alechin, Aaron Nimzowitsch, Efim Bogoljubov, Akiba Rubinstein, Rudolf Spielmann, Savelij Tartakover, G\u00e9za Mar\u00f3czy, Milan Vidmar, Edgar Colle, Hans Kmoch, Frederick Yates, Carl Ahues, Roberto Grau, Mario Monticelli, Massimiliano Romi, e Jos\u00e9 Joaqu\u00edn Araiza Mu\u00f1oz.\nIl torneo vide la vittoria dell'allora campione del mondo Alechin con una prestazione quasi insuperabile di 14 punti su 15 partite (13 vittorie e due patte), con ben 3,5 punti di vantaggio sul secondo classificato Nimzowitsch. \nAlechin si aggiudic\u00f2 cos\u00ec il primo premio di ben 10.000 lire dell'epoca.\nDirettore del torneo era Stefano Rosselli del Turco. \nLe partite furono giocate nel salone del casin\u00f2 di Sanremo durante il giorno, mentre pi\u00f9 tardi, di sera, nello stesso salone vi erano serate danzanti."}
{"id": "1234028", "revid": "1074331", "url": "https://it.wikipedia.org/wiki?curid=1234028", "title": "Samtskhe-Javakheti", "text": "Il Samtskhe-Javakheti (in georgiano \u10e1\u10d0\u10db\u10ea\u10ee\u10d4-\u10ef\u10d0\u10d5\u10d0\u10ee\u10d4\u10d7\u10d8\u10e1 \u10db\u10ee\u10d0\u10e0\u10d4) \u00e8 una regione della Georgia di circa 160.504 abitanti (2014), che ha come capoluogo Akhaltsikhe. \u00c8 un territorio storicamente appartenente al gruppo etnico degli armeni. La regione ospita una citt\u00e0 rupestre, Vardzia, cuore simbolico della Georgia. \n\u00c8 diviso in sei distretti amministrativi, Akhaltsikhe, Adigeni, Aspindza, Borjomi, Akhalkalaki e Ninotsminda. L'attuale governatore \u00e8 Giorgi Khachidze."}
{"id": "1234029", "revid": "110157", "url": "https://it.wikipedia.org/wiki?curid=1234029", "title": "Laab im Walde", "text": "Laab im Walde \u00e8 un comune austriaco di 1 159 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234030", "revid": "104458", "url": "https://it.wikipedia.org/wiki?curid=1234030", "title": "Lungau", "text": ""}
{"id": "1234036", "revid": "767487", "url": "https://it.wikipedia.org/wiki?curid=1234036", "title": "Gabriel Hanot", "text": "Biografia.\nAvendo compiuto gli studi a Berlino, parlava correntemente il tedesco oltre all'inglese. Da ragazzo viaggi\u00f2 molto. Fu convocato 12 volte dalla Nazionale francese come difensore nel periodo antecedente alla prima guerra mondiale. Dopo aver atteso il servizio militare fu convocato nuovamente come capitano della squadra. Dopo il conflitto assunse l'incarico di commissario tecnico della sua Nazionale e lavor\u00f2 come giornalista per \"L'\u00c9quipe\" e per \"France Football\".\nIl doppio ruolo gli cre\u00f2 qualche problema: dopo che la Francia fu sonoramente sconfitta dalla nel 1949, l'Hanot giornalista scrisse un pezzo estremamente critico nei confronti dei suoi giocatori, articolo cui segu\u00ec un editoriale anonimo mandato dallo stesso Hanot al giornale e in cui si chiedevano le dimissioni dell'Hanot CT. Il giorno seguente si dimise da commissario tecnico e non avrebbe mai pi\u00f9 tentato di ricoprire i due incarichi contemporaneamente.\nBench\u00e9 fosse un calciatore molto valido, oggi \u00e8 ricordato per una serie di invenzioni che hanno contribuito alla nascita e allo sviluppo del calcio europeo moderno. Figura di spicco nella professionalizzazione del gioco del calcio (fu tra i fondatori del professionismo in Francia nel 1932), \u00e8 reputato l'unico artefice dell'istituzione del Pallone d'oro (\"Ballon d'Or\"), il pi\u00f9 prestigioso riconoscimento calcistico individuale del calcio europeo di club.\nUno dei maggiori meriti di Hanot fu quello di concepire una competizione calcistica aperta ai vari club europei, la Coppa dei Campioni d'Europa."}
{"id": "1234042", "revid": "767487", "url": "https://it.wikipedia.org/wiki?curid=1234042", "title": "Valle di Hetch Hetchy", "text": "La Valle di Hetch Hetchy (\"Hetch Hetchy Valley\" in inglese) \u00e8 una valle di formazione glaciale che si trova nel Parco Nazionale di Yosemite in California. Essa attualmente \u00e8 completamente sommersa a causa della diga di O'Shaughnessy, che forma la riserva idrica di \"Hetch Hetchy Reservoir\". Il fiume Tuolumne rifornisce la riserva. Al di sopra della valle si trova il canyon del Tuolumne. La riserva rifornisce l'acquedotto Hetch Hetchy.\nStoria.\nIl nome \"Hetch Hetchy\" deriva da un'erba che cresce nella valle, cos\u00ec chiamata nel linguaggio dei pellerossa Miwok abitanti della Sierra.\nFu usato da Joseph Screech il quale nel 1850 fu il primo europeo ad entrare nella valle.\nCharles F. Hoffmann del California Geological Survey condusse la prima esplorazione della valle nel 1867.\nNel 1906, dopo il terremoto di San Francisco, San Francisco chiese al Dipartimento degli Interni degli Stati Uniti d'America il diritto di usufruire delle acque di Hetch Hetchy.\nQuesto provoc\u00f2 una battaglia ambientalista di 7 anni contro il Sierra Club, guidato dall'ambientalista John Muir. Muir osserv\u00f2: \nColoro che proponevano la diga replicarono che la valle sarebbe stata molto pi\u00f9 bella con un lago."}
{"id": "1234057", "revid": "767487", "url": "https://it.wikipedia.org/wiki?curid=1234057", "title": "Delage Type GL e GLS", "text": "Le Type GL e GLS erano due autovetture di lusso prodotte tra il 1924 ed il 1929 dalla Casa automobilistica francese Delage.\nProfilo.\nNel 1924 fu introdotta la Type GL, vettura con la quale si intendeva fornire una sostituta alla precedente Type CO2, autovettura d'esordio per la Delage nella fascia di lusso.\nAnche la Type GL rispett\u00f2 tale orientamento di mercato, anzi, lo esasper\u00f2 ulteriormente: il motore della Type GL sub\u00ec un notevole incremento di cilindrata rispetto a quello della sua antesignana. Come nella Type CO2, si trattava di un motore a 6 cilindri, ma della cilindrata di ben 5954 cm\u00b3, contro i 4534 della Type CO2. Ci\u00f2 permise alla Type GL di porsi in concorrenza con vetture del calibro della Mercedes 15/70/100 PS e di surclassare invece prestigiose vetture come le Renault Type JY e Type MG, rimaste nell'ambito delle vetture intorno ai 4 litri e mezzo.\nLa distribuzione era ad un asse a camme in testa, mentre la potenza massima della Type GL era di 100 CV.\nLa Type GL era disponibile in due misure di passo, vale a dire 3,67 e 3,89 m. Fu prodotta fino al 1926, dopodich\u00e9 fu sostituita dalla Type GLS, sua naturale evoluzione, ma in chiave pi\u00f9 sportiva: pi\u00f9 sportivo era il telaio a passo accorciato (3429 mm sul quale veniva assemblata e pi\u00f9 sportiveggiante il propulsore, sempre lo stesso della Type GL, ma reso pi\u00f9 potente, essendo in grado di erogare fino a 130 CV.\nLa Type GLS fu prodotta fino al 1929 in soli 20 esemplari, contro i 180 della Type GL."}
{"id": "1234060", "revid": "585241", "url": "https://it.wikipedia.org/wiki?curid=1234060", "title": "Israeliti", "text": ""}
{"id": "1234061", "revid": "767487", "url": "https://it.wikipedia.org/wiki?curid=1234061", "title": "La casa degli zombi", "text": "La casa degli zombi (\"The Child\") aka (\"Kill and Go Hide\") o (\"Zombie Child\") \u00e8 un film del 1977, diretto da Robert Voskanian.\nTrama.\nLa bella e giovane Alicianne torna nel paese natale dopo anni di assenza per lavorare come governante nella casa della famiglia Nordon. Qui vivono il padre con i due figli Lem, gi\u00e0 adulto, e Rosalie, una bambina viziata, da poco orfani di madre, una donna malvista dagli altri abitanti della zona che pensavano fosse una strega.\nAlicianne fa molta fatica a farsi piacere da Rosalie, che si comporta in modo strano: esce di casa per andare al cimitero in piena notte, fa disegni molto lugubri, e dice di avere degli amici che per\u00f2 nessun altro ha mai visto, perch\u00e9 escono soltanto dopo il tramonto.\nPresto si scoprir\u00e0 che questi \"amici\" sono in realt\u00e0 degli zombi carnivori controllati da Rosalie, che sono i responsabili delle morti misteriose avvenute recentemente nei dintorni.\nDopo avere ucciso il signor Nordon, gli zombi (che curiosamente hanno un udito molto sensibile) attaccano Alicianne e Lem, che si barricano in una piccola casa dove il ragazzo trova la morte mentre Alicianne uccide (per sbaglio?) Rosalie con un'ascia.\nDistribuzione.\nIl film \u00e8 stato distribuito nelle sale cinematografiche italiane a partire dal mese di marzo del 1980.\nData di uscita.\nAlcune date di uscita internazionali nel corso degli anni sono state:\nEdizioni home video.\nLa pellicola \u00e8 stata distribuita in Italia per il circuito home video in formato videocassetta VHS nel 1989 dalla Videogroup con il codice EM009 e in formato DVD negli anni duemila dalla Storm Video e dalla Quinto Piano (codice EAN:8032665000707)."}
{"id": "1234069", "revid": "287204", "url": "https://it.wikipedia.org/wiki?curid=1234069", "title": "Biberach an der Riss", "text": ""}
{"id": "1234070", "revid": "106356", "url": "https://it.wikipedia.org/wiki?curid=1234070", "title": "Europa Park", "text": ""}
{"id": "1234072", "revid": "767487", "url": "https://it.wikipedia.org/wiki?curid=1234072", "title": "Arturo Ferretto", "text": "Biografia.\nPubblic\u00f2 a soli ventidue anni un significativo opuscolo, \"Rapallo - spigolature storiche\", cui seguirono numerosi rilevanti contributi di storia ligure, fra cui \"Codice diplomatico del Santuario di Monte Allegro (1557-1897)\" (1897), \"Codice diplomatico delle relazioni tra la Liguria, la Toscana e la Lunigiana ai tempi di Dante (1265-1281)\" (1901), \"Annali storici di Sestri Ponente e delle sue famiglie\" (1904).\nSi interess\u00f2 anche di studi danteschi. Impiegato quale \"ufficiale\" presso il Regio Archivio di Stato di Genova, nel 1909 spos\u00f2 a Chiavari Livia Oneto, da cui ebbe una figlia, Fortunata, e un figlio, Virgilio; in seguito risiedette a Genova.\nCollabor\u00f2 intensamente ai periodici \"Il Cittadino\", \"Il Caffaro\" e, dal 1909, a \"Il Mare\"; su quest'ultimo dedic\u00f2 716 documentatissimi articoli a Rapallo e circondario. Ancora nel 1928 dava alle stampe \"Il distretto di Chiavari preromano, romano e medioevale\", opera fondamentale per l'archeologia del Golfo del Tigullio.\nUna strada di Rapallo e una situata nel quartiere genovese di San Fruttuoso portano il suo nome."}
{"id": "1234077", "revid": "119482282", "url": "https://it.wikipedia.org/wiki?curid=1234077", "title": "Michel de l'H\u00f4spital", "text": "Fu consigliere al Parlamento di Parigi, ambasciatore al Concilio di Trento, sovrintendente delle finanze e infine cancelliere di Francia. Cerc\u00f2 con tutte le sue forze di placare gli odi religiosi e di evitare gli spargimenti di sangue.\nBiografia.\nMichel de l'H\u00f4spital nacque verso il 1505 a Aigueperse, in Alvernia, da Jean, medico di Chiara Gonzaga, madre di Carlo di Borbone-Montpensier, poi connestabile di Francia sotto re Francesco I. Implicato, mentre faceva i suoi studi di diritto a Tolosa, nelle persecuzioni contro il connestabile, fu imprigionato, poi liberato per ordine di Francesco I e fin\u00ec i suoi studi in Italia. Ritornato in Francia, entr\u00f2 nell'ordine degli avvocati; e, dopo avere sposato nel 1537 la figlia del luogotenente criminale Morin, la quale gli port\u00f2 in dote una carica di consigliere al parlamento di Parigi, nella magistratura. Incaricato dal cancelliere Olivier di rappresentare la Francia durante 16 mesi al Concilio di Trento (1547-48), divenne poi presidente del consiglio di Margherita di Valois, duchessa di Berry, figlia di Enrico II; poi lasci\u00f2 il parlamento, divenne referendario al Consiglio di stato (\"ma\u00eetre des requ\u00eates\"), sovraintendente delle finanze, il 6 febbraio 1554, primo presidente della Corte dei Conti, e in ultimo, nel 1560, dopo la morte di Olivier, cancelliere di Francia.\n\u00c8 piuttosto difficile precisare i suoi principi politici: la sua carriera fino al 1560 dimostra che egli aveva saputo in genere utilizzare gli appoggi pi\u00f9 diversi pur di farsi strada. Agente della regina madre Caterina de' Medici, nella sua funzione di cancelliere, ne serv\u00ec i progetti intesi a neutralizzare, a profitto del potere monarchico, i due partiti in lotta fra loro: gli ugonotti e i cattolici. In questo senso l'editto di Romorantin del maggio 1560, con l'attribuire ai vescovi la cognizione del delitto di eresia, imped\u00ec innanzi tutto una ripresa dei rigori dell'inquisizione in Francia. La convocazione degli Stati Generali a Orl\u00e9ans, nel dicembre del 1560, port\u00f2 alla proclamazione della reggenza di Caterina de' Medici, con l'assistenza del re di Navarra come luogotenente generale del regno, poi alla pubblicazione della saggia ordinanza detta di Orl\u00e9ans, del gennaio 1561, piano di riforme interne, sia nel campo amministrativo giudiziario, sia nel campo ecclesiastico (fra l'altro vi si stabilisce l'abolizione del concordato del 1516 con la curia romana). Il cancelliere rifiut\u00f2 nel 1561 di fare procedere all'esecuzione del principe di Cond\u00e9, implicato nella congiura di Amboise, e di fare inserire nel bollario la sentenza di scomunica di papa Paolo IV contro la regina di Navarra, Giovanna d'Albret. Agli sforzi fatti da L'H\u00f4spital \u00e8 dovuto l'editto del luglio 1561 che sospendeva le persecuzioni per motivi religiosi; poi il colloquio di Poissy (agosto 1561) fra i teologi cattolici e protestanti. Se egli non ader\u00ec alla riforma, sua moglie, sua figlia e suo genero avevano abbracciato la nuova fede; e non c'\u00e8 da meravigliarsi che il papa chiedesse il suo allontanamento, negato da Caterina de' Medici. Ma egli fu escluso dal Consiglio, quando, contro la sua volont\u00e0, fu decisa dal triumvirato cattolico la guerra civile. Continu\u00f2 tuttavia a essere cancelliere, e ritorn\u00f2 a corte quando fu promulgato l'editto di Amboise (marzo 1563), dopo la prima guerra civile. Grazie alle sue sollecitudini, fu proclamata la maggiore et\u00e0 di Carlo IX al parlamento di Rouen. Accompagn\u00f2 il giovane re nel suo viaggio attraverso il regno, dal gennaio 1564 al maggio 1566; ma, mentre egli era in questo viaggio, in seguito al colloquio di Bayonne fra il duca d'Alba e Caterina de' Medici, questa cominci\u00f2 a dimostrargli minore fiducia. Tuttavia fu ancora opera sua la grande ordinanza di Moulins, del 1566, assai importante per le decisioni in materia amministrativa e finanziaria che conteneva. Alla vigilia della terza guerra civile nel 1568, L'H\u00f4spital lasci\u00f2 la corte; qualche mese dopo la notte di San Bartolomeo, il 1\u00ba febbraio 1573, gli furono strappate le dimissioni dalla carica di cancelliere; egli mor\u00ec poco dopo, presso \u00c9tampes, il 13 marzo 1573.\nCome giurista, L'H\u00f4spital impresse la sua forte personalit\u00e0 negli editti e ordinamenti emessi durante i regni di Francesco II e di Carlo IX; come umanista, coltiv\u00f2 con grazia la poesia latina e la letteratura epistolare. Come uomo politico si \u00e8 troppo esaltata la sua figura, come quella di un precursore dell'idea di tolleranza religiosa, mentre le direttive furono in realt\u00e0 date da Caterina de' Medici, tollerante nei primi tempi ma per motivi politici: tuttavia occorre riconoscere ch'egli fu buon collaboratore della regina, che si oppose alle violenze dei partiti, si sforz\u00f2 d'impedire la guerra civile, di limitare le esigenze di Roma e le ambizioni degli Spagnoli, di riorganizzare la giustizia e l'amministrazione."}
{"id": "1234078", "revid": "124227183", "url": "https://it.wikipedia.org/wiki?curid=1234078", "title": "Stazione di Gela", "text": "La stazione di Gela \u00e8 una stazione ferroviaria di diramazione, posta nella linea Caltanissetta Xirbi-Gela-Siracusa ed \u00e8 dotata di uno scalo commerciale. Inoltre vi confluisce la ferrovia Catania-Caltagirone-Gela, inattiva per interruzione dal 2011.\nStoria.\nLa nuova stazione ferroviaria di Gela fu inaugurata intorno alla fine degli anni settanta in sostituzione di quella antica risalente al 1891 e ubicata a sud-ovest, nei pressi del centro storico. La decisione di realizzare un nuovo scalo, negli anni sessanta, deriv\u00f2 dalla necessit\u00e0 di eliminare una serie di passaggi a livello alla periferia nord del paese, di creare uno scalo merci pi\u00f9 grande a servizio della zona industriale e di una stazione adeguata alle esigenze di una citt\u00e0 che, allora, assisteva ad un grande sviluppo economico e demografico.\nPer la sua realizzazione venne realizzata una variante all'originario tracciato ferroviario che correva parallelamente e a poca distanza dalla strada statale 115 (denominata via Venezia) ai piedi della collina sulla quale sorge la citt\u00e0. Esso venne traslato pi\u00f9 a nord nella sua parte orientale (nei pressi della nuova diramazione per Caltagirone) per riprendere, pi\u00f9 a sud-ovest, il vecchio percorso diretto a Licata. Vennero costruiti quattro grandi cavalcaferrovia tra i quali, quello lungo la statale 115 nei pressi del Commissariato di P.S., lungo 750 metri. Il nuovo percorso nel breve volgere di qualche anno venne inglobato nella disordinata espansione urbana della periferia.\nDagli anni ottanta in avanti il numero di passeggeri \u00e8 costantemente diminuito. Il crollo del viadotto di Piano Carbone dell'8 maggio 2011 che ha interrotto la linea per Caltagirone ha provocato la perdita ulteriore del traffico viaggiatori da e per Catania; al 2015 \u00e8 costituito prevalentemente da studenti pendolari e rari turisti con treni regionali, per Modica e Siracusa o Licata e Caltanissetta; il traffico ferroviario \u00e8 ridotto ai minimi termini e vengono effettuati servizi sostitutivi su strada secondo quanto previsto dal contratto di servizio regionale di volta in volta.\nStrutture e impianti.\nLa stazione di Gela sorge su un'area di circa 70.000 metri quadrati ed il suo scalo \u00e8 dotato di undici binari passanti.\nEsternamente si affaccia su un ampio piazzale attrezzato a parcheggio e dotato di due file di pensiline che fungono da terminal bus cittadino. Accanto si trova un giardino intitolato a \"Manuela Setti Carraro\".\nDal portico d'ingresso oltre a poter accedere alla sala d'attesa e al bar, si possono raggiungere: sulla destra i sottopassaggi e lo scalo commerciale; sulla sinistra gli uffici e gli alloggi di servizio delle Ferrovie.\nLa struttura, molto ampia, \u00e8 caratterizzata nella sua parte centrale da una grande sala d'attesa a pianta quadrangolare coperta da un tetto a cuspide delimitata da superfici vetrate che le donano grande luminosit\u00e0. Dalla sala, ornata da un tipico carretto siciliano posto al centro di essa, si accede ai servizi igienici, al bar-trattoria e alla biglietteria.\nOriginariamente la stazione presentava anche un certo numero di esercizi commerciali e un ufficio informazioni turistiche ma nel corso degli anni sono stati progressivamente eliminati per la diminuzione del traffico ferroviario riducendosi ad un bar-edicola e una mensa-tavola calda.\nIl fascio di binari per uso viaggiatori comprende 5 binari passanti forniti di grandi pensiline e serviti da sottopassaggi. Oltre a questi vi sono sei binari per servizio merci passanti, uno scalo merci a sud-est, e uno scalo merci intermodale per carico e scarico container sul lato nord-ovest della stazione.\nGli impianti ferroviari di Gela consentono di servire in modo adeguato i grandi complessi industriali della zona, i cui raccordi raggiungono lo sviluppo di oltre 12\u00a0km.\nDopo la chiusura dei tre scali merci della provincia di Ragusa e la dismissione negli anni precedenti di quelli delle zone limitrofe, lo scalo merci \u00e8 rimasto l'unico della zona centro-meridionale della Sicilia. L'interruzione della linea per Catania e la drastica riduzione dell'attivit\u00e0 del petrolchimico hanno inciso profondamente anche sul traffico merci.\nServizi.\nLa stazione \u00e8 dotata di annuncio vocale e su display, di videosorveglianza e presenza di personale di sicurezza. Non sono pi\u00f9 attivi da anni il posto di Polfer (Polizia Ferroviaria), l'ufficio informazioni turistiche e i servizi igienici (chiusi per assenza di personale).\nInterscambi.\nNel piazzale antistante la stazione \u00e8 ubicato il terminal degli autobus urbani e interurbani.\nDal 2011, dopo il crollo del viadotto tra Niscemi e Caltagirone della linea per Catania, i collegamenti tra Gela e Caltagirone vengono effettuati mediante autobus sostitutivi.\nIl servizio taxi ha un punto di fermata sul piazzale antistante la stazione."}
{"id": "1234079", "revid": "2011865", "url": "https://it.wikipedia.org/wiki?curid=1234079", "title": "Laxenburg", "text": "Laxenburg \u00e8 un comune austriaco di 2 859 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234086", "revid": "110157", "url": "https://it.wikipedia.org/wiki?curid=1234086", "title": "Maria Enzersdorf", "text": "Maria Enzersdorf (fino al 1999 Maria Enzersdorf am Gebirge) \u00e8 un comune austriaco di 8 775 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234088", "revid": "200568", "url": "https://it.wikipedia.org/wiki?curid=1234088", "title": "M\u00f6dling", "text": "M\u00f6dling \u00e8 un comune austriaco di 20 745 abitanti nel distretto di M\u00f6dling, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Tra il 1938 e il 1954 \u00e8 stata accorpata alla citt\u00e0 di Vienna, dalla quale dista circa 14\u00a0km.\nSport.\nCalcio.\nLa squadra principale della citt\u00e0 \u00e8 il Fussballclub Admira Wacker M\u00f6dling."}
{"id": "1234091", "revid": "110157", "url": "https://it.wikipedia.org/wiki?curid=1234091", "title": "M\u00fcnchendorf", "text": "M\u00fcnchendorf \u00e8 un comune austriaco di 2\u00a0959 abitanti nel distretto di M\u00f6dling, in Bassa Austria. Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234098", "revid": "92719", "url": "https://it.wikipedia.org/wiki?curid=1234098", "title": "Antilope dei canneti bohor", "text": ""}
{"id": "1234099", "revid": "729019", "url": "https://it.wikipedia.org/wiki?curid=1234099", "title": "Perchtoldsdorf", "text": "Perchtoldsdorf \u00e8 un comune austriaco di 14 977 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna, dalla quale dista circa 16\u00a0km a sud-ovest.\nStoria.\nPreistoria.\nNel Miocene l'area era bagnata dalle acque della Paratetide, condizione accertata dal ritrovamento di numerosi fossili di creature marine. La presenza di fossati circolari suggerisce che i primi insediamemti umani sul posto risalgano al VI millennio a.C.\nMedioevo.\nIl castello di Perchtoldsdorf venne probabilmente edificato prima dell'anno 1000 come parte di una catena di fortificazioni a difesa del margine orientale della Selva Viennese. In un documento del 1138, quando il territorio apparteneva alla Marca d'Austria controllata della dinastia dei Babenberg, viene citato un \"Heinricus de Pertoldesdorf\". I margravi Babenberg avevano il compito di difendere le regioni conquistate ai Magiari per conto degli imperatori ottoniani e salici; i loro vassalli Perchtoldsdorf continuarono ad amministrare il castello anche dopo il 1246, anno d'estinzione della casata. Nel 1286, con la morte di Otto von Perchtoldsdorf, la fortezza pass\u00f2 agli Asburgo che a partire dalla battaglia di Marchfeld del 1278 erano divenuti i sovrani incontestati del Ducato d'Austria. In questo periodo il borgo ottenne il riconoscimento di citt\u00e0 di mercato e venne utilizzato come residenza per le vedove degli Asburgo.\nXV-XVII secolo.\nLa duchessa Beatrice istitu\u00ec un ospedale nel 1407, ora demolito, e una chiesa annessa tuttora esistente. Il conflitto tra l'imperatore Federico III e il fratello minore Alberto VI diede origine a un periodo di instabilit\u00e0 nella regione. Nel 1446 molte case della citt\u00e0 vennero bruciate durante l'invasione del reggente d'Ungheria J\u00e1nos Hunyadi. Durante questo periodo il castello fu occupato da varie forze rivali, tra cui dei mercenari del re di Ungheria tra il 1477 e il 1490, anno in cui Massimiliano I ripristin\u00f2 il dominio asburgico sulla zona. Questo periodo turbolento la costruzione della casatorre (\"Wehrturm\"), iniziata nel 1450 e che fin\u00ec intorno al 1521. Questa torre, con i suoi 60 metri di altezza, insieme ad altre fortificazioni consent\u00ec alla citt\u00e0 di difendersi con successo dalle truppe turche che assediarono Vienna nel 1529. Tuttavia a partire dal luglio 1683, alla vigilia della battaglia di Vienna, una seconda ondata di assalti turchi distrusse la citt\u00e0, uccidendo e riducendo in schiavit\u00f9 gli abitanti.\nEconomia.\nIn tempi moderni, la citt\u00e0 \u00e8 diventata una meta turistica per la vicina Selva Viennese. Si continua tuttora inoltre una lunga storia di viticoltura e vinificazione, come principale prodotto agricolo."}
{"id": "1234103", "revid": "110157", "url": "https://it.wikipedia.org/wiki?curid=1234103", "title": "V\u00f6sendorf", "text": "V\u00f6sendorf \u00e8 un comune austriaco di 7 329 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna."}
{"id": "1234104", "revid": "1923504", "url": "https://it.wikipedia.org/wiki?curid=1234104", "title": "Ubiquit\u00e0", "text": "L'ubiquit\u00e0 o onnipresenza (dal lat. mediev. \"ubiquitas -atis\" der. del lat. \"ub\u012bque\" \u00abin ogni luogo\u00bb) \u00e8 la capacit\u00e0 di trovarsi in ogni luogo nello stesso momento.\nLa filosofia medievale utilizzava questa propriet\u00e0 per spiegare la capacit\u00e0 di Dio di essere presente contemporaneamente in ogni posto del suo creato.\nSecondo l'Antico Testamento Dio possiede l'onnipresenza, ovvero la capacit\u00e0 di trovarsi in tutti i luoghi in un dato momento.\nIn casi relativi alla presenza in determinati luoghi di piante o animali, l'ubiquit\u00e0 significa la diffusione delle specie o generi ovunque.\nNella filosofia scolastica, \u00e8 il modo di essere nello spazio che consiste nell'occupare per intero sia lo spazio, sia la parte intera di uno spazio.\nL'ubiquit\u00e0 va distinta dalla bilocazione e in generale dalla multilocazione che sono propriet\u00e0 pi\u00f9 deboli attribuite ad alcuni santi.\nNel linguaggio corrente si usa la parola ubiquit\u00e0 per indicare per estensione la presenza di una persona in pi\u00f9 posti allo stesso tempo.\nI servizi proposti da internet vengono ritenuti essenzialmente ubiquitari."}
{"id": "1234105", "revid": "287204", "url": "https://it.wikipedia.org/wiki?curid=1234105", "title": "Ragazzo (romanzo)", "text": "Ragazzo \u00e8 un romanzo autobiografico per frammenti dello scrittore, poeta e traduttore Piero Jahier.\nIl libro \u00e8 composto da sette capitoli che risalgono agli anni 1911-1914, dapprima pubblicati su rivista e in seguito raccolti dall'autore in un volume che venne pubblicato nel 1919 nei \"Quaderni della Voce\".Nel 1939 venne ristampata una nuova edizione dall'editore Vallecchi con il titolo \"Ragazzo e prime poesie\" e nel 1953, sempre per Vallecchi, usc\u00ec l'edizione definitiva del romanzo che comprendeva anche i passi censurati con il titolo \"Ragazzo - Con me e con gli alpini\".\nTrama.\nLa storia narrata \u00e8 quella della fanciullezza dell'autore ripercorsa senza preoccupazione di realismo o di completezza storica, ma attraverso il ricordo che aggrega, in scene di forte lirismo, momenti di grande significato simbolico.\nIl primo capitolo, che racchiude il trauma centrale della vita del giovane, \u00e8 intitolato \"La morte del padre\" e venne pubblicato nel dicembre del 1914 su \"La Voce\". In esso l'autore racconta del padre, pastore della comunit\u00e0 valdese che, oppresso dal senso di colpa per un adulterio commesso, si uccide improvvisamente.\nIl secondo capitolo, intitolato \"La famiglia povera\", venne pubblicato su \"La Riviera Ligure\" nel febbraio del 1912 e narra della vita di stenti e di lotta quotidiana intrapresa dopo la morte del padre e il trasferimento a Firenze che fa apparire al giovane tredicenne un mondo fatto di negazioni e sacrifici. Vengono descritti i primi turbamenti amorosi di quel periodo irrequieto e le prime scoperte sul sesso vissute con un forte senso di peccato.\nNel capitolo \"Avventura settimanale\" e in quello \"Il guadagno\", avviene la scoperta del mondo esterno con le sue ribellioni verso i ricchi che abitano le vecchie ville fiorentine, ma anche contro i macellai che approfittano dei pochi soldi di un ragazzo inesperto.\nL'ultima parte del \"Ragazzo\" \u00e8 intitolata \"Il paese\" ed \u00e8 composta di due sezioni: la prima, \"Il paese delle vacanze\" che venne pubblicata su \"La Riviera Ligure\" nel settembre del 1912 e \"Visita al paese\".\nIl borgo dove il ragazzo trascorre le vacanze si trova in Val Ghisone ed \u00e8 per il ragazzo un luogo fantastico dove si vive liberi nei campi trascorrendo magiche avventure. In questo borgo si parla il francese e si sentono vivere le antiche tradizioni familiari incarnate dallo zio Barthelemy che rivela al bambino la dura realt\u00e0 del lavoro. \"La visita al paese\" chiude il romanzo con un interrogativo e mette fine a un periodo per aprirsi all'esistenza adulta che \u00e8 poi la storia narrata in \"Ragazzo\".\nLo scrittore ritorna ormai adulto al paese e trova la casa venduta, i parenti vecchi e malati, lo zio che fatica a riconoscerlo e cos\u00ec l'incanto di quei luoghi non esiste pi\u00f9, come non esiste pi\u00f9 l'incanto della giovinezza "}
{"id": "1234107", "revid": "19933", "url": "https://it.wikipedia.org/wiki?curid=1234107", "title": "Someone's watching over me", "text": ""}
{"id": "1234109", "revid": "110157", "url": "https://it.wikipedia.org/wiki?curid=1234109", "title": "Wiener Neudorf", "text": "Wiener Neudorf \u00e8 un comune austriaco di 9 203 abitanti nel distretto di M\u00f6dling, in Bassa Austria; ha lo status di comune mercato (\"Marktgemeinde\"). Tra il 1938 e il 1954 \u00e8 stato accorpato alla citt\u00e0 di Vienna.\nSociet\u00e0.\nEvoluzione demografica.\nLa popolazione al 1\u00ba gennaio 2015 era di 9 056 abitanti.\nEconomia.\nA Wiener Neudorf hanno sede la maggiore catena austriaca di supermercati, Billa, nonch\u00e9 la LKW Walter. In questo comune ha sede il centro espositivo Blau Lagune dove sono esposti oltre sessanta edifici residenziali in legno."}
{"id": "1234110", "revid": "9880489", "url": "https://it.wikipedia.org/wiki?curid=1234110", "title": "Ebuddy", "text": ""}
{"id": "1234111", "revid": "767487", "url": "https://it.wikipedia.org/wiki?curid=1234111", "title": "The Field (musicista)", "text": "Il suo album di debutto, \"From Here We Go Sublime\", uscito nel marzo 2007, \u00e8 balzato agli onori della critica, finendo per diventare l'album pi\u00f9 acclamato dell'anno secondo Metacritic che raccoglie la voce di quattordici autorevoli riviste del settore.\nLo stile di Field \u00e8 una sorta di techno-shoegaze ottimista che si concentra sui loop e le stratificazioni di suoni.\nBiografia.\nThe Field \u00e8 il nome d'arte scelto da Axel Willner, nato nel sud della Svezia: trasferitosi nella capitale all'et\u00e0 di due anni, ha vissuto anche a Lisbona per quattro anni, per poi ritornare a Stoccolma. All'et\u00e0 di tredici anni inizi\u00f2 a suonare punk classico con la chitarra, strumento che tuttora a volte utilizza. Autodidatta, ha cominciato a produrre musica elettronica gradualmente, fortemente ispirato dalla musica dal produttore discografico tedesco Wolfgang Voigt (Gas).\nIl debutto dell'artista sulla scena musicale avvenne nel 2005, quando Axel Willner invi\u00f2 una demo all'etichetta indie tedesca Kompakt, la quale lo scrittur\u00f2 dopo breve. Il suo primo 12\" fu un remix del brano \"Heartbeat\" di Annie uscito nello stesso anno, seguito dal remix della traccia \"Things Keep Falling Down\". Nel 2006 pubblic\u00f2 un terzo 12\", contenente \"Sun &amp; Ice\". L'anno successivo, con \"From Here We Go Sublime\", l'artista godette di ampissimo favore dalla critica.\nAxel Willner scrive e compone tutte le musiche: stando ad una sua dichiarazione, Willner utilizza come software Jeskola Buzz, e tutte le tracce dell'album sono state mixate e registrate dal vivo.\nIl 18 maggio 2009 esce il suo secondo album, \"Yesterday &amp; Today\"."}
{"id": "1234113", "revid": "211373", "url": "https://it.wikipedia.org/wiki?curid=1234113", "title": "Luigi Bruzzano", "text": "Biografia.\nNacque a Monteleone di Calabria, l'odierna Vibo Valentia, e nella citt\u00e0 natale comp\u00ec gli studi secondari. Prosegu\u00ec gli studi universitari a Catanzaro e segu\u00ec per tre anni il corso di letteratura tenuto da Liborio Manichini, discepolo di De Sanctis. Nel 1860 fu uno dei garibaldini calabresi che si raccolsero attorno a Francesco Stocco prima dello sbarco di Garibaldi sul continente. Luigi Bruzzano si trovava a Soveria Mannelli quando vennero disarmate le truppe di Francesco II, agli ordini del generale Ghio. Dopo l'Unit\u00e0 d'Italia, nel 1861, si rec\u00f2 a Napoli, dove pubblic\u00f2 alcune poesie patriottiche composte durante il soggiorno a Catanzaro e che erano circolate fra gli studenti ai corsi di Manichini. Nel 1861 viene nominato professore del Regio Liceo Filangeri di Monteleone.\nSi interess\u00f2 ai problemi della cultura popolare. Fond\u00f2 e diresse per molti anni (1888 \u2013 1902) una rivista di studi meridionalistica \"La Calabria \u2013 Rivista di Letteratura Popolare\". Scrisse inoltre la commedia \"Un amore segreto\" rappresentata nel Teatro Vibonese nel 1863. Altre sue opere sono un \"Saggio sulla fonetica monteleonese\" e due volumi di \"Novelle Greche di Roccaforte\"."}
{"id": "1234114", "revid": "1387272", "url": "https://it.wikipedia.org/wiki?curid=1234114", "title": "Coney Island Baby", "text": "Coney Island Baby \u00e8 il quinto album solista di inediti di Lou Reed, pubblicato nel 1976.\nOltre a celebrare la liberazione gay quasi come fosse il seguito di \"Transformer\", la maggior parte dei testi parlano d'amore, e sono riferiti a Rachel (alias Tommy), un travestito con il quale in questo periodo Lou ha un'intensa relazione, esasperata dall'uso sfrenato di Speed (o Metedrina) da parte di entrambi.\nUn caso a parte \u00e8 la canzone \"Kicks\", un tiratissimo rock che racconta la storia di un serial killer tratteggiandone la figura con toni crudi e realistici: "}
{"id": "1234116", "revid": "256896", "url": "https://it.wikipedia.org/wiki?curid=1234116", "title": "22\u00b0 Gruppo", "text": ""}
{"id": "1234119", "revid": "110157", "url": "https://it.wikipedia.org/wiki?curid=1234119", "title": "Wienerwald", "text": "Wienerwald \u00e8 un comune austriaco di 2 650 abitanti nel distretto di M\u00f6dling, in Bassa Austria. \u00c8 stato istituito nel 1972 con la fusione dei comuni soppressi di Dornbach, Grub, Sittendorf, Stangau e Sulz im Wienerwald; capoluogo comunale \u00e8 Sulz im Wienerwald. Tra il 1938 e il 1954 tutti i comuni erano stati accorpati alla citt\u00e0 di Vienna."}
{"id": "1234120", "revid": "599013", "url": "https://it.wikipedia.org/wiki?curid=1234120", "title": "Ofm", "text": ""}
{"id": "1234125", "revid": "110157", "url": "https://it.wikipedia.org/wiki?curid=1234125", "title": "Altendorf (Austria)", "text": "Altendorf \u00e8 un comune austriaco di 337 abitanti nel distretto di Neunkirchen, in Bassa Austria."}
{"id": "1234126", "revid": "287204", "url": "https://it.wikipedia.org/wiki?curid=1234126", "title": "Warth", "text": ""}
{"id": "1234127", "revid": "500044", "url": "https://it.wikipedia.org/wiki?curid=1234127", "title": "Paolo Seganti", "text": "Biografia.\nNato il 20 maggio 1965 a Rovereto, in provincia di Trento. Studia recitazione presso l\u2019HB Studio di New York. in quel periodo vive a Miami negli Stati Uniti, dove nel 1996 debutta in TV nella sit-com \"The nanny\", trasmessa in Italia con il titolo \"La tata\". Nello stesso anno debutta al cinema con un piccolo ruolo nel film \"Tutti dicono I Love You\", regia di Woody Allen.\nTra i suoi primi lavori italiani, ricordiamo: le miniserie tv \"Ultimo\" (1998), regia di Stefano Reali, e \"Caraibi\", diretta da Lamberto Bava, e il film \"Un t\u00e8 con Mussolini\", regia di Franco Zeffirelli, gli ultimi due lavori entrambi del 1999, la serie tv \"Le stagioni del cuore\" (2003), diretta da Antonio Luigi Grimaldi ed infine la miniserie tv \"Ho sposato un calciatore\" (2005), regia di Stefano Sollima.\nNel 2001-2003 \u00e8 il protagonista della serie franco-canadese Largo Winch.\nNel 2007 appare in televisione nelle vesti di \"Martino Ristori\" nella miniserie in otto puntate di Canale 5, \"La figlia di Elisa - Ritorno a Rivombrosa\", diretta da Stefano Alleva. Nel 2008 \u00e8 sugli schermi cinematografici con il film \"Carnera - The Walking Mountain\", diretto da Renzo Martinelli (e successivamente con la miniserie tv \"Carnera - Il campione pi\u00f9 grande\", versione per il piccolo schermo dello stesso film).\nNel 2011 partecipa a \"Baila!\" come concorrente, formando una coppia di ballo con l'attrice Marianna De Micheli e torna in televisione con Un amore e una vendetta con Anna Valle e Alessandro Preziosi.\n\u00c8 anche autore di alcuni libri, tra cui il romanzo \"Niko. Nikolin Gjeloshi. Cittadino del mondo\"\nHa aperto insieme alla moglie Carlotta il ristorante italiano \"La pergoletta\" a Los Angeles che gestiscono insieme."}
{"id": "1234133", "revid": "116944", "url": "https://it.wikipedia.org/wiki?curid=1234133", "title": "Z tagliata", "text": ""}
{"id": "1234134", "revid": "599013", "url": "https://it.wikipedia.org/wiki?curid=1234134", "title": "Susanna Kallur", "text": "Detiene il record mondiale dei 60 metri ostacoli con il tempo di 7\"68, stabilito a Karlsruhe nel 2008.\nBiografia.\nHa una sorella gemella, Jenny Kallur, che \u00e8 nata 4 minuti dopo di lei. Suo padre, Anders Kallur, fu un giocatore di hockey su ghiaccio e tra il 1980 ed il 1983 vinse con il team dei New York Islanders quattro Stanley Cup.\nSusanna vive a Falun, citt\u00e0 della Svezia e capoluogo della Dalarna. \u00c8 allenata da Agne Bergvall e Karin Torneklint presso la societ\u00e0 della \"Falu IK\". \u00c8 alta 1,70 m e pesa 61\u00a0kg. In Svezia \u00e8 comunemente chiamata Sanna.\nEssendo nata negli USA, ha ottenuto la doppia cittadinanza. Ha studiato e gareggiato in passato per l'Universit\u00e0 dell'Illinois.\nNel gennaio 2007 ha vinto, a sorpresa, il \"Jerring Award\", votata dal suo popolo come miglior sportivo svedese dell'anno, battendo la nazionale svedese di hockey su ghiaccio maschile, vincitrice dell'oro olimpico di Torino 2006 e dei Campionati del mondo.\nAi Giochi olimpici di Pechino 2008, durante la seconda semifinale dei 100 hs, Susanna cade al primo ostacolo non riuscendo cos\u00ec ad accedere alla finale."}
{"id": "1234135", "revid": "1573940", "url": "https://it.wikipedia.org/wiki?curid=1234135", "title": "Redunca arundinum", "text": "La redunca dei canneti (Redunca arundinum ()) \u00e8 un'antilope diffusa in Angola, Zimbabwe, Zambia, Mozambico e Sudafrica settentrionale.\nDescrizione.\nMisura 85 centimetri al garrese e pesa intorno ai 70 chilogrammi. Ha il mantello grigio-bruno con le regioni inferiori bianche e le zampe anteriori nere. I maschi hanno corna scanalate di circa 35 centimetri, le quali si allungano all'indietro per poi curvarsi alla punta.\nBiologia.\nVive nelle vallate e nelle aree pianeggianti, dove si nutre di erba e cannucce di palude. I vecchi maschi sono territoriali e vivono con una singola femmina, che seguono in ogni momento per impedire che abbia contatti con maschi rivali. Le femmine e i giovani maschi sono solitamente solitari, ad eccezione della stagione secca, quando per necessit\u00e0 a volte formano branchi composti da quasi venti esemplari. Sono diurne, ma inattive durante le ore pi\u00f9 calde."}
{"id": "1234136", "revid": "92719", "url": "https://it.wikipedia.org/wiki?curid=1234136", "title": "Antilope dei canneti comune", "text": ""}
{"id": "1234138", "revid": "741067", "url": "https://it.wikipedia.org/wiki?curid=1234138", "title": "Ho sposato un calciatore", "text": "Ho sposato un calciatore \u00e8 una miniserie televisiva italiana trasmessa da Canale 5 nel 2005. Non avendo ottenuto il successo atteso non vi \u00e8 stato alcun seguito. Dal febbraio 2012 \u00e8 trasmessa in replica su La 5.\nTrama.\nLa miniserie \"Ho sposato un calciatore\" parla della vita dei famosi calciatori, mostra come essi siano imprigionati, insieme alle mogli e alle famiglie, in una gabbia, come la loro esistenza sia un vero e proprio incubo. La miniserie mostra come la vita dei calciatori in modo totalmente opposto a come la gente pensa che sia. Liti familiari, tradimenti, separazioni, e anche qualche tentato omicidio.\nIn particolare si narrano da vicino le vicende di alcuni giocatori della squadra immaginaria dell'Olimpia. Il capitano Bruno Caracci, bandiera della squadra ma ormai sul viale del tramonto, nel suo rapporto con la moglie Tonia. \nVito Palma con la moglie Anna, alle prese con un figlio che in giovane et\u00e0 abbandonarono perch\u00e9 erano troppo poveri e che \u00e8 stato adottato da un'altra donna. Miriam, la sorella di Anna, seppur minorenne, ha una relazione con Caracci prima di incontrare l'italo-argentino Jorge Vildoza.\nIl terzino Luca Martelli con la promessa sposa Crystal Ferrari, starlette dei calendari sexy."}
{"id": "1234140", "revid": "1787453", "url": "https://it.wikipedia.org/wiki?curid=1234140", "title": "Mirko Petrini", "text": "Talora \u00e8 accreditato come Mirco Petrini.\nBiografia.\nNato a Fermo il 21 marzo 1975, si trasferisce a Roma, dove frequenta vari laboratori di recitazione. All'inizio della sua carriera gira numerosi spot pubblicitari. Nel 1999 interpreta il ruolo di \"Michele\" nella miniserie tv di Rai Uno, \"Commesse\", regia di Giorgio Capitani, ruolo che lo fa conoscere al grande pubblico e che interpreta anche in \"Commesse 2\" (2002), regia di Jos\u00e9 Mar\u00eda Sanchez.\nTra le altre fiction tv dove recita in ruoli da coprotagonista o protagonista: \"Fine secolo\" (1999), miniserie diretta da Gianni Lepre, la serie \"Questa casa non \u00e8 un albergo\" (2000), in onda su Rete 4, le miniserie \"L'ultimo rigore\" (2002) e \"L'ultimo rigore 2\" (2006), entrambe dirette da Sergio Martino, e \"Ho sposato un calciatore\" (2005), miniserie in quattro episodi, diretta da Stefano Sollima.\nIn teatro, dopo alcuni ruoli minori, \u00e8 protagonista nel ruolo di Abele nel musical \"Caino e Abele\", testo, musiche e regia di Tony Cucchiara; dopo aver recitato in questo musical all'inizio della carriera, partecipa alla tourn\u00e9e 2005-2006, interpretando \"Ges\u00f9\" e \"Romeo\". Tra il 2001 e il 2002 \u00e8 protagonista di \"Emozioni\", musical che si ispira alle canzoni di Lucio Battisti, regia di Sergio Japino, con Ambra Angiolini.\nPer il cinema, dopo la partecipazione al film del 2002 \"Ultimo stadio\" di Ivano De Matteo, nel 2006 \u00e8 tra i protagonisti di \"Ma l'amore... s\u00ec!\" di Tonino Zangardi e Marco Costa, e nel 2007 di \"Il lupo\".\nNel 2007 lavora ancora in fiction tv: \u00e8 coprotagonista, nel ruolo dell'ufficiale della guardia costiera, \"Salvatore Terrasini\", insieme ai protagonisti Lorenzo Crespi e Fabio Fulco, nella seconda serie di Rai 1, \"Gente di mare 2\"; successivamente gira la miniserie \"Il sangue e la rosa\", regia di Salvatore Samperi, in onda nel 2008 su Canale 5. Nel 2009 per Rai 1 nel ruolo di Mascagni nella mini serie \"Puccini\" per la regia di Giorgio Capitani. Sempre nel 2010 interpreta Attilio Fabbri per la mini serie \"Mattei: L'uomo che guardava al futuro\" per Rai 1 regia Giorgio Capitani\nNella stagione 2008-2009 \u00e8 in tourn\u00e9e con la commedia musicale \"Pipino il Breve\" di Tony Cucchiara, in cui interpreta il ruolo di \"Marante\". La commedia \u00e8 stata rimessa in scena dal Teatro Stabile di Catania e ha debuttato il 3 dicembre 2008, data in cui ricorre il cinquantenario della fondazione dell'ente.\nNel 2011 recita nella miniserie \"Sangue caldo\", in onda su Canale 5 tra settembre e ottobre, dove interpreta il ruolo di un potente nobiluomo. \nDal 2011 insieme al produttore Gianluca Cucchiara si trasferisce a Londra per dedicarsi al progetto discografico rock band dal nome Mercutio. Incidono il loro primo album. Il singolo \u201cBack To Nowhere\u201c, title track dell\u2019album, \u00e8 stato mixato e prodotto da Alan Moulder, (Foo Fighters, Arctic Monkeys, Nine Inch Nails e Royal Blood). La canzone \"No compromise\" \u00e8 stata scelta per il film \"L'esigenza di unirmi ogni volta con te\" per la regia di Tonino Zangardi con Marco Bocci e Claudia Gerini. \nNel 2018 torna in Italia per girare la serie \"sara e Marti\"- Disney Channel (2018-2019-2020) e altre serie TV come \"Don Matteo\" , \"Che Dio ci aiuti\", \"L'allieva\"\nDal 2019 \u00e8 anche impegnato con il suo progetto cantautorale \u201cPetrini\u201c. Il 15 Agosto 2021 ha pubblicato il video \"Rivoluzione Vista Mare\" sul suo canale Youtube e il 20 Agosto il brano \u00e8 uscito su tutti gli store digitali. Il nuovo singolo far\u00e0 parte del suo primo disco previsto per il 2022 e sar\u00e0 pubblicato dall'etichetta Marche di Fabbrica."}
{"id": "1234143", "revid": "2219864", "url": "https://it.wikipedia.org/wiki?curid=1234143", "title": "Saurophaganax maximus", "text": "Saurophaganax (il cui nome significa \"signore dei divoratori di lucertole\") \u00e8 un genere estinto di dinosauro teropode allosauride vissuto nel Giurassico superiore, circa 157-152 milioni di anni fa (Kimmeridgiano-Titoniano), in quella che oggi \u00e8 la Formazione Morrison, in Oklahoma, Stati Uniti. Il genere contiene una singola specie, ossia \"S. maximus\", che alcuni paleontologi considerano una specie del genere \"Allosaurus\", \"A. maximus\". Il \"Saurophaganax\" rappresenta il secondo allosauride scoperto nella Formazione Morrison, nonch\u00e9 il pi\u00f9 grande, caratterizzato da lamine orizzontali alla base delle spine neurali dorsali al di sopra dei processi trasversali e uno chevron da \"addentatore di carne\". Le dimensioni massime di \"S. maximus\" sono state stimate a circa 10,5-11,8 metri (34-43 piedi) di lunghezza, per un peso di circa 4,5 tonnellate .\nScoperta e nomenclatura.\nTra il 1931 e il 1932, John Willis Stovall scopr\u00ec resti di un grosso teropode, vicino a Kenton nella Contea di Cimarron, nell'Oklahoma, all'interno degli strati del tardo Kimmeridgiano. Nel 1941, questi resti furono nominati come \"Saurophagus maximus\" da Stovall in un articolo del giornalista Grace Ernestine Ray. Il nome generico deriva dal greco \u03c3\u03b1\u03c5\u03c1\u03bf\u03c2/\"sauros\" ossia \"lucertola\", e \u03ad\u03c1\u03b1\u03b3\u03bf\u03bd/\"ephagon\" aoristo di \u03ad\u03b4\u03c9/ ed\u014d ossia \"mangiare\", e per intero significa \"mangiatore di lucertole\". Il nome specifico, \"maximus\", significa invece \"il pi\u00f9 grande\", in latino. Poich\u00e9 l'articolo di denominazione non conteneva una descrizione, il nome rimase un \"nomen nudum\". Nel 1987, Spencer George Lucas fece erroneamente dell'esemplare OMNH 4666 (una tibia), il lectotipo, inconsapevole che \"Saurophagus\" era un \"nomen nudum\".\nIn seguito si scopr\u00ec che il nome di \"Saurophagus\" era gi\u00e0 stato assegnato a un altro animale: nel 1831 William Swainson aveva gi\u00e0 dato il nome al tyrannide Pitango solforato (\"Pitangus sulphuratus\"), un uccello che si nutre di lucertole. Nel 1995, Daniel Chure coni\u00f2 quindi un nuovo genere: \"Saurophaganax\", aggiungendo il suffisso greco -\u03ac\u03bd\u03b1\u03be/\"anax\", che significa \"dominatore/tiranno/signore\", al nome precedente. Chure ritrov\u00f2 in seguito anche l'esemplare OMNH 4666, non diagnostico in relazione ad \"Allosaurus\", quindi scelse OMNH 01123, un arco neurale, come olotipo di \"Saurophaganax\". Gran parte del materiale chiamato in modo informale \"Saurophagus maximus\", cio\u00e8 quegli elementi diagnostici che potevano essere distinti da \"Allosaurus\", furono riferiti da Chure a \"Saurophaganax maximus\". Questi elementi contengono le ossa disarticolate di almeno quattro individui.\nIl \"Saurophaganax\" \u00e8 il fossile ufficiale dello Stato dell'Oklahoma, e un grande scheletro di quest'ultimo pu\u00f2 essere ammirato nella sala dedicata al Giurassico al Sam Noble Oklahoma Museum of Natural History. Anche se la maggior parte del materiale assegnato a \"Saurophaganax\" \u00e8 stato ritrovato in una striscia di terra dell'Oklahoma, nel nord del Nuovo Messico \u00e8 stato trovato del possibile materiale di Saurophaganax, NMMNH P-26083, uno scheletro parziale comprendente un femore, diverse vertebre caudali e un osso dell'anca.\nSinonimia con \"Allosaurus\".\nL'identificazione di \"Saurophaganax\" \u00e8 una questione controversa. L'animale viene a volte definito come un genere a s\u00e9 stante, o come una specie del genere \"Allosaurus\": \"Allosaurus maximus\". La revisione pi\u00f9 recente dei tetanuri basali ha accettato il \"Saurophaganax\" come un genere distinto. Il possibile nuovo materiale di \"Saurophaganax\" dal Nuovo Messico potr\u00e0 forse chiarire lo stato dell'animale.\nPaleoecologia.\nIl \"Saurophaganax\" era uno dei pi\u00f9 grandi carnivori del Giurassico superiore del Nord America. Nella sua prima descrizione, Chure stim\u00f2 una lunghezza di 14 metri (46 piedi), sebbene successive stime ridimensionarono l'animale. I fossili conosciuti di \"Saurophaganax\" (sia il possibile materiale dal Nuovo Messico sia il materiale dell'Oklahoma) sono noti dal Brushy Basin Member, che rappresenta l'ultima parte della Formazione Morrison, suggerendo che questo genere compar\u00ec molto tardi all'interno della formazione e nel Giurassico. Il \"Saurophaganax\" era molto grande per un allosauro, e surclassava in dimensioni anche i contemporanei \"Torvosaurus tanneri\" e \"Allosaurus fragilis\". Essendo molto pi\u00f9 raro dei suoi contemporanei, costituendo 1% o meno della fauna dei teropodi di Morrison, non si sa molto sul suo comportamento o sulla sua distribuzione.\nLa Formazione Morrison \u00e8 una sequenza di sedimenti marini e alluvionali poco profondi che, secondo la datazione radiometrica, oscilla tra 156,3 milioni di anni alla sua base, a 146,8 milioni di anni nella parte superiore, che la colloca nel tardo periodo di Oxfordiano, Kimmeridgiano e all'inizio del Titoniano, del Giurassico superiore. Questa formazione \u00e8 interpretata come un ambiente semiarido con distinte stagioni umide e secche. Il Bacino Morrison dove vivevano i dinosauri, si estendeva dal Nuovo Messico all'Alberta e al Saskatchewan, e si form\u00f2 quando i precursori del Front Range delle Montagne Rocciose incominciarono a spingersi verso ovest. I depositi dei loro bacini di drenaggio orientati a est erano trasportati da torrenti e fiumi e si depositavano in pianure paludose, laghi, canali fluviali e pianure alluvionali. Questa formazione \u00e8 simile per et\u00e0 ai Calcari di Solnhofen, in Germania, e alla Formazione Tendaguru, in Tanzania. Nel 1877, questa formazione divenne il fulcro della Guerra delle Ossa, un'aspra rivalit\u00e0 tra i paleontologi Othniel Charles Marsh ed Edward Drinker Cope.\nLa Formazione Morrison registra un ambiente dominato principalmente da giganteschi dinosauri sauropodi, come \"Barosaurus\", \"Apatosaurus\", \"Brontosaurus\", \"Camarasaurus\", \"Diplodocus\" e \"Brachiosaurus\". I dinosauri che vivevano accanto a \"Saurophaganax\" e che potevano essere da lui predati includevano anche gli ornitischi \"Camptosaurus\", \"Dryosaurus\", \"Stegosaurus\" e \"Othnielosaurus\". I predatori di questo paleoambiente includevano anche i teropodi \"Torvosaurus\", \"Ceratosaurus\", \"Marshosaurus\", \"Stokesosaurus\", \"Ornitholestes\" e \"Allosaurus\", che rappresentavano dal 70% al 75% degli esemplari di teropodi, e si trova al livello trofico superiore della catena alimentare della Morrison. Altri vertebrati che condividevano questo ambiente marino includevano pesci actinopterygii, rane come \"Eobatracus\", salamandre, tartarughe, sphenodonti, lucertole, coccodylomorfi terrestri e acquatici, come \"Goniopholis\", e diverse specie di pterosauri, come \"Kepodactylus\". In questa regione vi erano anche alcuni mammiferi, come \"Fruitafossor\", i docodonti, i multitubercolati, i simmetrodoti e i triconodonti. La flora del periodo \u00e8 stata rivelata dai fossili di alghe verdi, funghi, muschi, equiseti, cicadee, ginkgo e diverse famiglie di conifere. La vegetazione variava da foreste di felci arboree e felci terrestri (foreste di galleria), a savane di felci con alberi occasionali, come la conifera \"Brachyphyllum\" simile all'Araucaria. In Oklahoma, Stovall ha portato alla luce un numero considerevole di esemplari di \"Apatosaurus\", che potrebbero essere stati una delle principali prede del \"Saurophaganax\"."}
{"id": "1234147", "revid": "198277", "url": "https://it.wikipedia.org/wiki?curid=1234147", "title": "Tifoseria della Juventus Football Club", "text": "La tifoseria della Juventus Football Club ha svolto un ruolo decisivo nella costituzione dell'identit\u00e0 societaria dalla fine del XIX secolo. Inizialmente radicata nella regione Piemonte e composta principalmente da membri della classe borghese e , tra cui studenti, intellettuali e imprenditori; i cui saranno ulteriormente costituiti come \u00absoci patronessi\u00bb, costituiranno in seguito il primo gruppo di sostegno sportivo a organizzarsi formalmente per seguire la squadra attraverso la penisola italica. Il crescente numero dei soci del club permise la fondazione di altre squadre ispirate dalla societ\u00e0 campione d'Italia (1905) in citt\u00e0 lontane da Torino quali Roma e Firenze e la pubblicazione del primo periodico sportivo-istituzionale del Paese (1915) come strumento di comunicazione con i soci, calciatori e dirigenti juventini che combatterono nella prima guerra mondiale.\nDurante il ventennio interbellico, in seguito alla ristrutturazione societaria condotta dall'avvocato Giuseppe Hess e all'assunzione alla presidenza del club dell'allora vicepresidente della casa automobilistica FIAT Edoardo Agnelli (1920-1923), il bacino di sostenitori della Juventus, definiti \u00abjuventini\u00bb, speriment\u00f2 un incremento esponenziale in virt\u00f9 dei crescenti flussi migratori verso il capoluogo piemontese, principalmente provenienti dal Mezzogiorno e composti principalmente da membri della classe lavoratrice. Inoltre, l'allora inedita serie di successi sportivi ottenuti dalla squadra durante la prima met\u00e0 degli anni 1930 ispir\u00f2 vari emigrati italiani a fondare numerose societ\u00e0 sportive che, di riflesso, adottarono anche il nome e la simbologia della formazione torinese nelle Americhe, in Magreb, nei Balcani, nella Scandinavia e in Australia. La diffusione nel resto d'Italia dei mezzi di comunicazione di massa, principalmente la radio, contribu\u00ec a rendere la Juventus il primo club sul territorio nazionale per numero di simpatizzanti \u2014 all'epoca pi\u00f9 del doppio del totale di simpatizzanti delle altre squadre militanti nella nascente Serie A messi insieme \u2014 nonch\u00e9 il primo nello sport italiano a vantare una connotazione nazionale. Contemporaneamente fra i tifosi juventini si affermarono orientamenti anticampanilistici che fecero del club bianconero, secondo alcuni studiosi, un tassello nella formazione di un'identit\u00e0 e un'idea d'unit\u00e0 nazionale. Nel decennio seguente, l'istituzione degli abbonamenti favor\u00ec la fidelizzazione dei sostenitori durante la seconda guerra mondiale; il successo dell'operazione fece s\u00ec che venisse replicata da altre societ\u00e0 sportive del Paese.\nLa tifoseria bianconera ebbe un secondo incremento esplosivo del proprio bacino di utenza a partire dal secondo dopoguerra (1950-1980), per mezzo per lo pi\u00f9 di immigrati meridionali arrivati a Torino in risposta alla notevole domanda di lavoro della FIAT, tale da far ritenere in seguito la Juventus un simbolo d'integrazione sociale. Alla fine degli anni 1960 furono costituite le prime componenti del tifo organizzato, nella sua maggioranza di tendenza ultr\u00e0, che occupavano la Curva Sud dello Stadio Comunale, punto di incontro della popolazione arrivata in citt\u00e0. A partire da questi nuclei furono fondati i primi fan club juventini, si svolsero i primi gemellaggi e sorsero le prime rivalit\u00e0 con altre tifoserie. Gli scontri generati dagli \"hooligan\" britannici furono la causa dei violenti incidenti che raggiunsero il loro apice nella strage dell'Heysel (1985). Infine, gli ulteriori periodi di successo sportivo della squadra bianconera, l'evoluzione delle telecomunicazioni che hanno permesso la diffusione degli incontri del club nel resto dei continenti in modo pressoch\u00e9 stabile a partire dei primi anni 1980, il posizionamento del campionato di Serie A al vertice del calcio internazionale dalla met\u00e0 di quel decennio sino alla fine del II millennio e la ristrutturazione delle competizioni UEFA per club durante la prima met\u00e0 degli anni 1990, renderanno il tifo per la Juventus uno dei maggiori al mondo, contando, a tutto il 2016, tra i 12 e i 14 milioni di tifosi sul territorio italiano e, a tutto il 2019, 423 milioni di potenziali simpatizzanti a livello globale, in particolare nelle nazioni a forte emigrazione italiana che vedono nel club un elemento di connessione con il Paese d'origine.\nContesto.\nIl pensiero comune d'inizio XX secolo voleva che il tifo per la Juventus fosse appannaggio delle classi borghesi, laddove quello per la sua rivale cittadina, il Torino, traesse linfa dalle classi popolari e proletarie.\nQualche decennio dopo, con l'ingresso degli Agnelli nel capitale societario della cosiddetta \"Signora\" (1923), il tifo per la squadra si diffuse anche tra gli operai meccanici dell'industria di propriet\u00e0 della famiglia, la FIAT.\nEssendo iniziato un fenomeno migratorio \u2014 poi divenuto massiccio nel secondo dopoguerra \u2014 verso Torino e gli altri grandi poli industriali del Settentrione da parte dei lavoratori meridionali in cerca di impiego, la Juventus, gi\u00e0 dagli anni 1930, divenne il primo club italiano ad avere una tifoseria non pi\u00f9 connotata campanilisticamente o, al pi\u00f9, regionalmente, ma a carattere nazionale.\nCon il consolidamento dei flussi migratori interni avvenuti tra gli anni 1950 e i primi anni 1970 la Juventus sembr\u00f2 rappresentare, attraverso i suoi tifosi, lo spirito del nuovo lavoratore immigrato piemontese, mentre la tifoseria del Torino rimase legata all'ambiente culturale di marca prettamente torinese e cittadina. In anni pi\u00f9 recenti, comunque, le differenze sociali e culturali fra le due opposte tifoserie si sono sempre pi\u00f9 affievolite fino a essere oramai, di fatto, nulle.\nA tutto il 2016 sostenitori della Juventus sono quantificabili tra 12 e 14 milioni in Italia. Secondo il pi\u00f9 recente sondaggio di settore condotto dall'istituto Demos &amp; Pi e pubblicato nel settembre di quell'anno sul quotidiano \"la Repubblica\" il club torinese risulta essere il pi\u00f9 sostenuto del Paese con il 34% di preferenze da parte del campione esaminato, cifra che rappresenta uno su cinque abitanti sul territorio nazionale.\nIn base un sondaggio simile pubblicato nel settembre 2013, i sostenitori della Juventus sono distribuiti in maniera pressoch\u00e9 uniforme su tutto il territorio nazionale. Infatti, la Juventus risulta essere anche la squadra con il pi\u00f9 alto numero di sostenitori in ognuna delle quattro regioni geografiche esaminate, avendo riscosso la maggiore percentuale di preferenze nel Nord-Ovest (32,5%), nel Nord-Est (25%), nel Centro (28,4%) e nel Sud e isole (29,5%), mentre che un'inchiesta condotta dalla Lega Nazionale Professionisti (LNP) nel 2013 e pubblicata sul giornale \"Corriere dello Sport - Stadio\" tre anni pi\u00f9 tardi concluse che la squadra bianconera risulta essere la prima squadra nelle preferenze dei sostenitori di calcio in Italia in 13 regioni su 20, il che costituisce il 33% della quota di mercato del settore a livello nazionale.\nIl tifo per la Juventus, tradizionalmente eterogeneo dal punto di vista sociologico e geograficamente uniforme in tutto il Paese, \u00e8 molto marcato anche nel Mezzogiorno d'Italia e nelle isole, il che garantisce un seguito rilevante alla squadra anche durante gli incontri esterni.\nTale caratteristica di diffusione del tifo fa della Juventus, dal punto di vista sociologico, una squadra \u00abnazionale\u00bb.\nFrequente \u00e8 anche il caso di tifosi organizzati che, anche da luoghi geograficamente lontani del Paese, raggiungono con regolarit\u00e0 Torino per gli incontri interni della squadra:\nNel Piemonte i tifosi bianconeri e i \"fan club\" sono distribuiti in modo omogeneo sull'intero territorio, tranne nel Basso Monferrato e nell'Alba Langa, in cui il calcio \u00e8 un fenomeno limitato, e nell'Alessandrino meridionale, in ragione al maggior influsso culturale ligure.\nIn base ai dati elaborati dal Centro Studi della LNP nel maggio 2010, la tifoseria della Juventus ha la maggior percentuale di occupazione dello stadio durante le gare casalinghe del panorama calcistico italiano (82,82%). Inoltre, la squadra bianconera risultava essere la seconda nel Paese in termini di audience.\nLa Juventus, inoltre, \u00e8 tra le squadre con il maggior numero di sostenitori al mondo, contando oltre 250 milioni di simpatizzanti, di cui, oltre al gi\u00e0 citato numero di simpatizzanti in Italia, 44,76 milioni nel resto del territorio europeo, 108,46 milioni nel continente asiatico e 42,46 milioni sparsi in Africa e le Americhe in base a un rapporto della societ\u00e0 tedesca di indagini sul mercato sportivo Sport+Markt AG del 2012. Una simile analisi pubblicata dall'azienda statunitense The Nielsen Company nel 2019 concluse che il bacino potenziale di sostenitori del club a livello mondiale supera i 420 milioni, di cui 41 milioni residenti in Europa.\nAnche per via della vicinanza con l'allora sede sociale del club dal 1948 al 1964, dal secondo dopoguerra il principale luogo d'incontro spontaneo dei sostenitori juventini a Torino, nonch\u00e9 per i festeggiamenti dei trionfi sportivi della squadra, \u00e8 la piazza San Carlo sita nel centro storico della citt\u00e0.\nOrientamento politico.\nPer quanto riguarda gli orientamenti politici delle tifoserie organizzate, in base a un rapporto della Polizia di Stato del 2003 quello della Juventus risultava prevalentemente attestato su posizioni di destra; tuttavia, fuori dalle frange organizzate, l'orientamento politico della tifoseria, in ragione della sua eterogeneit\u00e0 sociale e territoriale, risulta non discostarsi in misura significativa da quelli pi\u00f9 diffusi genericamente a livello di popolazione nazionale: \u00e8 quanto emerse da un sondaggio condotto da ACNielsen citato nel 2004 dalla rivista \"Diario\", in cui si stabil\u00ec che quella della Juventus \u00e8 una tra le poche tifoserie a esprimersi elettoralmente in maniera pressoch\u00e9 equanime tra destra e sinistra.\nFan club.\nLo Juventus Official Fan Club (JOFC), affiliato alla societ\u00e0 del capoluogo piemontese, annovera oltre 550 associazioni formate da oltre affiliati (a tutto il marzo 2017), che ne fanno una delle organizzazioni calcistiche con maggior numero di membri iscritti a livello mondiale. I \"fan club\" iscritti sono distribuiti in circa settanta nazioni e vantano il riconoscimento ufficiale della Juventus.\nInoltre, sono state fondate associazioni indipendenti quali Italia Bianconera, Grandi Amici della Juventus e lAssociazione Culturale Ju29ro Team, che promuovono, attraverso la beneficenza, manifestazioni tra i fan.\nIn precedenza, la struttura di coordinamento organizzativo tra i club di simpatizzanti ufficialmente riconosciuti dalla Juventus aveva la denominazione di Centro Coordinamento Juventus Club DOC (CCJCD).\nAnche nei precedenti impianti in cui la \"Fidanzata d'Italia\" disput\u00f2 i suoi incontri casalinghi, erano in mostra sulle tribune molti vessilli caratteristici del \"bel paese\".\nLa societ\u00e0 bianconera vanta numerosi club sparsi in tutte le regioni d'Italia e, fuori dei confini italici, in sessantanove paesi al novembre 2019, siti particolarmente in regioni a forte emigrazione italiana quali le Americhe, l'Europa Centrale e meridionale, le isole britanniche, il Maghreb, il continente australiano e l'Asia sud-orientale. In Italia le regioni che annoverano il maggior numero di club iscritti al JOFC sono la Sicilia, la Lombardia e il Piemonte, mentre in ambito internazionale la Cina, la Svizzera, la Germania e il Belgio sono i paesi in cui si trovano il maggior numero di gruppi ufficiali \u2014 anche in virt\u00f9 del maggior numero di emigrati italiani, che spesso vedono nella squadra bianconera un simbolo in cui riconoscersi.\nNel 2011 il club torinese istitu\u00ec il programma di fidelizzazione Juventus Membership indirizzo a utenti iscritti al sito web ufficiale Juventus.com. Ulteriormente rinominato \u00abJ1897 Membership\u00bb, tale iniziativa vanta oltre abbonati a tutto il 2016, di cui il 9% risiede fuori d'Italia.\nPresenza su nuovi media e \"social\".\nCon la sopravvenuta espansione dei media digitali e dei \"social network\" in Italia dalla seconda met\u00e0 degli anni 2000, la Juventus fa uso costante dal 2011 di questo genere di piattaforme, nell'ambito di una politica di rafforzamento del marchio condotta dal presidente Andrea Agnelli: a luglio 2021 i bianconeri risultano seguiti da oltre 42,8 milioni di fan su Facebook, oltre 8,4 milioni su Twitter (a cui vanno aggiunti i dati degli altri profili ufficiali) e circa 43,8 milioni su Instagram, collocandosi complessivamente al primo posto nella graduatoria italiana (95 milioni di simpatizzanti nei tre servizi citati). Il club, a tutto il settembre 2018, \u00e8 presente in altri servizi Internet quali YouTube (circa 1,8 milioni di iscritti e oltre 250 milioni di visualizzazioni), Google+ (oltre 1,76 milioni di sostenitori), Periscope (62,5 mila) e Snapchat (circa 100.000 follower a trasmissione).\nNel secondo semestre del 2016 la rivista di economia e finanze statunitense \"Forbes\" inser\u00ec il club torinese all'undicesimo posto \u2014 prima italiana e settima tra le squadre calcistiche in ambito internazionale \u2014 nella classifica delle societ\u00e0 sportive con maggior numero di seguaci, interazioni e valore borsistico dei cosiddetti \u00abnuovi media\u00bb analizzati (30,3 milioni di sostenitori, 156 milioni d'interazioni degli utenti e un valore di 2 milioni di dollari).\nTifo organizzato.\nStoria.\nAnni 1970 e 1980.\nGi\u00e0 nel 1973, in occasione della finale di Coppa dei Campioni contro l' al Marakana di Belgrado, il tifo juventino si rese protagonista di una grande trasferta con bianconeri presenti. Nonostante ci\u00f2, i primi gruppi di tifosi juventini di natura ultr\u00e0 furono creati verso la met\u00e0 degli anni 1970. I primi tre gruppi conosciuti sono \"Globetrotters\", \"Venceremos\" e \"Autonomia Bianconera\", schierati su posizioni di estrema sinistra, mentre da allora la tifoseria ha ideologie anticampanilistiche. Nel 1974 nella Curva Filadelfia dello stadio Comunale prevalgono club come lo \"Juventus Club Filadelfia\", lo \"J.C. Torin\" e il \"Primo Amore Umberto Sanso\u00e8\". Proprio da quest'ultimo club alcuni ragazzi, stanchi di doversi sempre difendere da soprusi e violenze varie in ogni parte d'Italia, si aggregano nella sede del club e fondano il club \"Panthers\" che sar\u00e0 il primo gruppo ufficiale juventino nella balconata della curva. Poi, nel 1976 troviamo insieme ai \"Panthers\" anche il gruppo organizzato \"Fossa dei Campioni\" (anch'esso nato intorno al club \"Primo Amore\") capitanato da Antonio Marinaro anche chiamato \"Jacky l'ultras\".\nIl \"Gruppo Storico Fighters\" o semplicemente \"Fighters\" fu fondato da Beppe Rossi, il personaggio pi\u00f9 importante tra tifosi e ultr\u00e0, nell'anno successivo. Questo gruppo sar\u00e0 il pi\u00f9 importante della Curva Filadelfia fino alla fine degli anni 1980, infatti lo striscione dei \"Fighters\" si trover\u00e0 per anni al centro della curva, relegando la \"Fossa\" a destra mentre a sinistra troveremo il gruppo \"Superstars\", facendo scomparire dalla scena i \"Panthers\". Il gruppo di Beppe Rossi porter\u00e0 una rivoluzione nel tifo bianconero, eliminando i tamburi dalla curva e introducendo un tifo \"all'inglese\" fatto di sciarpe e mani.\nDurante la prima met\u00e0 degli anni 1980, si costituiscono numerosi altri gruppi di tifosi come \"Giovent\u00f9 Bianconera\", \"Area Bianconera\", \"Indians\" (gruppo progenitore del \"Club Vecchia Guardia-Intoccabili\") e il \"Viking\" (gruppo ultr\u00e0 fondato a Milano). Questi raggruppamenti si combineranno sotto la denominazione di \"Nucleo Armato Bianconero\" (N.A.B.), un gruppo principalmente di Genova, l'unico gruppo juventino paragonabile agli \"hooligan\". \u00c8 stato durante quel periodo che ebbe luogo il primo spostamento all'estero di gruppi di tifosi juventini (a Bruxelles contro l'Anderlecht nel 1981). Nel 1984 tutti i gruppi si uniscono sotto il nome di \"Black &amp; White Supporters\" (nome imposto dalla polizia), ma questa unione avr\u00e0 una vita di appena sei mesi. In quell'anno i tifosi bianconeri si resero protagonisti anche a livello internazionale con circa sostenitori presenti al St. Jakob Stadium di Basilea in occasione della finale di Coppa delle Coppe vinta dalla squadra bianconera, una trasferta descritta in quel periodo come la pi\u00f9 grande invasione sportiva in terra elvetica.\nNel 1987, a causa degli scontri di Firenze con i tifosi della Fiorentina, il gruppo dei Fighters venne sciolto. La maggior parte dei suoi dirigenti, in societ\u00e0 con altri gruppi della Curva Filadelfia (\"Indians\", \"Giovent\u00f9 Bianconera\") si riuniscono nell'ambito di un nuovo gruppo chiamato \"Arancia Meccanica\" (direttamente ispirato all'omonimo film del regista Stanley Kubrick). Il carattere violento di quel film forzer\u00e0 il gruppo a cambiare nome in \"Drughi\".\nAnni 1990 e 2000.\n\"Drughi\" rester\u00e0 il gruppo di tifosi pi\u00f9 importante della Curva Filadelfia \u2014 circa membri \u2014 dal 1988 al 1996 che dalle ceneri dei Fighters costruisce un gruppo ben strutturato, diramato in numerose sezioni e capace di prendere in mano la tifoseria portandola ai massimi livelli. Nel 1993, una parte dei tifosi del gruppo \"Drughi\" riprende la sua autonomia e riforma il gruppo storico dei \"Fighters\"; durante il successivo quadriennio queste due associazioni si disputano la supremazia della Curva Scirea, con i \"Drughi\" piazzati al centro della curva e i \"Fighters\" alla loro destra. Sempre nello stesso anno nascono i \"Viking Nab\", dalla fusione dei \"Viking\" di Milano e dei \"N.A.B.\" di Genova, soprattutto, e di Pavia, trasferendosi in curva Nord per contrasti coi Fighters. I \"Viking\" presentano una consistente base quantitativa, uno spirito trascinante imperniato sul concetto di radicalit\u00e0, una fede inscalfibile, una vocazione al viaggio, una buona capacit\u00e0 organizzativa, antiamicizie, antiidoli e antistrumentali.\nI \"N.A.B.\" rappresentano un gruppo storico del panorama juventino, che sorge nel 1975. Fin dalla nascita volutamente elitari, composti da una base di cinquanta ragazzi di Genova, dopo un periodo transitorio, con la nascita della sezione genovese dei Fighters i \"N.A.B.\" ritornano sulla scena con lo scioglimento del gruppo guida del tifo bianconero, fino alla scelta di unirsi sotto un'unica insegna, appunto Viking-Nab, che occupa la Nord, tra le migliori \"seconde curve\" del periodo. Una organizzazione capillare, come dimostrano gli spettacoli scenografici, il buon numero di tesserati, le diverse sezioni esistenti, tutte con banda rigorosamente tricolore. Intanto coi \"Drughi\" al comando la maggior parte dei presenti nelle trasferte sono gruppi ultr\u00e0, che si fanno notare con numerosi striscioni. Comunque anche prima di loro non \u00e8 che il tifo juventino sia stato cos\u00ec \"snob\" e poco audace come si diceva in giro in quel periodo, anche se \u00e8 vero che in precedenza l'allestimento di scenografie avveniva solo in occasione di partite-\"clou\", mentre coi Drughi in Sud e i Viking-Nab in Nord non \u00e8 pi\u00f9 cos\u00ec e si pu\u00f2 contare su due curve ad alte capacit\u00e0 spettacolari.\nDopo la vittoria della Champions League 1995-96 i gruppi \"Fighters\", \"Drughi\", \"Vecchia Guardia\" e \"Fossa dei Campioni\" decisero di provare a collaborare per formare un gruppo unico, solido e organizzato. I quattro gruppi si incontrano varie volte durante l'estate senza raggiungere un accordo. Cos\u00ec nel 1997 i \"Drughi\", \"Vecchia Guardia\" e \"Area\" lasciarono la scena della Curva Scirea, poich\u00e9 in disaccordo con i \"Fighters\", consentendo la formazione del \"Black and White Fighters Gruppo Storico 1977\": il gruppo storico di tifosi della Juventus venne cos\u00ec rifondato esattamente vent'anni dopo la sua creazione. Dopo quest'unificazione, il gruppo degli \"Irriducibili Vallette\" \u2014 creato nel 1990 da un gruppo di tifosi dell'eponimo quartiere torinese \u2014 far\u00e0 base nella Curva Nord del nuovo stadio delle Alpi (impianto sorto nello stesso anno, in vista dei mondiali), per sciogliersi alcuni anni dopo. Gli Irriducibili contano gi\u00e0 al primo anno 500 iscritti e, oltre ai ragazzi di Torino, coordinatori dell'attivit\u00e0 del gruppo, molto importanti sono le numerose sezioni.\nDal 1995 al 2001 in Curva Sud, insieme ai \"Black and White Fighters Gruppo Storico 1977\", faranno la loro comparsa i ragazzi del \"Fronte Bianconero 1995\". Nella stagione 1995-96 da una scissione all'interno del gruppo \"Area Bianconera\" nascer\u00e0 il gruppo \"Nucleo 1985\", chiamato cos\u00ec in riferimento ai fatti dell'Heysel del 1985. I componenti di questo gruppo provengono principalmente da Veneto e Lombardia e stazioneranno nella Curva Sud Scirea. Mentre in Curva Nord in questi anni troviamo i reduci di \"Area Bianconera\", \"Drughi\" e \"Viking\". Ma la parte pi\u00f9 calda del tifo rimane in Curva Sud Scirea di cui il \"Black and White Fighters Gruppo Storico 1977\" ormai ha preso il comando.\nDal 2006 al presente.\nAl passaggio nel rinnovato Comunale, ora Olimpico, i sostenitori della Juventus sono divisi in vari gruppi organizzati come \"Drughi\" \u2014 il principale gruppo ultr\u00e0 juventino nella Curva Scirea (che ritorn\u00f2 in curva ufficialmente il 13 febbraio 2005, dopo la sua ultima apparizione il 22 maggio 1996) \u2014, \"Viking Juve\", \"Tradizione Bianconera\", \"Antichi Valori\", \"Genova\", \"Asti\", \"Ponente\", \"Magenta\", \"Nucleo 1985\", \"Gruppo Marche 1993\" (anche noto come \"GM\"), \"Bravi Ragazzi\" (gruppo formato da ex \"Irriducibili\"). Il gruppo \"Fighters\", che cambi\u00f2 denominazione in \"Tradizione Bianconera\" e \"Antichi Valori\" nel 2005, era il principale gruppo, insieme ai \"Viking\", ubicato nella Curva Nord dello stadio.\nDalla stagione 2011-12 la squadra torinese disputa le sue partite interne all'Allianz Stadium (gi\u00e0 \"Juventus Stadium\"), sorto sulle ceneri del vecchio stadio delle Alpi. In questi anni il tifo bianconero risulta molto migliorato e guadagna, soprattutto dal nuovo impianto, un deciso salto di qualit\u00e0, con i gruppi ultr\u00e0 tutti in curva Sud, con i \"Drughi\", con tutte le sue sezioni, su tutte \"Magenta\" e \"Ponente\", e i \"Bravi Ragazzi\", eredi degli \"Irriducibili\", al secondo anello, e \"Viking\", \"Tradizione\" e \"Antichi Valori\" (i vecchi Fighters), \"Nucleo 1985\" (la vecchia Area Bianconera) e \"Gruppo Marche\", al primo anello. Questi ultimi gruppi che occupano il primo anello, praticamente sono quelli che all'Olimpico siedevano in Curva Nord.\nGemellaggi e rivalit\u00e0.\nNon risultano ufficialmente gemellaggi di tifoserie italiane con quelle della Juventus. Per circa un ventennio, a partire dagli anni 1980 vi fu un gemellaggio con la tifoseria dell' (coincidenti con la presenza in Serie A della compagine campana), poi sciolto per iniziativa di alcune frange di supporter irpini a fine anni 1990; rimane comunque una storica amicizia tra bianconeri e biancoverdi, rinsaldatasi in occasione dell'incontro di Coppa Italia del 2013. Nel 1996, invece, fu ufficializzata l'amicizia con la tifoseria organizzata del , cancellata sette anni pi\u00f9 tardi.\nFuori dall'Italia, esistono accordi di gemellaggio con i tifosi organizzati dell', compagine olandese dell'Aia, e con quelli del , formazione polacca. Nel 2011 si \u00e8 rinforzata anche l'amicizia con i sostenitori della squadra inglese del \u2014 la cui maglia a strisce verticali bianche e nere fu condivisa dalla Juventus fin dal 1903 \u2014, mentre nel novembre dell'anno successivo \u00e8 stata istituita l'amicizia con i sostenitori della squadra spagnola dell'.\nIn ragione della posizione raggiunta dalla squadra al vertice del calcio nazionale, in maniera pressoch\u00e9 duratura dal cosiddetto \u00ab\u00bb, della diffusione del suo tifo e anche di diverse rivendicazioni anticampanilistiche, le rivalit\u00e0 sono molteplici e molto sentite: la tifoseria rivale d'elezione \u00e8, come spesso accade nei casi di avversarie della stessa citt\u00e0, quella del Torino. A seguire, quella dell'Inter, fin dagli anni 1960 e rinfocolata nel 2006 dopo le decisioni giudiziarie riguardanti Calciopoli, e quella del Milan, nonostante per lungo tempo le due societ\u00e0 abbiano tenuto buoni rapporti sportivo-commerciali con reciproci scambi di giocatori.\nPi\u00f9 recenti e legate all'imporsi alla ribalta negli anni 1980 delle loro squadre, con conseguente lotta sportiva per la conquista del primato nazionale, le rivalit\u00e0 con la tifoseria della , legata principalmente alla lotta-scudetto del campionato 1981-82, e con quella della , che fino alla met\u00e0 di quel decennio fu la pi\u00f9 valida contendente dei bianconeri al titolo. Non \u00e8 inoltre da tralasciare l'antagonismo col , in essere fin dagli anni 1950 ma acuitosi all'inizio del III millennio.\nLa Curva Scirea dello stadio delle Alpi \u00e8 sempre stata il settore occupato durante le gare casalinghe dai nuclei pi\u00f9 accesi della tifoseria organizzata. All'Olimpico i tifosi hanno invece occupato la Curva Filadelfia. Dal 2011, il luogo di incontro dei gruppi ultr\u00e0 bianconeri \u00e8 la Tribuna Sud dello Stadium.\nDiffusione nella cultura di massa.\nLa tifoseria organizzata della Juventus, principalmente il \"Gruppo Storico Fighters\", \u00e8 al centro sia del cortometraggio \"Il potere dev'essere bianconero\" (1978) sia del documentario \"Ragazzi di stadio\" (1980), entrambi diretti da Daniele Segre; il sequel \"Ragazzi di stadio, quarant'anni dopo\" (2018), sempre per la regia di Segre, \u00e8 incentrato sul gruppo dei \"Drughi\", erede dei \"Fighters\". In queste opere l'autore sottolinea la diversit\u00e0 economica, ideologica, socioculturale e anche geografica che contraddistingue i vari membri del tifo organizzato bianconero, facendo assurgere la passione juventina a strumento di unione, oltre a fotografare per primo l'evoluzione del fenomeno ultras in Italia."}
{"id": "1234152", "revid": "177744", "url": "https://it.wikipedia.org/wiki?curid=1234152", "title": "Protezione distanziometrica", "text": "La protezione distanziometrica o rel\u00e8 distanziometrico \u00e8 un'apparecchiatura elettronica utilizzata all'interno delle cabine primarie per rilevare i guasti lungo una linea di alta tensione.\nL'utilizzo di rel\u00e8 distanziometrici si rende necessario in quanto l'intera rete AT \u00e8 interconnessa, non ha quindi nessun punto di sezionamento fisso.\nUn guasto lungo una linea farebbe aprire quindi tutti gli interruttori AT di tutte le cabine della linea creando un black out molto esteso e un disservizio notevole.\nUn rel\u00e8 distanziometrico invece rileva la distanza elettrica tra la cabina in cui \u00e8 installato e il guasto, automatizzando cos\u00ec la selezione e disalimentazione del tronco guasto.\nViene tarato con i valori relativi alla distanza tra la cabina in cui \u00e8 installato e le due successive lungo la linea e con i relativi tempi di intervento.\nUn guasto lungo la linea farebbe aprire immediatamente gli interruttori delle protezioni pi\u00f9 vicine e, nel caso queste non intervengano, via via quelle pi\u00f9 distanti.\nEsempio.\n... \"CABINA A\" \u2190 2\u00a0km \u2192 \"CABINA B\" \u2190 6\u00a0km \u2192 \"CABINA X\" \u2190 3\u00a0km \u2192 \"CABINA C\" \u2190 7\u00a0km \u2192 \"CABINA D\" ..\nTutte le cabine della linea hanno 2 rel\u00e8 distanziometrici, prendiamo in esame la cabina X.\nQuesta ha due protezioni distanziometriche: una per la linea verso la cabina B e una per la linea verso la cabina C. Il primo rel\u00e8 viene tarato con i valori: 6\u00a0km, 8\u00a0km (6+2), 0,7 sec, 1 sec; il secondo invece con i valori: 3\u00a0km, 10\u00a0km (3+7), 0,7\u00a0s, 1\u00a0s.\nCon questo sistema si hanno due vantaggi: il primo \u00e8 che la selezione del tronco \u00e8 automatica e pressoch\u00e9 immediata senza dover fare dei tentativi, il secondo \u00e8 che nel caso di un malfunzionamento delle protezioni (guasto, mancanza di tensione, ecc) di una cabina intervengono quelle delle cabine limitrofe."}
{"id": "1234157", "revid": "729019", "url": "https://it.wikipedia.org/wiki?curid=1234157", "title": "Aeroporto di Manchester", "text": "L'Aeroporto di Manchester \u00e8 il principale aeroporto della citt\u00e0 di Manchester, UK.\n\u00c8 stato inaugurato nel giugno del 1938. Era conosciuto inizialmente con il nome di Ringway Airport e durante la seconda guerra mondiale, con quello di RAF Ringway.\nSituato tra Cheshire e Manchester nella contea metropolitana di \"Greater Manchester\", consiste di due piste parallele, tre terminal adiacenti ed una stazione ferroviaria. L'aeroporto \u00e8 propriet\u00e0 della \"Manchester Airport Group\".\nL'Aeroporto di Manchester \u00e8 il quarantacinquesimo aeroporto nel mondo a livello di passeggeri e il quarto nel Regno Unito dopo Londra Heathrow, Londra Gatwick e Londra Stansted.\nTerminal.\nTerminal 1.\nIl Terminal 1, inaugurato nel 1962, ospita principalmente le compagnie aeree facenti parte del gruppo Star Alliance. \nTerminal 2.\nIl Terminal 2 \u00e8 dedicato alle compagnie dell'alleanza SkyTeam. Aperto nel 1993, gestisce voli sia europei sia intercontinentali.\nTerminal 3.\nIl Terminal 3 \u00e8 adibito in gran parte ai voli domestici."}
{"id": "1234158", "revid": "118813114", "url": "https://it.wikipedia.org/wiki?curid=1234158", "title": "Custoza", "text": "Custoza (pron. ) \u00e8 una frazione del comune di Sommacampagna (VR) di circa abitanti.\nDescrizione.\nL'abitato sorge sulle ultime propaggini dell'anfiteatro morenico del Garda, nei pressi del fiume Tione, a breve distanza dalla Pianura Padana e dall'asse viario della via Postumia. Custoza \u00e8 situata circa ad eguale distanza da Sommacampagna, Valeggio e Villafranca.\nLa localit\u00e0 d\u00e0 il nome ad un vino DOC, il bianco di Custoza, con una produzione annua di circa .\nStoria.\nCustoza \u00e8 nota per essere stata teatro di due importanti battaglie risorgimentali, che videro in entrambi i casi la sconfitta dell'esercito piemontese prima e italiano poi ad opera dell'Impero austriaco:\nA ricordo di tali episodi bellici sorge un ossario nei pressi del paese, il quale, inaugurato da Amedeo di Savoia duca d'Aosta il 24 giugno del 1879, contiene le spoglie di tutti i soldati morti durante le suddette battaglie delle Guerre d'indipendenza italiane.\nStorico personaggio legato alla localit\u00e0 e a quegli eventi, celebrato dal De Amicis, \u00e8 il Tamburino sardo, che, secondo il racconto narrato nel libro \"Cuore\", corse gi\u00f9 dalle colline di Custoza per chiamare i rinforzi."}
{"id": "1234161", "revid": "30445", "url": "https://it.wikipedia.org/wiki?curid=1234161", "title": "Redunca fulvorufula", "text": "L'antilope dei canneti montana (Redunca fulvorufula) \u00e8 un'antilope che vive nel Sudafrica nord-orientale.\nL'antilope dei canneti montana misura 75 centimetri alla spalla e pesa intorno ai 30 chilogrammi. Ha il mantello grigio con le regioni inferiori bianche e la testa e le spalle bruno-rossastre. I maschi hanno corna scanalate di circa 35 centimetri, ricurve alla punta.\nL'antilope dei canneti montana vive nelle fitte foreste montane, dove si nutre di erbe e foglie. L'antilope dei canneti montana forma branchi di circa cinque esemplari, comprendenti un singolo maschio maturo. I maschi adolescenti vengono allontanati dalle loro mandrie e formano piccoli branchi di scapoli. Nella stagione secca, l'antilope dai canneti montana per necessit\u00e0 a volte forma branchi composti da quasi trenta esemplari. Sono diurne, ma inattive durante le ore pi\u00f9 calde."}
{"id": "1234166", "revid": "92719", "url": "https://it.wikipedia.org/wiki?curid=1234166", "title": "Antilope dei canneti montana", "text": ""}
{"id": "1234169", "revid": "121837", "url": "https://it.wikipedia.org/wiki?curid=1234169", "title": "Flavio Pietro Teodoro Valentino Rusticio Boraides Germano Giustino", "text": ""}
{"id": "1234170", "revid": "121972521", "url": "https://it.wikipedia.org/wiki?curid=1234170", "title": "Enzo Dara", "text": "Biografia.\nIl debutto nell'opera avviene a Fano nel 1960 come Colline nella \"Boh\u00e8me\" pucciniana. \u00c8 invece a Reggio Emilia nel 1967 che, interpretando Don Bartolo ne \"Il barbiere di Siviglia\", prende coscienza a pieno della propria vis comica.\nAl Festival dei Due Mondi di Spoleto nel 1969 \u00e8 Mustaf\u00e0 ne \"L'italiana in Algeri\", e alla Scala, due anni dopo, \u00e8 di nuovo Don Bartolo nell'edizione del Barbiere di Siviglia diretta da Claudio Abbado. In tourn\u00e9e, sempre con la Scala, alla Royal Opera House di Londra nel 1976 \u00e8 Dandini ne \"La Cenerentola\".\n\u00c8 ancora Don Bartolo al Metropolitan Opera di New York nel 1982. Altri teatri in cui ha cantato sono la Staatsoper di Vienna, l'Op\u00e9ra national de Paris, il Liceu di Barcellona, l'Op\u00e9ra di Monte Carlo, l'Opera di Houston. \u00c8 stato inoltre il primo Barone di Trombonok nella ripresa moderna de \"Il viaggio a Reims\".\n\u00abLe sue doti migliori sono l'agilit\u00e0 vocale, sia nel canto vocalizzato sia soprattutto nella sillabazione veloce\u00bb, e una comicit\u00e0 innata, \u00abmai debordante\u00bb.. Grazie all'interpretazione di ruoli come Don Pasquale, Don Bartolo, Don Magnifico, a partire dagli anni settanta rappresenta \u00abuna pedina essenziale per la rinascita del belcanto\u00bb.\nDalla fine degli anni novanta si dedica prevalentemente alla regia teatrale.\nEnzo Dara \u00e8 stato anche scrittore e giornalista pubblicista. Nel 1994 ha dato alle stampe il suo primo libro \"Anche il buffo nel suo piccolo\", raccolta di ricordi, aneddoti e osservazioni sul mondo del teatro d'opera vissuto prima come appassionato e studente poi come cantante nelle varie fasi della carriera."}
{"id": "1234171", "revid": "1060", "url": "https://it.wikipedia.org/wiki?curid=1234171", "title": "Editrice Ave", "text": ""}
{"id": "1234172", "revid": "1869172", "url": "https://it.wikipedia.org/wiki?curid=1234172", "title": "Palatino (Regno d'Ungheria)", "text": "Il Palatino (in latino \"palatinus\" da \"palatium\" (palazzo imperiale o corte imperiale), in ungherese n\u00e1dorisp\u00e1n/n\u00e1dor, in slovacco n\u00e1dvorn\u00fd \u017eupan/n\u00e1dvorn\u00fd \u0161p\u00e1n, in tedesco \"palatin\") era il pi\u00f9 alto dignitario del Regno d'Ungheria dopo il Re (una sorta di primo ministro e giudice supremo). \nInizialmente era considerato un rappresentante del re, successivamente un vice-re. Il Palatino nei primi tempi veniva nominato dal re stesso, successivamente fu eletto dalla Dieta del Regno d'Ungheria.\nIl titolo di Palatino venne abolito nel 1848.\nStoria.\nIl titolo nel medioevo.\nGli Ungari si stanziarono nel bacino dei Carpazi attorno all'896.\nInizialmente il Palatino era un capo (amministratore, dirigente) della \"curia regis\" (corte reale, in termine di persone ed istituzione); egli era responsabile delle funzioni della corte, della sua economia e dell'ordine interno. Dal 1002 in poi, si \u00e8 constatato che tale carica venne ricoperta essenzialmente da rappresentanti dell'alta nobilt\u00e0 ungherese. Da quella data, inoltre, il Palatino divenne anche responsabile del mantenimento delle propriet\u00e0 regie in Ungheria, cos\u00ec come della propriet\u00e0 dei contadini e dei lavoratori che prestavano servizi alla corte ed alle sue dipendenze.\nDal XII secolo, il Palatino fu anche un rappresentante del re nei suoi affari giudiziari. Egli era infatti giudice per tutte le persone libere (aristocratici, \"servientes regis\", \"hospites\" e proprietari terrieri), ed in particolare egli era giudice dei nobili che si trovavano fuori dalla capitale ungherese.\nDal 1200, col crescere delle sue funzioni, il Palatino venne infeudato di molte contee, godendo anche di un terzo delle tasse di tali territori. Dal XIII secolo la sua sede venne stabilita ufficialmente a Budapest, dove divenne anche giudice della media nobilt\u00e0, ma nel 1222 i nobili vennero gi\u00e0 esentati dalla sua giurisdizione, rispondendo direttamente al re.\nFu solo con la Dieta ungherese del 1455 e quella del 1456 che venne emanato il decreto col quale \"de officio\" il Palatino veniva autorizzato a fregiarsi del ruolo di rappresentante del re.\nIl titolo in et\u00e0 moderna.\nDal 1485 il Palatino ottenne quindi il ruolo di Vicer\u00e9 d'Ungheria, anche se le sue funzioni divennero rilevanti solo a partire dal 1526 quando egli venne posto anche al comando delle armate reali, acquisendo anche il compito di presiedere il parlamento qualora il re fosse assente (il che fu un fatto comune da quanto l'Ungheria ricadde sotto il dominio degli Asburgo d'Austria), col ruolo di agire anche da reggente del regno qualora il re non si trovasse in et\u00e0 adatta a succedere al trono.\nDal 1526 gli Asburgo divennero reggenti del regno d'Ungheria ma dal momento che gli scontri con l'Impero Ottomano per il possesso dell'area erano ancora molto forti, si ritenne sicuro porre la vicereggenza ungherese al di fuori dei confini del paese, prima a Praga e poi direttamente a Vienna. Nel 1526, inoltre, la carica di Palatino venne conferita sempre \"a vita\" il che garantiva all'insignito un vitalizio duraturo ed un ruolo sempre pi\u00f9 rilevante. Fu cos\u00ec che nel 1527, il Palatino Istv\u00e1n B\u00e1thory cre\u00f2 un consiglio di vicereggenza palatino (una specie di parlamento del vicer\u00e9 con sede a Pozsony, l'attuale Bratislava), comprendendo molti nobili e altri rappresentanti del governo. Nel 1608, infine, dato lo strapotere dei palatini, la carica di vicer\u00e9 e palatino vennero separate e nel 1673 venne anche abolito il consiglio di vicereggenza, che per\u00f2 venne ripristinato nel 1723.\nLa carica continu\u00f2 nei secoli sino al 1848 quando la carica di Palatino divenne solo una funzione puramente simbolica ed onorifica dal momento che, con la rivoluzione ungherese, il suo ruolo di comando effettivo venne meno. Fu solo nel 1918 con il crollo della monarchia asburgica, che il ruolo di Palatino venne ufficialmente abolito.\nPeriodo monarchico (895-1301).\nXI secolo\nXII secolo\nXIII secolo\nMonarchia imperiale (1392-1530).\nIl Regno d'Ungheria pass\u00f2 per matrimonio dalla casata degli Angi\u00f2 ed entr\u00f2 a far parte dei domini imperiali.\nMonarchia asburgica (1530-1848).\nCon l'ereditariet\u00e0 della corona imperiale agli Asburgo, anche la corona d'Ungheria pass\u00f2 sotto i domini diretti dell'Austria. Negli anni in cui non vengono riportati i palatini, la reggenza del Palatinato \u00e8 detenuta direttamente dall'Imperatore in carica."}
{"id": "1234178", "revid": "78273", "url": "https://it.wikipedia.org/wiki?curid=1234178", "title": "Finding tatu", "text": ""}
{"id": "1234179", "revid": "287204", "url": "https://it.wikipedia.org/wiki?curid=1234179", "title": "Etinilestradiolo", "text": "L'etinilestradiolo (17-\u03b1-etinilestradiolo) \u00e8 un ormone sessuale femminile, facente parte degli estrogeni di sintesi. \u00c8 contenuto in molte pillole anticoncezionali moderne associato a un progestinico.\nGli effetti collaterali generali dell'etinilestradiolo comprendono, tra gli altri, dolorabilit\u00e0 e ingrossamento del seno, mal di testa, ritenzione di liquidi e nausea. Negli uomini, l'etinilestradiolo pu\u00f2 inoltre causare lo sviluppo del seno, la femminilizzazione in generale, l'ipogonadismo e la disfunzione sessuale. Effetti collaterali rari ma gravi includono coaguli di sangue, danni al fegato e cancro dell'utero.\nL'etinilestradiolo \u00e8 un estrogeno, o un agonista dei recettori degli estrogeni, il bersaglio biologico di estrogeni come l'estradiolo. \u00c8 un derivato sintetico dell'estradiolo, un estrogeno naturale, e differisce da esso in vari modi. Rispetto all'estradiolo, l'etinilestradiolo ha notevolmente migliorato la biodisponibilit\u00e0 se assunto per via orale, \u00e8 pi\u00f9 resistente al metabolismo e mostra effetti relativamente aumentati in alcune parti del corpo come il fegato e l'utero. Queste differenze rendono l'etinilestradiolo pi\u00f9 favorevole per l'uso in pillole anticoncezionali rispetto all'estradiolo, sebbene comportino anche un aumento del rischio di coaguli di sangue e di alcuni altri rari effetti avversi.\nL'etinilestradiolo \u00e8 stato sviluppato negli anni '30 ed \u00e8 stato introdotto per uso medico nel 1943. Il farmaco ha iniziato ad essere usato nelle pillole anticoncezionali negli anni '60. Oggi, l'etinilestradiolo si trova in quasi tutte le forme combinate di pillole anticoncezionali ed \u00e8 quasi l'estrogeno esclusivo utilizzato per questo scopo, rendendolo uno degli estrogeni se non il pi\u00f9 ampiamente usato.\nUsi medici.\nCi sono molti usi per etinilestradiolo. \u00c8 pi\u00f9 comunemente usato come contraccezione nei contraccettivi orali combinati, noto anche come controllo delle nascite, per prevenire la gravidanza dopo il sesso. L'etinilestradiolo nella sua formulazione anticoncezionale non \u00e8 solo usato per prevenire la gravidanza, ma pu\u00f2 anche essere usato per trattare l'assenza di mestruazioni, i sintomi durante le mestruazioni e l'acne.\nL'etinilestradiolo \u00e8 anche usato come terapia ormonale per la menopausa. Il motivo principale dell'uso della TOS nelle donne in menopausa \u00e8 quello di alleviare i comuni sintomi vasomotori come vampate di calore, sudorazione notturna e vampate di calore. Gli studi hanno scoperto che la sostituzione degli estrogeni aiuta a migliorare questi sintomi rispetto a un placebo. Altri sintomi comuni della menopausa come secchezza vaginale (che pu\u00f2 causare dolore durante i rapporti sessuali), prurito vaginale e umore depresso, possono beneficiare della TOS. Oltre al trattamento dei sintomi della menopausa, l'etinilestradiolo ha utilizzato l'etinilestradioln come componente della terapia ormonale femminizzante per le donne transgender. Tuttavia, non \u00e8 pi\u00f9 comunemente usato n\u00e9 raccomandato per questo scopo, con l'estradiolo che lo ha ampiamente sostituito.\nL'etinilestradiolo pu\u00f2 anche essere usato per trattare l'ipogonadismo nelle donne, prevenire l'osteoporosi nelle donne e ha usato l'etinilestradioln come terapia palliativa per il carcinoma prostatico negli uomini e il carcinoma mammario nelle donne.\nL'etinilestradiolo o qualsiasi estrogeno da solo \u00e8 controindicato per le donne che hanno un utero a causa dell'aumentato rischio di cancro dell'endometrio; somministrare un progestinico con un estrogeno attenua il rischio.\nModuli disponibili\nEE \u00e8 disponibile in combinazione con un progestinico in un vasto numero di COC. \u00c8 anche disponibile in combinazione con progestinici come cerotto contraccettivo transdermico e come anello vaginale contraccettivo. Inoltre, esiste una singola preparazione contenente dosi molto basse di EE (2,5 e 5 \u00b5g) pi\u00f9 un progestinico in una compressa orale che rimane in uso per la terapia ormonale in menopausa. EE era precedentemente disponibile da solo con il marchio Estinyl sotto forma di compresse da 0,02, 0,05 e 0,5 mg (20, 50 e 500 \u00b5g).\nLa quantit\u00e0 di EE nei COC si \u00e8 ridotta nel corso degli anni. In precedenza, i COC contenevano alte dosi di EE fino a 100 \u00b5g / giorno. Dosi superiori a 50 \u00b5g di EE sono considerate dosi elevate, dosi di 30 e 35 \u00b5g di EE sono considerate basse dosi e dosi da 10 a 25 \u00b5g di EE sono considerate dosi molto basse. Oggi, i COC generalmente contengono da 10 a 50 \u00b5g di EE. Le dosi pi\u00f9 elevate di EE sono state sospese a causa di un alto rischio di TEV e problemi cardiovascolari.\nControindicazioni.\nL'etinilestradiolo deve essere evitato in soggetti con anamnesi positiva o nota di suscettibilit\u00e0 a trombosi arteriosa o venosa (coaguli di sangue), a causa di un aumentato rischio di problemi cardiovascolari quali tromboembolia venosa (TEV), infarto del miocardio e ictus ischemico. Ci\u00f2 include le donne con:\nEccetto quando usato per trattarlo, l'etinilestradiolo deve essere evitato nelle donne con carcinoma mammario in corso a causa di un possibile peggioramento della prognosi.\nL'etinilestradiolo deve essere evitato anche nelle donne che allattano al seno dopo meno di 21 giorni dal parto a causa di un aumentato rischio di TEV. Uso di etinilestradiolo nel seno Le donne in etinilestradi che sono almeno 21 giorni dopo il parto devono essere discusse con un fornitore e devono includere informazioni sui vantaggi, gli svantaggi e le alternative per l'uso dell'etinilestradiolo.\nA causa del rischio di epatotossicit\u00e0 colestatica, \u00e8 ampiamente considerato che i COC contenenti etinilestradiolo dovrebbero essere evitati nelle donne con una storia di colestasi in gravidanza, tumori epatici, epatite attiva e difetti familiari nell'escrezione biliare.\nEffetti collaterali.\nLa gravit\u00e0 degli effetti collaterali pu\u00f2 variare in base alla dose e alla via di somministrazione di etinilestradiolo. Gli effetti collaterali generali dell'etinilestradiolo sono gli stessi di altri estrogeni e comprendono dolorabilit\u00e0 mammaria, mal di testa, ritenzione idrica (gonfiore), nausea, vertigini e aumento di peso. Il componente estrogeno dei contraccettivi orali, che \u00e8 quasi sempre etinilestradiolo, pu\u00f2 causare tenerezza e pienezza del seno. Nei maschi, l'etinilestradiolo ha effetti collaterali aggiuntivi, tra cui ginecomastia (sviluppo del seno), femminilizzazione in generale, ipogonadismo, infertilit\u00e0 e disfunzione sessuale (ad esempio). riduzione della libido e disfunzione erettile). Negli uomini sottoposti a terapia estrogenica ad alte dosi con 200 \u00b5g / die di etinilestradiolo orale per pi\u00f9 di tre mesi di etinilestradiolo, la ginecomastia si \u00e8 verificata nel 98% e la riduzione della libido si \u00e8 verificata dal 42 al 73%.\nEffetti sulla fauna selvatica.\nUno studio riporta che l'esposizione per 21 giorni a Gasterosteus aculeatus, una specie ittica con biomarcatori sensibili all'esposizione ormonale, a una concentrazione di 170 ng / L di etinilestradiolo provoca l'inibizione della produzione androgeno, un indice nefrosomatico inferiore (INS) e un indice somatico ovarico inferiore (ISO).\nQueste variazioni possono provocare un disturbo della funzione riproduttiva. Tuttavia, il meccanismo d'azione rimane sconosciuto. Vale anche la pena ricordare che questi risultati sono stati ottenuti nei saggi biologici e che molti altri fattori legati alla complessit\u00e0 degli equilibri che governano gli ambienti naturali possono modificare la biodisponibilit\u00e0 di questo contaminante. Va inoltre notato che questo studio utilizza una concentrazione di 170 ng / L, mentre le concentrazioni elencate di seguito sono pi\u00f9 nell'ordine di 5-25 ng / L.\nLo stesso studio ha anche dimostrato che gli effetti di una concentrazione di 10 ng / L di questo contaminante sono pi\u00f9 pronunciati in estate a causa dell'aumento della temperatura e del fotoperiodo; due fattori che influenzano notevolmente l'espressione dell'RNA messaggero di alcuni geni a concentrazioni che si trovano attualmente nelle acque naturali.\nQuantificazioni elencate.\nLa tabella seguente mostra le concentrazioni di etinilestradiolo elencate da diversi gruppi di ricerca in tutto il mondo. Si pu\u00f2 osservare che diversi metodi utilizzati fino ad ora non consentono di ottenere limiti di rivelazione sufficientemente bassi per valutare la presenza del composto nelle acque superficiali. La variabilit\u00e0 delle concentrazioni elencate \u00e8 influenzata non solo dalla variazione del consumo di questo estrogeno sintetico ma anche dalla lontananza del sito di campionamento dalla sorgente di scarico delle acque trattate dalle citt\u00e0. Tutto sommato, le concentrazioni determinate consentono di stabilire la loro presenza nelle acque superficiali e quindi l'importanza di stabilire la loro tossicit\u00e0 a questi livelli di concentrazione sulla fauna.\nLeggenda:\nLC Cromatografia liquida\nMS/MS Spettrometria di massa tandem\nESI Ionizzazione di nebulizzazione\nAPCI Ionizzazione chimica a pressione atmosferica\nHRGC Gascromatografia ad alta risoluzione\nNCI Ionizzazione in modalit\u00e0 negativa\nLLE Estrazione liquido-liquido\nGC Gas cromatografia\nN/D Non rilevato\nC.U. Consumo urbano"}
{"id": "1234181", "revid": "1711941", "url": "https://it.wikipedia.org/wiki?curid=1234181", "title": "Dedativo", "text": ""}
{"id": "1234186", "revid": "61051", "url": "https://it.wikipedia.org/wiki?curid=1234186", "title": "Pieter Boddaert", "text": "Biografia.\nBoddaert si laure\u00f2 in storia naturale all'universit\u00e0 di Utrecht. Nel 1783 pubblic\u00f2 cinquanta copie del \"Planches enluminees\" di Edm\u00e9-Louis Daubenton, assegnando nomi scientifici alle piante. Molte di queste ebbero grazie a lui la prima denominazione scientifica, che viene ancora in larga parte utilizzata ancora oggi.\nNel 1785 pubblic\u00f2 l\"'Elenchus Animalium\", che comprende i primi nomi binomiali di un certo numero di mammiferi, tra cui il quagga e il tarpan."}
{"id": "1234187", "revid": "92719", "url": "https://it.wikipedia.org/wiki?curid=1234187", "title": "Boddaert", "text": ""}
{"id": "1234189", "revid": "1060", "url": "https://it.wikipedia.org/wiki?curid=1234189", "title": "Delegato apostolico", "text": ""}
{"id": "1234192", "revid": "287204", "url": "https://it.wikipedia.org/wiki?curid=1234192", "title": "Diocesi di Acerno", "text": "La diocesi di Acerno (in latino: \"Dioecesis Acernensis\") \u00e8 una sede della Chiesa cattolica, istituita nell'XI secolo.\nNell'ambito della generale riforma delle circoscrizioni diocesane in Italia, avviata dopo il Concilio Vaticano II, il 30 settembre 1986 la diocesi di Acerno \u00e8 stata unita alla diocesi di Campagna e all'arcidiocesi di Salerno a formare l'arcidiocesi di Salerno-Campagna-Acerno.\nTerritorio.\nIl territorio della diocesi, alla vigilia della \"plena unione\" con Salerno e Campagna, comprendeva i comuni di Acerno e Montecorvino Rovella (con i casali di Acciano, Canala, Chiarelli, Cornia, Ferrari, Gauro, Marangi, Martorano, Molenadi, San Martino e Votraci) e i territori comunali attuali di Bellizzi e parte di Battipaglia, oggi parte della provincia di Salerno.\nSede vescovile era la citt\u00e0 di Acerno, dove sorgeva la cattedrale di San Donato, ora concattedrale dell'arcidiocesi di Salerno-Campagna-Acerno. Patrono della diocesi \u00e8 san Donato d'Arezzo, il cui culto ad Acerno \u00e8 testimoniato fin dall'epoca longobarda.\nStoria.\nSecondo un'antica tradizione, la diffusione del cristianesimo ad Acerno e nel suo territorio sarebbe legata al passaggio di san Pietro, nel suo viaggio verso Roma. Secondo Raffaele Cerrone, conferme indirette di questa tradizione sarebbero la scoperta a Castellammare di Stabia di fibule d'oro raffiguranti Pietro e Paolo e la testimonianza di un'antica chiesa in Acerno dedicata a Pietro, come riportato dal vescovo Antonio Agelli nella sua relazione in occasione della visita ad limina del 1595.\nQueste testimonianze e la tradizione petrina non sono comunque prove sicure dell'esistenza della diocesi acernese gi\u00e0 nel primo millennio. La diocesi, suffraganea dell'arcidiocesi di Salerno, \u00e8 attestata per la prima volta nell'XI secolo, nell'ambito della riorganizzazione delle Chiese del meridione italiano dopo l'avvento dei Normanni. Il primo vescovo di cui si conosce l'esistenza \u00e8 Mirando, la cui data di morte \u00e8 riportata, con qualche incertezza, nel \"Liber Confratrum Ecclesiae S. Matthei Salernitanae\". Segue il vescovo Guiso, documentato in due occasioni nel \"Tabulario Cavense\". Terzo vescovo conosciuto di Acerno \u00e8 Pisano, il primo della serie di Ferdinando Ughelli nella sua \"Italia sacra\", documentato nel 1136. Il successivo vescovo di cui si ha memoria \u00e8 Pietro I, che nel 1179 prese parte al concilio Lateranense III, convocato da papa Alessandro III.\nTra i vescovi acernesi, molti furono religiosi, e di questi diversi francescani. La presenza francescana nel territorio ha lasciato un segno importante nella figura di frate Giovanni, nativo di Montecorvino Rovella, partito per le missioni in Estremo Oriente nella prima met\u00e0 del XIV secolo, e divenuto primo vescovo di Khanbaliq, l'odierna Pechino.\nTra il 1531 ed il 1532, per un breve periodo, il borgo di Gauro fu sottratto ad Acerno per costituire parte del territorio della diocesi di Giffoni.\nTra i vescovi pi\u00f9 significativi della diocesi di Acerno, sono da ricordare: Paraclito Malvezzi (1460-1487), dottore in teologia e professore di filosofia all'universit\u00e0 di Bologna; Antonio Agelli (1593-1604), grande erudito, conoscitore delle lingue greca, ebraica e caldaica, e studioso della Bibbia; \u00abGiovanni Serrano (1613-1637), autore di un'opera in cinque libri sull'Immacolata Concezione; Pietro Paolo Bonsi, che nel 1640 istitu\u00ec la confraternita di San Filippo Neri; Camillo Aragona, che promosse la confraternita di San Rocco come debito di riconoscenza per essere stata Acerno preservata dalla terribile epidemia di peste del 1656; il lucano Domenico Antonio Menafra (1718-1738) che si distinse in particolare nella promozione e/o rivitalizzazione di opere sociali (monti frumentari, di maritaggio, per le monacazioni) a favore dei poveri\u00bb.\nCon il congresso di Vienna si impose un nuovo assetto nei rapporti fra i vari stati e la Santa Sede; nel concordato del 1818 con il Regno delle Due Sicilie furono riviste molte delle circoscrizioni ecclesiastiche del Regno. Il 27 giugno 1818 in forza della bolla \"De utiliori\" di papa Pio VII la diocesi di Acerno non venne soppressa, ma fu data in amministrazione perpetua agli arcivescovi \"pro tempore\" di Salerno, che assunsero da quel momento il titolo di \"arcivescovi di Salerno e amministratori perpetui di Acerno\".\nIl 30 settembre 1986 in forza del decreto \"Instantibus votis\" della Congregazione per i Vescovi la diocesi di Acerno, quella di Campagna e l'arcidiocesi di Salerno sono state unite con la formula \"plena unione\" e la circoscrizione ecclesiastica sorta dall'unione ha assunto il nome di \"arcidiocesi di Salerno-Campagna-Acerno\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "1234194", "revid": "122739397", "url": "https://it.wikipedia.org/wiki?curid=1234194", "title": "Catone in Utica (Vivaldi)", "text": "Catone in Utica (RV 705) \u00e8 un'opera lirica di Antonio Vivaldi su libretto di Pietro Metastasio. Metastasio scrisse originariamente questo libretto per essere musicato da Leonardo Leo (vedi: http://corago.unibo.it/libretto/DPC0001584), il quale lo mise in scena nel 1728.\nL'opera fu rappresentata la prima volta nel marzo del 1737 al Teatro Filarmonico di Verona, dove riscosse subito un grande successo, tant'\u00e8 che le spese per l'allestimento del dramma vennero coperte dopo sole sei rappresentazioni.\nPer l'allestimento dell'opera Vivaldi mut\u00f2 di non poco il testo originario: rimpiazz\u00f2 quasi tutte le arie e modific\u00f2 il finale, nel quale tolse il suicidio di Catone.\nCon questo lavoro di elevata bellezza e variet\u00e0 Vivaldi si avvicina alla conclusione della sua carriera operistica. \u00c8 infatti la sua terz'ultima opera, un dramma carica d'inventiva melodica e con una forte espressivit\u00e0 simile a quella delle opere di Giovanni Battista Pergolesi.\nStruttura dell'opera.\nIl primo atto, tutt'oggi non pervenutoci, \u00e8 stato ricostruito dal direttore d'orchestra francese Jean-Claude Malgoire. I recitativi sono stati realizzati con aderenza stilistica da Malgoire stesso, mentre le arie provengono da altre opere vivaldiane.\nRappresentazione in tempi moderni.\nIn tempi moderni l'opera fu ripresa, completata e messa in scena sotto la direzione di Jean-Claude Malgoire con l'orchestra La Grande \u00c9curie et la Chambre du Roy nel 2001 a Turcoing e fu registrata nel novembre dello stesso anno."}
{"id": "1234198", "revid": "121099", "url": "https://it.wikipedia.org/wiki?curid=1234198", "title": "Attacco all'arma bianca", "text": ""}
{"id": "1234199", "revid": "15756", "url": "https://it.wikipedia.org/wiki?curid=1234199", "title": "Universit\u00e0 della Florida", "text": "L'Universit\u00e0 della Florida (\"University of Florida\") \u00e8 una delle universit\u00e0 pi\u00f9 famose e pi\u00f9 prestigiose degli Stati Uniti. Fondata nel 1853, \u00e8 situata a Gainesville, in Florida. L'universit\u00e0 accoglie circa studenti a tempo pieno, e impiega circa fra professori e altri impiegati.\nFa parte dello State University System of Florida (SUSF), un gruppo di istituzioni dedite all'insegnamento e alla ricerca scientifica gestito dallo Stato della Florida.\nStoria.\nL'Universit\u00e0 della Florida, nasce nel 1853, quando l'East Florida Seminary, una delle quattro istituzioni che la precedettero, fu fondata a Ocala, nella Contea di Marion (Florida).\nIl 6 gennaio 1853, il governatore della Florida Thomas Brown firm\u00f2 una legge che forniva sostegno pubblico all'istruzione superiore nello Stato della Florida.\nL'educatore Gilbert Dennis Kingsbury fu il primo a beneficiare della nuova legge, e istitu\u00ec l'East Florida Seminary,\nprima istituzione di istruzione superiore sovvenzionata dallo Stato in Florida.\nHenry James Roper, educatore del North Carolina e senatore dello Stato della Contea di Alachua, istitu\u00ec una scuola, la Gainesville Academy, circa nello stesso periodo. Nel 1866, quando l'East Florida Seminary chiuse durante la guerra civile americana,\nRoper offr\u00ec la sua terra e la sua scuola allo Stato della Florida in cambio del trasferimento dell'East Florida Seminary a Gainesville.\nIl secondo principale precursore dell'University of Florida fu il Florida Agricultural College, fondato a Lake City da Jordan Probst nel 1884. Il Florida Agricultural College fu il primo college dello Stato costruito su terreno pubblico, beneficiando dei Morrill Acts.\nNel 1903, il governo della Florida, desiderando espandere l'immagine e i programmi al di l\u00e0 degli originari studi di agricoltura e ingegneria, cambi\u00f2 il nome del Florida Agricultural College in University of Florida, nome che la scuola avrebbe tenuto per solo due anni.\n\"University of the State of Florida\".\nNel 1905, il \"Buckman Act\", determin\u00f2 la riorganizzazione dei \"college\". Il membro del governo della Florida che scrisse la legge, Henry Holland Buckman (1858\u20131914), verr\u00e0 ricordato nel nome di uno degli edifici pi\u00f9 vecchi dell'universit\u00e0, il Buckman Hall.\nIl \"Buckman Act\" riorganizz\u00f2 lo State University System of Florida e istitu\u00ec il Florida Board of Control (1905-1965).\nLa sua legge inoltre autorizz\u00f2 la fusione delle quattro preesistenti istituzioni sostenute dallo Stato nella nuova University of the State of Florida: l'University of Florida at Lake City (ex Florida Agricultural College) di Lake City, l'East Florida Seminary di Gainesville, la St. Petersburg Normal and Industrial School di St. Petersburg (Florida) e il South Florida Military College di Bartow.\nIl \"Buckman Act\" inoltre riorganizz\u00f2 i \"college\" e le scuole in tre enti separati per razza e sesso, l'University of the State of Florida per uomini bianchi, il Florida Female College per donne bianche, e la State Normal School for Colored Students per afro-americani uomini e donne.\nLa citt\u00e0 di Gainesville, guidata dal suo sindaco William Reuben Thomas, si candid\u00f2 per essere la sede della nuova universit\u00e0.\nIl 6 luglio 1905, la commissione di controllo scelse Gainesville per il nuovo \"campus\" universitario. Andrew Sledd, presidente della preesistente University of Florida at Lake City fu scelto per essere il primo presidente della nuova University of the State of Florida. L'anno accademico 1905-1906 fu un anno di transizione, la nuova University of the State of Florida era legalmente creata, ma rest\u00f2 nel \"campus\" della vecchia universit\u00e0 della Florida a Lake City fino a quando gli edifici del nuovo campus a Gainesville non furono completati. L'architetto William A. Edwards progett\u00f2 i primi edifici ufficiali del \"campus\" in stile Collegiate Gothic. Le lezioni iniziarono nel nuovo \"campus\" di Gainesville, il 26 settembre 1906 con 102 studenti.\nNel 1909, il nome della scuola fu ufficialmente semplificato da \"University of the State of Florida\" a \"University of Florida.\"\nL'alligatore fu casualmente scelto come mascotte della scuola nel 1911, dopo che un fornitore locale ordin\u00f2 e vendette gagliardetti della scuola con un alligatore impresso su di esse. I colori della scuola, arancio e blu, si ritiene che siano derivati dai colori bianco e blu della University of Florida at Lake City e l'arancio e nero dell'East Florida Seminary di Gainesville.\nRiorganizzazione del college.\nNel 1909, Albert Murphy fu nominato secondo presidente dell'universit\u00e0, e organizz\u00f2 vari college dell'universit\u00e0, aument\u00f2 le iscrizioni da meno di 200 a oltre e fu determinante nella fondazione della \"honor society\" studentesca Florida Blue Key. Murphy \u00e8 l'unico presidente dell'University of Florida onorato con una statua nel campus.\nNel 1924, l'assemblea legislativa della Florida autorizz\u00f2 le donne di \"et\u00e0 matura\" (di almeno 21 anni) che avevano completato sessanta ore semestrali in una \"istituzione educativa rispettabile\" ad iscriversi durante i semestri regolari presso l'University of Florida in corsi che non erano disponibili presso il Florida State College for Women. Prima, solo il semestre estivo era misto, per accogliere gli insegnanti donne che volevano migliorare la propria istruzione durante la pausa estiva.\nLassie Goodbread-Black di Lake City fu la prima donna ad iscriversi alla University of Florida, nella Facolt\u00e0 di Agraria nel 1925.\nJohn J. Tigert divenne il terzo presidente dell'universit\u00e0 nel 1928. Disgustato dai finanziamenti sottobanco concessi dalle universit\u00e0 agli atleti, Tigert istitu\u00ec i sussidi per l'atletica nei primi anni 1930, che furono la genesi delle moderne borse di studio per l'atletica attualmente elargite dalla National Collegiate Athletic Association.\nIl secondo dopoguerra.\nA partire dal 1946, aument\u00f2 notevolmente l'interesse tra i candidati di sesso maschile che volevano frequentare l'University of Florida, per lo pi\u00f9 veterani di ritorno dalla seconda guerra mondiale che potevano frequentare il college in virt\u00f9 del GI Bill of Rights (Servicemen's Readjustment Act del 1944). Incapace di adattarsi immediatamente a questa maggiore domanda, la commissione di controllo della Florida apr\u00ec la \"Tallahassee Branch of the University of Florida\" nel campus della Florida State College for Women a Tallahassee.\nEntro la fine dell'anno scolastico 1946-1947, 954 uomini si iscrissero presso la sede di Tallahassee. Il semestre successivo, i legislatori della Florida riportarono il Florida State College for Women allo status di scuola mista e la rinominarono Florida State University. Questa sequenza di eventi port\u00f2 anche all'apertura di tutti i college che componevano l'University of Florida alle studentesse. Agli studenti afroamericani fu permesso di iscriversi a partire dal 1958. L'ospedale Shands fu inaugurato nel 1958\ncon la University of Florida College of Medicine e fu annesso College of Pharmacy, istituito in precedenza. Una rapida espansione del campus inizi\u00f2 negli anni 1950 e continua fino ai giorni nostri.\nRilievo nazionale e internazionale.\nNel 1985, l'University of Florida fu invitata a diventare membro della Association of American Universities (AAU), un'organizzazione composta attualmente da sessantatr\u00e9 importanti universit\u00e0 di ricerca pubbliche e private degli Stati Uniti e del Canada. L'University of Florida \u00e8 una delle sole diciassette universit\u00e0 pubbliche, \"land-grant\", che appartiene all'AAU. Nel 2009, il presidente Bernie Machen e il consiglio di amministrazione dell'Universit\u00e0 della Florida annunciarono una politica di cambiamenti importanti per l'universit\u00e0. Il Consiglio di Fondazione ha ridotto il numero di laureandi e lo spostamento di risorse finanziarie e altre risorse accademiche per l'istruzione dei laureati e la ricerca.\nL'Universit\u00e0 della Florida ha continuato a salire nelle classifiche di college e universit\u00e0 di \"U.S. News &amp; World Report\". Nel 2001, la Florida, \u00e8 stata etichettata come \"Ivy pubblica\" e classificata seconda nel \"Best Buys of Education\" per il 2009 di Kiplinger (dietro la Universit\u00e0 della Carolina del Nord a Chapel Hill).\n\"U.S. News &amp; World Report\" classifica attualmente l'universit\u00e0 come la quarantasettesima tra le migliori universit\u00e0 nazionali; i responsabile politici dello Stato, gli amministratori universitari e gli alunni della Florida lavorando attivamente per far salire l'universit\u00e0 tra le prime 10 universit\u00e0 pubbliche.\nAmmissioni.\nNel 2007, studenti hanno richiesto l'ammissione alla UF per l'anno accademico 2007-2008, pi\u00f9 di ogni altra universit\u00e0 americana, e studenti sono stati accettati, una percentuale del 42%.\nLa media GPA e il punteggio SAT sono rispettivamente del 4,15 e di .\nLa UF attualmente si posiziona prima nel sistema universitario Florida in quanto a selettivit\u00e0 degli studenti, percentuali di laureati e di abbandoni.\nSport.\nI Florida Gators fanno parte della NCAA Division I, e sono affiliati alla potente SEC Conference. Gli sport principali sono il football e il basket.\nLa squadra di football americano, attiva dal 1906, \u00e8 particolarmente celebre, essendo una delle pi\u00f9 vincenti della nazione. Ha conquistato tre titoli nazionali (1996, 2006, 2008), 8 titoli della prestigiosa SEC Conference ed \u00e8 la squadra che ha vinto pi\u00f9 incontri di football universitario in tutti gli Stati Uniti dal 1990. Il loro campo casalingo, il Ben Hill Griffin Stadium, familiarmente chiamato \"La Palude\" (\"The Swamp\"), per il clima torrido della Florida centrale e perch\u00e9 il \"nickname\" della squadra significa \"alligatori\", pu\u00f2 ospitare spettatori.\nLa nota bevanda energetica Gatorade nacque qui nel 1965 e prese il nome e i colori del logo dai \"Gators\"."}
{"id": "1234201", "revid": "399", "url": "https://it.wikipedia.org/wiki?curid=1234201", "title": "Delegazione apostolica", "text": "La delegazione apostolica \u00e8 la rappresentanza pontificia presso la Chiesa locale dove la Santa Sede non intrattiene relazioni diplomatiche con lo Stato.\nDistinzioni.\nLa delegazione apostolica si distingue dalla nunziatura apostolica, la rappresentanza pontificia di carattere diplomatico presso lo stato e il governo.\nA causa di questo fatto il delegato apostolico non intrattiene rapporti ufficiali a nome della Santa Sede con le autorit\u00e0 politiche o statali, e cura unicamente i rapporti con le Chiese locali e con i loro vescovi, compito anche dei nunzi apostolici.\nIl termine \"rappresentante pontificio\" si applica indifferentemente ai delegati e ai nunzi apostolici e designa un ecclesiastico, \nordinariamente insignito della dignit\u00e0 episcopale, che riceve dal Papa l'incarico di rappresentarlo in modo stabile nelle varie nazioni o regioni del mondo.\nUn altro termine applicato indifferentemente ai nunzi e ai delegati apostolici \u00e8 \"legato pontificio\", per esempio nel Codice di Diritto Canonico.\nQuando uno stato stabilisce le relazioni diplomatiche con la Santa Sede, succede spesso che il primo nunzio \u00e8 l'ecclesiastico gi\u00e0 presente con carattere di delegato apostolico. Cos\u00ec Pio Laghi, delegato apostolico negli Stati Uniti dal 1980, divenne il 26 marzo 1984 nella stessa nazione pro-nunzio apostolico, titolo che in quel periodo si dava ai nunzi accreditati negli stati che li trattavano precisamente come tutti gli altri ambasciatori, senza attribuire loro la decananza \"de iure\" del corpo diplomatico, come succede nella maggioranza degli stati dell'Europa occidentale e centrale.\nPrivilegi.\nDal punto di vista dello stato che riceve un rappresentante pontificio, spettano al nunzio apostolico ma non al delegato apostolico i diritti e i privilegi codificati nella Convenzione di Vienna sulle relazioni diplomatiche del 18 aprile 1961 e simili documenti. Per\u00f2, dal punto di vista ecclesiastico, esiste fra il delegato apostolico e il nunzio la parit\u00e0 assoluta.\nCos\u00ec, nei territori affidatigli anche il delegato apostolico ha la precedenza sugli arcivescovi (anche metropoliti) e sui vescovi, ma non sui cardinali e sui patriarchi delle Chiese cattoliche orientali, e la sede della delegazione apostolica \u00e8 esente dalla potest\u00e0 di governo dell'Ordinario del luogo, a meno che non si tratti della celebrazione di matrimoni. Sempre nei territori affidatigli, la fascia, lo zucchetto, la berretta del delegato apostolico possono essere in seta moir\u00e9e.\nLista delle delegazioni apostoliche attuali.\nLe delegazioni apostoliche sono attualmente 11:"}
{"id": "1234202", "revid": "1060", "url": "https://it.wikipedia.org/wiki?curid=1234202", "title": "Delegazione Apostolica", "text": ""}
{"id": "1234203", "revid": "1060", "url": "https://it.wikipedia.org/wiki?curid=1234203", "title": "Delegato Apostolico", "text": ""}
{"id": "1234207", "revid": "270833", "url": "https://it.wikipedia.org/wiki?curid=1234207", "title": "Gran Premio di Monaco 2006", "text": "Il Gran Premio di Monaco 2006 ha visto trionfare Fernando Alonso, davanti a Juan Pablo Montoya e ad una sorprendente Red Bull, che con David Coulthard, si \u00e8 piazzata terza. Dietro al podio c'erano Rubens Barrichello, Michael Schumacher, Giancarlo Fisichella, Nick Heidfeld e Ralf Schumacher. Grande tensione nelle qualifiche, Michael Schumacher con un errore alla curva \"La Rascasse\" aveva obbligato i commissari ad esporre le bandiere gialle a pochi secondi dalla fine con conseguente rallentamento obbligato per gli altri piloti. Alonso, che stava completando un giro veloce con cui avrebbe potuto superare il ferrarista in griglia di partenza, dovette quindi rallentare. Schumacher conquist\u00f2 la pole position, ma dopo i reclami di molti team che accusavano il pilota tedesco di essersi fermato volontariamente in pista, il tempo di qualificazione di Schumacher venne cancellato e il ferrarista relegato a partire dall'ultima posizione.\nQualifiche.\nPrima sessione.\nCronaca.\nLa prima \"clamorosa\" eliminazione \u00e8 quella di una \"rossa\". Infatti l'italo-brasiliano Felipe Massa non segna un tempo valido e quindi viene fatto partire dal fondo dello schieramento.\nBuon tempo per Liuzzi (14\u00b0), mentre sembrano in crisi le due BMW, classificatesi in 15\u00aa e 16\u00aa piazza.\nSeconda sessione.\nCronaca.\nNella Seconda Sessione, gli eliminati sono i pi\u00f9 ovvi, se si esclude Jenson Button, sulla Honda.\nDa segnalare l'ottima prestazione di Vitantonio Liuzzi, che si piazza tredicesimo e quella di David Coulthard, che strappa un quarto tempo.\nTerza sessione.\nCronaca.\nA Monaco la pole equivale a una vittoria nel 90% dei casi. Schumacher all'ultimo giro disponibile cerca di battere sul tempo il rivale della Renault, ma sbaglia l'ultima frenata bloccando l'auto alla Rascasse. Il ferrarista sar\u00e0 ritenuto responsabile del blocco della curva e subisce un arretramento in griglia. La pole va ad Alonso. Da notare Mark Webber, terzo, mentre finisce la grande impresa della Red Bull, che con David Coulthard si piazza nona.\nGara.\nCronaca.\nLa gara \u00e8 dominata da Fernando Alonso, che sfrutta al 100% la pole. Per\u00f2 il merito non \u00e8 tutto dell'asturiano. Infatti dietro alla Renault, c'erano Kimi R\u00e4ikk\u00f6nen e Mark Webber. L'australiano avr\u00e0 anche un momento di illusione, il passaggio in testa al giro 24, causa la sosta di Alonso e del finlandese. Per\u00f2 Webber moller\u00e0 al giro 48, mentre era in terza piazza, entra la safety car e al giro 51 \u00e8 la volta del ritiro di Raikkonen lasciando campo libero a Montoya (30\u00ba ed ultimo podio per lui) e ad un sorprendente Coulthard, terzo con la Red Bull, la quale conquista il podio per la prima volta sfruttando il ritiro di Jarno Trulli e la penalit\u00e0 inflitta a Barrichello . Eccezionale la rimonta di Michael Schumacher che, partito ultimo, riesce ad agguantare un insperato quinto posto."}
{"id": "1234209", "revid": "37401", "url": "https://it.wikipedia.org/wiki?curid=1234209", "title": "Ergativo", "text": "Il caso ergativo \u00e8 il caso grammaticale che identifica il soggetto di un verbo transitivo nelle lingue ergative.\nIn queste lingue, l'ergativo \u00e8 di solito un caso marcato, a differenza dell'assolutivo che non \u00e8 marcato. I recenti sviluppi della teoria dei casi hanno supportato l'idea che l'ergativo identifichi l'agente di un'azione identificata dal verbo (Woolford, 2004).\nNel kalaallisut parlato in Groenlandia l'ergativo viene usato sia per marcare il soggetto di un verbo transitivo sia come possessivo."}
{"id": "1234210", "revid": "35813", "url": "https://it.wikipedia.org/wiki?curid=1234210", "title": "RV 705", "text": ""}
{"id": "1234214", "revid": "599013", "url": "https://it.wikipedia.org/wiki?curid=1234214", "title": "Ordine del Santissimo Salvatore di Santa Brigida", "text": "LOrdine del Santissimo Salvatore di Santa Brigida (in latino \"Ordo Sanctissimi Salvatoris Sanctae Brigittae\") \u00e8 un istituto religioso femminile di diritto pontificio. Le suore di questa congregazione, dette popolarmente Brigidine, pospongono al loro nome la sigla O.SS.S.\nLa congregazione deriva dall'ordine della monache Brigidine del Santissimo Salvatore, di cui sopravvivono ancora alcune abbazie.\nStoria.\nLa costruzione della prima abbazia brigidina inizi\u00f2 nel 1346, quando il re di Svezia Magnus Eriksson don\u00f2 alla nobile vedova Brigida (1303-1373) il castello di Vadstena affinch\u00e9 lo adibisse a monastero: la donazione venne confermata da Haakon, successore di Magnus, nel 1362. Papa Urbano V approv\u00f2 il monastero il 5 agosto 1370.\nBrigida prepar\u00f2 per il monastero una regola in 27 capitoli che venne esaminata dal cardinale Eleazario da Sabrano, delegato pontificio, e approvata da Urbano VI il 3 dicembre 1378 (bolla \"Hiis quae pro divini cultus aumento\") come integrazione alla regola di sant'Agostino.\nIn base alla regola, i monasteri brigidini dovevano ospitare sessanta monache governate dalla badessa e venticinque religiosi retti da un confessore generale: dei religiosi, tredici dovevano essere sacerdoti, quattro diaconi e otto fratelli laici destinati ai servizi materiali. Tale composizione ricordava la primitiva comunit\u00e0 cristiana, con tredici apostoli (i dodici pi\u00f9 san Paolo) e settantadue discepoli (le monache con i diaconi e i fratelli); i diaconi rappresentavano i quattro dottori della Chiesa (Agostino, Ambrogio, Girolamo e Gregorio Magno).\nIl 13 febbraio 1422 papa Martino V proib\u00ec i monasteri doppi, mettendo in crisi l'organizzazione monastica brigidina: i monasteri esistenti sopravvissero grazie a una speciale dispensa, ma quelli di nuova fondazione sarebbero stati esclusivamente maschili o femminili.\nCon la Riforma protestante e la dissoluzione dei monasteri in Inghilterra le numerose comunit\u00e0 brigidine presenti nell'Europa centro-settentrionale vennero disperse. Sopravvissero alcuni monasteri in Polonia, Baviera, Paesi Bassi meridionali, Italia e Portogallo.\nIl ramo maschile si estinse nel 1863, con la morte dell'ultimo religioso Johannes M\u00fcller, monaco ad Altom\u00fcnster.\nL'8 settembre 1911 la svedese Maria Elisabeth Hesselblad, luterana convertitasi al cattolicesimo, fond\u00f2 a Roma una congregazione di suore con l'abito e il carisma di santa Brigida per l'apostolato ecumenico presso le popolazioni scandinave.\nBench\u00e9 la fondatrice non sia mai entrata nel suo ordine, Brigida \u00e8 spesso rappresentata con l'abito delle sue monache: papa Bonifacio IX la dichiar\u00f2 santa con la bolla di canonizzazione \"Ab origine mundi\" del 7 ottobre 1391, confermata da papa Martino V con la bolla \"Excellentium principum\" del 1\u00ba luglio 1419.\nLa Hesselblad \u00e8 stata beatificata il 9 aprile 2000 da papa Giovanni Paolo II e, successivamente, canonizzata da papa Francesco il 5 giugno 2016.\nAttivit\u00e0 e diffusione.\nLe suore brigidine si dedicano all'ospitalit\u00e0 e al dialogo ecumenico.\nL'elemento pi\u00f9 caratteristico dell'abito delle brigidine \u00e8 la corona di lino bianco che portano sul capo, fissata al velo con uno spillo; alla corona sono cucite cinque pezze circolari di tessuto rosso disposte a croce (una sulla fronte, una dietro la testa, due sopra le orecchie e una sulla sommit\u00e0 del capo). Tutti questi segni ricordano la passione di Ges\u00f9 (la croce, la corona di spine, le cinque piaghe).\nLe suore sono presenti in Cuba, Danimarca, Estonia, Filippine, Finlandia, Germania, India, Indonesia, Israele, Italia, Messico, Norvegia, Paesi Bassi, Palestina, Polonia, Regno Unito, Stati Uniti d'America, Svezia, Svizzera. La superiora generale dell'istituto risiede presso l'antica abitazione di santa Brigida nella citt\u00e0 eterna, in piazza Farnese a Roma.\nAl 31 dicembre 2005 la congregazione delle suore brigidine contava 566 religiose in 49 case.\nOltre alle suore, esistono ancora alcune abbazie autonome di monache brigidine di clausura: tra le principali, quella di Syon, nel Devon, quelle di Uden e Weert, nei Paesi Bassi, di Altom\u00fcnster, in Baviera, di Vadstena, in Svezia, e altre in Spagna, Messico, Stati Uniti d'America e Venezuela. Alla fine del 2005, i monasteri erano 13 e le monache 116."}
{"id": "1234215", "revid": "1494169", "url": "https://it.wikipedia.org/wiki?curid=1234215", "title": "Brigidine", "text": "Le brigidine sono religiose appartenenti a diversi ordini e congregazioni:"}
{"id": "1234219", "revid": "33277", "url": "https://it.wikipedia.org/wiki?curid=1234219", "title": "Ordine del Santissimo Salvatore", "text": ""}
{"id": "1234221", "revid": "729019", "url": "https://it.wikipedia.org/wiki?curid=1234221", "title": "Malattia di Whipple", "text": "La malattia di Whipple \u00e8 una rara malattia descritta per la prima volta dal patologo George Whipple (Johns Hopkins Hospital, U.S.A.) nel 1907. Il quadro era quello di un malassorbimento severo. L'esame istologico rivelava presenza nei linfonodi (ingranditi, specie mesenterici), nel tratto intestinale e in altri tessuti, di macrofagi PAS +.\nEziologia.\nNegli anni sessanta, con l'avvento della microscopia elettronica, fu dimostrato che i macrofagi PAS+ contenevano strutture bacillari (Bacillo di Whipple, un batterio molto difficile da coltivare) e fu avanzata l'ipotesi infettiva della malattia, quindi si propose la terapia antibiotica. Negli anni novanta, con tecniche biomolecolari basate sulla PCR (Reazione a catena della polimerasi, in inglese: Polymerase Chain Reaction), fu definitivamente dimostrata la presenza di bacilli Gram + del tipo Actinomiceti. Tale bacillo fu denominato \"Tropheryma whippelii\". Nel 1997, il nuovo bacillo fu definitivamente isolato, caratterizzato e coltivato. Nel 2001 assunse la pi\u00f9 corretta denominazione \"Tropheryma whipplei\".\nPatogenesi.\nBench\u00e9 ancora non perfettamente studiata sembra che vi sia una down-regolazione di IL12.\nEpidemiologia.\n\u00c8 una malattia rara. Tra il 1907 e il 1990 sono stati descritti in letteratura 617 casi di malattia di Whipple. Presumibilmente la malattia \u00e8 diffusa in tutte le etnie e le popolazioni, anche se la maggior parte dei casi riguarda la popolazione bianca e anglosassone (appare come pi\u00f9 frequente nei paesi di livello socio-economico pi\u00f9 alto semplicemente perch\u00e9 lo standard sanitario pi\u00f9 elevato ne rende pi\u00f9 agevole la diagnosi). Pi\u00f9 frequente negli uomini che nelle donne. Rarissima nei bambini.\nManifestazioni cliniche.\nSi tratta quindi di un'infezione batterica che o diventa sistemica, oppure ci sono delle tossine che vanno in circolo determinando diverse sintomatologie d'organo.\nAncora sconosciuta \u00e8 la modalit\u00e0 del contagio. Non sono mai state descritte delle epidemie.\nDiagnosi.\nCome nella descrizione originale del 1907 la diagnosi si basa sul riscontro istologico di macrofagi PAS+, specie nella mucosa duodenale o in linfonodi ingrossati (pi\u00f9 facile quando sono interessati linfonodi sottocutanei, pi\u00f9 difficile nel caso di linfonodi profondi mal raggiungibili).\nLa conferma diagnostica \u00e8 data: \nTrattamento.\nLa terapia maggiormente utilizzata al momento \u00e8 rappresentata da ceftriaxone o penicillina e.v. seguita da cotrimoxazolo orale per un anno. Terapie alternative: buoni risultati sono stati anche ottenuti con CAF (Cloramfenicolo), Claritromicina, Doxiciclina, Eritromicina, Penicillina + Streptomicina.\nNei casi di Whipple con sintomatologia neurologica \u00e8 meglio cominciare il trattamento con Cotrimossazolo (che supera la barriera emato-encefalica) per via endovenosa, e passare alla somministrazione orale dopo alcune settimane. La durata del trattamento \u00e8 compresa tra i 6 e i 12 mesi, con ripresa dell'antibiotico in caso di recidiva.\nIl quadro istologico pu\u00f2 migliorare, ma \u00e8 difficile che regredisca del tutto. L'esame biomolecolare delle sequenze batteriche pu\u00f2 invece mostrare l'assoluta scomparsa dal circolo e dai tessuti del DNA batterico. Il test della PCR \u00e8 pertanto considerato ottimale non solo perch\u00e9 d\u00e0 la certezza assoluta della diagnosi, ma anche per il monitoraggio del paziente e per decidere quanto a lungo continuare con il trattamento.\nUn DNA scomparso dal circolo non vuol dire che la malattia non si ripresenti, quindi \u00e8 possibile che il germe rimanga allo stato latente in alcuni linfonodi o nella mucosa duodenale e da qui si possa slatentizzare e dar luogo a nuove ondate di infezione."}
{"id": "1234227", "revid": "1442080", "url": "https://it.wikipedia.org/wiki?curid=1234227", "title": "Pseudocolochirus axiologus", "text": "Pseudocolochirus axiologus, conosciuto comunemente come mela di mare, \u00e8 un invertebrato appartenente alla classe \"Holothuroidea\"."}
{"id": "1234239", "revid": "1128027", "url": "https://it.wikipedia.org/wiki?curid=1234239", "title": "Israelita", "text": ""}
{"id": "1234240", "revid": "31886", "url": "https://it.wikipedia.org/wiki?curid=1234240", "title": "Possessivo (caso)", "text": "Il caso possessivo \u00e8 un caso grammaticale usato per indicare una relazione di possesso. Si differenzia dal genitivo poich\u00e9 quest'ultimo pu\u00f2 esprimere una pi\u00f9 vasta gamma di relazioni, sebbene i due casi abbiano significati simili in molte lingue.\nIl possessivo Inglese.\nIl termine \"caso possessivo\" \u00e8 spesso usato nella lingua inglese per indicare il morfema \"'s\" del genitivo sassone, che viene aggiunto alla fine di molti nomi (propri e di persona) per indicare un possesso. Questa indicazione \u00e8 comunque opinabile e non corretta: molti linguisti affermano che questo affisso sia in realt\u00e0 una particella clitica.\nIl morfema \"'s\" deriva comunque dalla terminazione del caso genitivo dell'antico inglese \"-es\""}
{"id": "1234243", "revid": "2220366", "url": "https://it.wikipedia.org/wiki?curid=1234243", "title": "Riserva naturale Sasso Fratino", "text": "La riserva naturale integrale di Sasso Fratino, nel cuore del Parco nazionale delle Foreste Casentinesi, Monte Falterona e Campigna, \u00e8 la prima riserva naturale integrale in Italia, istituita nel 1959 ed estesa per 764,25 ettari di superficie sul versante forlivese e cesenate del crinale appenninico, ricompreso nei comuni di Bagno di Romagna e Santa Sofia in Provincia di Forl\u00ec-Cesena.\n\u00c8 una delle 149 riserve naturali e foreste demaniali del Raggruppamento Carabinieri per la Biodiversit\u00e0, inserita nel complesso delle Riserve Naturali Biogenetiche Casentinesi gestite dal Reparto Carabinieri Biodiversit\u00e0 di Pratovecchio (AR): l'antica foresta rappresenta il cuore topografico e naturalistico del Parco Nazionale delle Foreste casentinesi, Monte Falterona e Campigna, istituito nel 1993.\nInsignita fin dal 1985 del Diploma europeo delle aree protette, \u00e8 stata istituita allo scopo di conservare uno dei pochi lembi di foresta giunto a noi quasi intatti grazie alla presenza di aspri pendii rocciosi e alla mancanza di vie d'accesso che da sempre l'hanno caratterizzata, le cui caratteristiche ne hanno impedito la colonizzazione umana.\nIl 7 luglio 2017 a Cracovia la Commissione UNESCO l'ha inserita nel Patrimonio Mondiale dell'Umanit\u00e0 tra le faggete vetuste europee all'interno del sito seriale Foreste primordiali dei faggi dei Carpazi e di altre regioni d'Europa.\nAccesso.\nOgni accesso all'interno dell'area protetta \u00e8 assolutamente vietato, costituisce illecito penale, ed aspramente sanzionato dalle guardie forestali che ne sorvegliano i confini. Gli stessi sono ben segnalati da numerosi cartelli.\nStoria.\nLa storia dell'attuale R.N.I. di Sasso Fratino \u00e8 indissolubilmente legata alla storia delle Foreste Casentinesi. Questa \u00e8 stata approfondita in particolare da Gabrielli e Settesoldi (1977).\nLe Foreste Casentinesi sono state sottoposte ad una gestione sostanzialmente unitaria fin dal Medioevo. Attorno al 1000 d.C., la foresta faceva parte di un esteso feudo di propriet\u00e0 della potente famiglia dei Conti Guidi di Modigliana e di Battifolle, e doveva presentarsi ancora in buona parte sotto forma di foresta vergine.\nNel 1380 la Repubblica Fiorentina sconfigge militarmente i Guidi. La foresta fu confiscata ed assegnata, con due successive donazioni, all'Opera del Duomo di Santa Maria Novella. L'opera inizi\u00f2 un intenso sfruttamento commerciale della foresta. Il legname dell'Opera era molto richiesto dai cantieri navali di Pisa e di Livorno e dalla citt\u00e0 di Firenze per la costruzione di palazzi e chiese (tra cui il Duomo stesso). La gestione consisteva nello sfruttamento indiscriminato degli alberi di maggiore pregio (una sorta di taglio a scelta commerciale) e cio\u00e8 degli abeti plurisecolari che si potevano trovare nel bosco misto di abete e faggio. Per esempio, la realizzazione di un albero di maestra di galeazza (l'assortimento di maggior pregio) richiedeva un toppo della lunghezza di 28 metri, con un diametro in punta di 46 centimetri!\nI tagli erano effettuati preferibilmente nelle zone pi\u00f9 accessibili, cercando, con scarsi risultati, di sfruttare le altre zone (tra cui l'attuale riserva di Sasso Fratino) mediante concessioni di taglio a terzi e assegnandole alle popolazioni locali perch\u00e9 vi esercitassero i loro diritti di legnatico. Gabrielli e Settesoldi (1977) riferiscono di documenti del 1701 in cui l'Opera del Duomo disponeva che le concessioni di taglio di legname a terzi dovessero essere fatte in zone particolarmente impervie, mai interessate da tagli da parte delle maestranze dell'Opera; tra queste localit\u00e0 veniva indicato anche il nucleo centrale dell'attuale riserva di Sasso Fratino, destinata agli abitanti di Raggin\u00f2poli (frazione di Poppi-Arezzo). Anche in seguito (1721) vennero espresse analoghe raccomandazioni, segno che i tagli non vennero eseguiti completamente, se non tralasciati.\nLo sfruttamento del legname.\nIl legname veniva esboscato a strascico, mediante l'utilizzo di buoi fino alla Badia di Pratovecchio, sede dell'amministrazione, ed ammassato nei piazzali in attesa delle piene dell'Arno. Il legname veniva quindi riunito in \u2018\u2018foderi\u2019\u2019 (rudimentali zattere) e fluitato fino a Firenze o a Pisa.\nLa gestione dell'Opera determin\u00f2 la sostituzione di buona parte del bosco misto originario in pi\u00f9 redditizie abetine, attraverso un'aspra lotta al faggio ed alla sua rinnovazione.\nAlla lunga, le foreste vennero notevolmente impoverite da questo tipo di gestione: tagli a scelta commerciale, ignoranza delle pratiche del vivaismo e del rimboschimento, ingenti tagli abusivi. A ci\u00f2 si sommava la pressione esercitata dalle popolazioni romagnole, che attraverso un eccessivo pascolo in foresta e la pratica del \u2018\u2018ronco\u2019\u2019 (taglio, abbruciamento della ramaglia e dissodamento) determinava una progressiva riduzione della superficie forestale e notevoli problemi di tipo idrogeologico.\nA causa della caduta del prezzo del legname avvenuta nel '700, la foresta, non pi\u00f9 redditizia, nel 1818 venne concessa in enfiteusi ai Monaci Camaldolesi, ma la situazione non miglior\u00f2.\nLa gestione del Granducato di Toscana.\nNel 1838 la foresta pass\u00f2 sotto le Reali Possessioni del Granducato di Toscana. Il Granduca Leopoldo II ne affid\u00f2 la gestione a Karl Simon (che italianizz\u00f2 il suo nome in Carlo Siemoni), tecnico forestale boemo. Egli effettu\u00f2 notevoli investimenti, applicando le pi\u00f9 avanzate conoscenze e tecnologie forestali dell'epoca: introdusse le pratiche del rimboschimento, del vivaismo, del diradamento (prima praticamente sconosciute); razionalizz\u00f2 la viabilit\u00e0 forestale; speriment\u00f2 specie esotiche (senza grandi successi). Al Siemoni si deve la creazione di estese abetine pure (trattate a taglio raso con rinnovazione artificiale posticipata) e purtroppo anche un certo inquinamento del patrimonio genetico della specie, attraverso l'importazione di seme dal Tirolo e dalla Boemia.\nNel 1852 la foresta fu acquistata a titolo personale dal Granduca, affinch\u00e9 il lavoro del Siemoni non venisse intralciato da eccessivi intoppi burocratici.\nDal 1900 al 1914 la foresta venne ceduta dai Lorena alla S.A.I.F., societ\u00e0 privata che la sfrutt\u00f2 notevolmente per la produzione di traverse ferroviarie e carbone. A questo periodo risalgono probabilmente le 272 aie carbonili presenti nella riserva. Le popolazioni locali, preoccupate per l'eccessivo sfruttamento, che sottraeva la materia prima agli artigiani, sollecitarono l'acquisto della foresta da parte dello Stato. Il 2 marzo 1914 la foresta fu acquistate dall'Azienda speciale per il Demanio Forestale di Stato. Inizi\u00f2 una notevole opera di miglioramento: vennero effettuati rimboschimenti di terreni nudi, ricostituzione dei boschi cedui degradati, acquisto di nuove propriet\u00e0. Vennero inoltre riparati i danni causati dalle intensissime utilizzazioni effettuate durante le due guerre mondiali.\nPer quanto riguarda l'area corrispondente all'attuale riserva, occorre far notare che gli interventi antropici furono sempre molto pi\u00f9 limitati rispetto alle altre zone delle Foreste Casentinesi. Le prime notizie sulla gestione statale risalgono al 1915: secondo la \u2018\u2018Relazione sull'Azienda del Demanio Forestale dello Stato'\u2019 (Relazione Sansone) l'area corrispondente all'attuale riserva \u2018\u2018\u00e8 stata sempre utilizzata pochissimo: in qualche punto si potrebbe dire che non \u00e8 stata utilizzata mai'\u2019. Mancano poi notizie fino al periodo 1934-1943, per il quale il piano di gestione prevedeva tagli nel nucleo centrale della riserva (particelle 4-5-6) che per\u00f2 non furono mai eseguiti. Al periodo 1943-1952 risalgono ingenti tagli nella parte occidentale della riserva, che hanno lasciato notevoli segni nella struttura del soprassuolo, tracce di teleferiche e carbonaie. Il piano per il decennio 1953-1962 prevedeva dei tagli solo in parte eseguiti. Fuori del nucleo centrale furono comunque eseguite prudenti utilizzazioni fino agli anni \u201860. Sicuramente vi furono tagli ingenti durante i periodi bellici, ma non esiste documentazione al riguardo.\nIstituzione della Riserva Naturale Integrale.\nNel 1959 prima in Italia, grazie anche all'impegno dell'allora Amministratore delle Foreste Demaniali Casentinesi Dott. Fabio Clauser (Corpo Forestale dello Stato) e del Prof. Mario Pavan (Universit\u00e0 di Pavia), viene istituita la Riserva Naturale Integrale di Sasso Fratino su un'area di 113 ha sul versante nord-est di Poggio Scali; successivamente venne estesa a pi\u00f9 riprese su proposta dell'allora Amministratore delle Foreste Demaniali Prof. Michele Padula (1971: 110 ha, 1972: 261 ha, 1980: 551 ha) fino agli attuali 764,25 ha. D.M. 15 aprile 1983 (G.U. n\u00b0 172 del 24 giugno 1983). Il resto delle foreste che circonda Sasso Fratino sono costituite dalle Riserve Naturale Biogenetiche di Campigna, Scodella, Camaldoli e Badia Prataglia - Lama (gestite dal Reparto Carabinieri Biodiversit\u00e0 di Pratovecchio) e dalla Riserva Integrale della Pietra (istituita nel 1992 dalla Comunit\u00e0 Montana del Casentino) di propriet\u00e0 della Regione Toscana (gestita attualmente dall'Unione dei Comuni Montani del Casentino).\nNegli anni successivi alla nascita di Sasso Fratino, nel Parco Nazionale delle Foreste Casentinesi, Monte Falterona e Campigna, sono state istituite altre Riserve Integrali: la R.N.I. del Monte Falco, la R.N.I. del Rovino, la R.N.I. del Monte Penna, la R.N.I. della Pietra e l'area integrale della Posticcia.\nNel 1985 alla R.N.I. di Sasso Fratino viene assegnato il Diploma Europeo per la conservazione della natura da parte del Comitato dei Ministri del Consiglio d'Europa. Nel 1993 viene istituito il Parco nazionale delle Foreste Casentinesi, Monte Falterona e Campigna, e la Riserva di Sasso Fratino fu inserita nella zona di protezione integrale.\nTerritorio.\nLa Riserva si localizza nel versante settentrionale dell'Appennino Tosco Romagnolo, ha una altitudine massima di 1520 m. (Poggio Scali) e una minima di 650 m. (Ponte di Campo alla Sega). La morfologia \u00e8 estremamente accidentata con crinali secondari che delimitano profondi fossi, originatisi dall'erosione delle marne e dal conseguente crollo dei banchi arenacei. Il pendio presenta un'alternanza di zone a fortissima pendenza (talora verticali) con aree relativamente pianeggianti. Il territorio \u00e8 attraversato da numerosi torrenti con andamento da Sud-Ovest a Nord-Est, frequenti sono i salti e le cascate a causa della stratificazione della roccia sottostante. La sua esposizione prevalente \u00e8 Nord-Est. Si estende per una lunghezza massima di 6,6 km e per una larghezza massima di 2,2 km\nGeologia.\nIl substrato geologico che modella i versanti della Riserva di Sasso Fratino \u00e8 piuttosto omogeneo e riferibile alla Formazione Marnoso Arenacea, sedimentata nel Miocene medio e superiore, tra i 18 e i 10 milioni di anni fa. Si presenta come un'alternanza di arenarie quarzoso feldspatiche-micacee, marne, siltiti e argilliti. Dalle quote pi\u00f9 elevate fino agli 800 metri affiorano bancate arenacee molto spesse, silicee e ricche di miche, a composizione arcosica.\nTettonica.\nQuesta parte di Appennino risulta dalla sovrapposizione tettonica delle falde derivate dalle coperture sedimentarie del dominio toscano, caratterizzato dalla formazione del \"Macigno\", costituita da torbiditi arenacee antiche, sul dominio umbro-romagnolo, caratterizzato dalla Formazione Marnoso Arenacea.\nVegetazione.\nIl nucleo della Riserva, compreso tra Poggio Scali (1520 m) e Quota 900, \u00e8 caratterizzato da boschi misti di faggio e abete bianco. Altre latifoglie come l'acero montano, l'acero riccio, l'olmo montano, il tiglio nostrano, il frassino maggiore e conifere come il tasso, partecipano alla copertura. Sopra i 1300 m. la foresta \u00e8 una faggeta pressoch\u00e9 pura. Sotto gli 800 m. al bosco misto faggio abete, partecipano latifoglie quali il cerro, il rovere, la roverella, l'acer opalus, l'acero campestre, il sorbo ciavardello, il carpino nero, il carpino bianco, l'orniello e il nocciolo. Il faggio \u00e8 la specie dominante in tutta l'area. Il legno morto di questi alberi svolge un'importante funzione sotto il profilo della biodiversit\u00e0, in quanto permette l'attivazione di catene alimentari assenti nei boschi coltivati, legate alla presenza di microrganismi, funghi, insetti e uccelli.\nFlora.\nLa Riserva \u00e8 caratterizzata da un'importante copertura forestale di fustaie mature, con una ricca florula erbacea che, per struttura e composizione, rendono queste cenosi con un alto valore di naturalit\u00e0. Numerosi gli studi effettuati su questo lembo di territorio, svolti da scienziati provenienti da tutto il mondo. Tra le specie endemiche sono da citare: A\"renaria bertolonii, Brachypodium genuense, Festuca inops, Sesleria pichiana e Epipactis flaminia\". L'importanza fitogeografica della Riserva \u00e8 testimoniata anche dalla presenza di specie quali: \"Filipendula ulmaria\" subsp. \"denudata\" (che ha nella Riserva Integrale le uniche stazioni dell'Appennino Tosco-Emiliano), \"Leucopoa dimorpha, Carex macrolepis\" (che hanno qui le uniche stazioni in ambito regionale), \"Gymnocarpium robertianum\" (uniche stazioni dell'Appennino Tosco - Romagnolo) e \"Phegopteris connectilis\" (limite meridionale dell'areale). Tra le altre entit\u00e0 di rilievo si ricordano: \"Asplenium viride, Polysticum lonchitis, Saxifra aizoides, Matteuccia struthiopteris\" (uniche stazioni dell'Appennino) e \"Huperzia selago\".\nPer una dettagliata conoscenza delle numerosissime specie vegetali presenti all'interno della Foresta, si rimanda al flora della Riserva Integrale di Sasso Fratino pubblicata dal personale Corpo Forestale dello Stato - Ministero delle politiche agricole alimentari e forestali sui Quaderni della Societ\u00e0 per gli Studi Naturalistici della Romagna nell'anno 2006 e reperibile online http://www.ssnr.it/23-4.pdf, nonch\u00e9 al catalogo online della Biblioteca del Parco Nazionale sito.\nMicologia.\nLa grande quantit\u00e0 di necromassa, ben differenziata dal punto di vista strutturale e delle varie fasi di decomposizione, determina la straordinaria ricchezza delle specie fungine. Lunghe indagini micologiche hanno permesso ai ricercatori di mettere a punto una checklist delle specie fungine di Sasso Fratino. nella Riserva sono presenti 544 specie fungine (delle quali 250 sono apylophoroidi, un numero elevatissimo rispetto al totale), tra queste tre specie sono nuove per la scienza \"Botryobasidium sassofratinoense Bernicchia &amp; Ryvarden, Fomitopsis labyrinthica\" Bernicchia &amp; Ryvarden e \"Ceriporiopsis guidella\" Bernicchia &amp; Ryvarden. Oltre dieci specie sono segnalate solo per la Riserva Integrale, numerosi sono i ritrovamenti di specie rare e molto rare, a conferma dell'incredibile ricchezza naturalistica presente all'interno della Riserva.\nFauna.\nFauna maggiore.\nCinque sono le specie di ungulati presenti all'interno della Riserva Integrale: tre Cervidi, il cervo europeo, il capriolo e il daino, un Suide, il cinghiale e un Bovide, il muflone. Queste specie, con proporzioni diverse, sono sottoposte alla predazione del lupo. Sia il lupo che gli ungulati, rappresentano una delle popolazioni numeriche pi\u00f9 importanti di tutto l'Appennino.\nPer quanto riguarda i carnivori possiamo parlare solo al passato per quanto riguarda l'orso, estintosi nei primi decenni dell'Ottocento per colpa di una caccia spietata, ma di cui restano segni toponomastici in queste montagne (Siepe dell'Orso, Ca' dell'Orso, ecc.)\nTra i felidi \u00e8 recente la conferma della presenza del gatto selvatico nel territorio delle Riserve e in quelli limitrofi. Dibattuta \u00e8 la discussione sulla presenza della lince, in quanto storicamente non si riesce ad accertare fino a quando essa abbia occupato anche la dorsale appenninica settentrionale; sicuramente qualche individuo \u00e8 stato presente nelle Riserve, ma la provenienza di questi animali \u00e8 incerta.\nMicromammiferi.\nImportante la presenza di micromammiferi (mammiferi non volatori il cui peso non supera il chilogrammo), importante fonte di cibo per numerose specie di predatori come donnole, faine, volpi, rapaci notturni e diurni. Ne sono state rinvenute 21 specie, tra cui 5 specie di toporagno, il moscardino, il ghiro, la crocidura, il riccio e lo scoiattolo rosso.\nChirotteri.\nLe specie di chirotteri segnalate per il Parco Nazionale rappresentano il 72% di quelle segnalate in tutto il territorio toscano ed emiliano romagnolo. Il rapporto fra gli ecosistemi forestali e i pipistrelli \u00e8 molto stretto e particolarmente significativo per la maggior parte delle specie, che frequentano gli ambienti boschivi sia come rifugio che come zona di caccia nei confronti degli insetti. Le pi\u00f9 caratteristiche sono le nottole, il barbastrello, gli orecchioni, il rinolofo e il vespertillo.\nAvifauna.\nLa foresta presenta al suo interno elementi di \"disordine\" particolarmente apprezzati dalle specie ornitiche, quali lo sviluppo di un sottobosco vario, la presenza di alberi morti, di piccole interruzioni di copertura boschiva, di balzi rocciosi oltre a importanti variazioni di pendenza e radure e praterie montane nelle aree sommitali. Le specie di uccelli, oltre 50, che popolano quest'area sono prevalentemente quelle pi\u00f9 legate all'ambiente boschivo. Si segnalano in particolare l'aquila reale, il gufo reale, il falco pellegrino, il gheppio, l'astore, lo sparviere e la poiana per quanto riguarda i rapaci; il picchio nero verde rosso muratore, il ciuffolotto, il codirosso, la ballerina, il pettirosso, il rampichino alpestre e molti altri.\nAnfibi e Rettili.\nLa Riserva ospita 5 specie di anfibi e 2 specie di rettili. Sasso Fratino rappresenta un fondamentale baluardo di naturalit\u00e0 per la Salamandra pezzata, il Geotritone italiano, la Salamandrina dagli occhiali, il Tritone oltre alla Rana. Tra i rettili si segnalano la vipera comune, la natrice dal collare, il biacco, l'orbettino, il colubro d'Esculapio e la lucertola muraiola.\nInvertebrati.\nGrazie anche all'enorme mole di dati ricavabili nel \"Repertorio sistematico topografico della Flora e della Fauna vivente e fossile della Romagna\" di Pietro Zangheri la conoscenza degli invertebrati presenti a Sasso Fratino \u00e8 piuttosto completa. In quest'opera gli Invertebrati citati per quest'area sono poco meno di 600 taxa, ripartiti in 3 phyla: Anellidi (4), Molluschi (8), e Antropodi (8 crostacei, 7 chilopodi, 4 diplopodi, 29 aracnidi e oltre 500 insetti; fra questi ultimi gli ordini maggiormente rappresentati sono i coleotteri, i ditteri, i lepidotteri e gli imenotteri."}
{"id": "1234245", "revid": "44638", "url": "https://it.wikipedia.org/wiki?curid=1234245", "title": "Cascami", "text": ""}
{"id": "1234246", "revid": "599013", "url": "https://it.wikipedia.org/wiki?curid=1234246", "title": "Lamberto Piovanelli", "text": "Carriera.\nSpese gran parte della sua carriera tra Atalanta, Pisa ed Hellas Verona. Esord\u00ec in Serie A tra le file dell'Atalanta, che lo prelev\u00f2 dal Castelfiorentino, formazione di Serie D. Dopo poco pi\u00f9 di un anno a Bergamo, venne ceduto al , in Serie B, aiutando i toscani a conquistare la promozione nel massimo campionato: il suo gol siglato a Cremona il 21 giugno 1987, all'ultima giornata, \u00e8 decisivo per il salto di categoria.\nNella Serie A 1990-1991, nonostante un infortunio lo tenne lontano dai campi per un lungo periodo, segn\u00f2 8 reti in 16 incontri disputati, numeri che gli valsero la convocazione in Nazionale per l'incontro del 22 dicembre 1990 Cipro-Italia a Limassol, valevole per le qualificazioni agli Europei del 1992 (partita nella quale non scese in campo), ma che non furono sufficienti per la salvezza dei nerazzurri. Ha detenuto per quasi vent'anni il record di gol in una stagione con la maglia del Pisa in Serie B (18 nell'annata 1989-1990), prima di essere scavalcato dal bomber argentino Jos\u00e9 Ignacio Castillo nel 2008.\nNell'estate 1991 fu acquistato dalla Juventus per 4 miliardi di lire, ma, complice il perdurare dell'infortunio non fu mai schierato in prima squadra e a novembre fu ceduto nuovamente all'Atalanta. Concluse la sua carriera nell'Hellas Verona (in Serie B).\nIn carriera ha complessivamente totalizzato 97 presenze e 16 reti in Serie A.\nDopo il ritiro.\nFino ad inizio 2009 ha fatto il commentatore per l'emittente televisiva pisana Canale 50 in una trasmissione sul Pisa, oltre ad aver avviato da anni un'attivit\u00e0 commerciale di abbigliamento sportivo nella stessa citt\u00e0 toscana.\nTorna nel mondo del calcio nel 2009: il 19 aprile viene nominato dal Presidente del , Luca Pomponi, nuovo Team Manager della squadra toscana incarico che manterr\u00e0 fino al fallimento della societ\u00e0 nel luglio successivo. Successivamente allena i Giovanissimi B del Ponsacco. Dal 2019 gestisce un parcheggio privato nei pressi dell'aeroporto e un'enoteca panetteria a Pisa."}
{"id": "1234250", "revid": "93998646", "url": "https://it.wikipedia.org/wiki?curid=1234250", "title": "Il Nuovo Giornale di Bergamo", "text": "Nato nell'ottobre 1997 come Nuovo Giornale di Bergamo, \u00e8 stato il secondo quotidiano di Bergamo e provincia, dopo L'Eco di Bergamo.\nSei i direttori che si sono succeduti alla sua guida: Pietro Barachetti (1997-1998), Piero Bonicelli (1998-1999), Sergio Carrara (1999-2001), Ettore Carminati (2001-2002) e Paolo Provenzi (dal 2002 al 2011). Dal settembre 2011, la direzione \u00e8 passata a Carlo Quiri.\nDall'agosto del 2009 ha ceduto le testate settimanali Bergamo &amp; Sport e Bergamo &amp; Sport Giovani a una cooperativa di giornalisti, formata da tre ex dipendenti (Matteo Bonfanti, Marco Neri e Monica Pagani), che hanno dato vita a un nuovo progetto editoriale dedicato allo sport bergamasco, con particolare attenzione al mondo dilettantistico. Due i numeri settimanali del nuovo Bergamo &amp; Sport.\nIl Nuovo Giornale di Bergamo ha pertanto ritrovato la sua caratteristica di quotidiano generalista, in edicola cinque giorni a settimana: dal marted\u00ec al sabato.\nIl Nuovo Giornale di Bergamo ha chiuso le pubblicazioni a partire dal 28 luglio 2012."}
{"id": "1234257", "revid": "57927", "url": "https://it.wikipedia.org/wiki?curid=1234257", "title": "CCITT", "text": ""}
{"id": "1234258", "revid": "7", "url": "https://it.wikipedia.org/wiki?curid=1234258", "title": "Citerea", "text": ""}
{"id": "1234261", "revid": "124772731", "url": "https://it.wikipedia.org/wiki?curid=1234261", "title": "Principe di Galles", "text": "Principe del Galles (in gallese: \"Tywysog Cymru\", in inglese: \"Prince of Wales\") \u00e8 un titolo tradizionalmente assegnato all'erede al trono del monarca regnante del Regno Unito (e precedentemente del Regno di Gran Bretagna e prima ancora del Regno d'Inghilterra).\nL'attuale principe del Galles \u00e8 Carlo figlio primogenito della regina Elisabetta II.\nRuoli e responsabilit\u00e0.\nIl principe del Galles attualmente non ha obblighi o ruoli formali che siano stati imposti dal Parlamento o delegati dalla monarchia. Il principe Carlo, come ventunesimo detentore del titolo, si \u00e8 creato i tre seguenti ruoli:\nStoria.\nPer quasi tutto il periodo post-romano, il Galles fu diviso in diversi piccoli stati. Prima della conquista normanna dell'Inghilterra, il governatore gallese pi\u00f9 potente era conosciuto come re dei Britanni. Nei secoli XII e XIII questo titolo evolse in quello di \"principe del Galles\". In latino, il nuovo titolo era \"Princeps Cambriae\", mentre in gallese suonava come \"Tywysog Cymru\". La traduzione letterale di \"Tywysog\" \u00e8 \"leader, capo\" (il verbo \"tywys\" significa \"condurre\").\nSolo pochi principi hanno avuto diritto al titolo principe del Galles inteso come regnante del Principato del Galles e riconosciuto dalla Corona inglese. Nel 1218 Llywelyn il Grande si vide assegnare il titolo insieme al cognato, l'undicenne Enrico III. La carica fu ereditata dal figlio Dafydd ap Llywelyn nel 1240 e ancora dal nipote Llywelyn Ein Llyw Olaf ap Gruffydd nel 1246. Nel 1282 Llywelyn fu deposto da Edoardo I e il titolo cadde in disuso. Anche se Llywelyn ap Gruffydd era l'ultimo principe del Galles riconosciuto dalla Corona, \u00e8 in realt\u00e0 Owain Glynd\u0175r che molti considerano come l'ultimo principe. Fu proclamato principe del Galles il 16 settembre 1400, e la sua rivolta per l'indipendenza gallese fu sedata da Enrico IV solo nel 1409.\nLa tradizione di investire l'erede della monarchia con il titolo di principe del Galles inizi\u00f2 nel 1301, quando Edoardo I, avendo completato la sua conquista del Galles, diede il titolo al suo erede, il principe Edoardo (poi Edoardo II d'Inghilterra). Secondo una famosa leggenda, il re aveva promesso ai ribelli gallesi che avrebbe nominato un \"principe nato nel Galles, che non parlasse la lingua inglese\", nominando poi il figlio, appunto nato da poco in Galles e non ancora in grado di parlare. In ogni caso, la storia potrebbe essere apocrifa, dato che la sua storia pu\u00f2 essere ricostruita solo fino al XVI secolo, e inoltre a quel tempo la lingua dell'aristocrazia inglese era il francese, non l'inglese. Edoardo II \u00e8 comunque nato in Galles, a Caernarfon, mentre il padre stava conducendo la sua campagna e, come tutti i bambini, non poteva allora parlare l'inglese.\nDal 1301 il principe del Galles \u00e8 di solito il figlio maggiore vivente del re o della regina d'Inghilterra (poi di Gran Bretagna dal 1707 e del Regno Unito dal 1801). \u00c8 importante che colui al quale viene conferito il titolo sia vivente. A seguito della morte del principe Arturo, il principe del Galles Enrico VII invest\u00ec il secondo figlio, il futuro Enrico VIII con il titolo, anche se solo dopo che fu chiaro che la moglie di Arturo, Caterina d'Aragona, non era incinta. Il titolo non \u00e8 automatico; decade quando il principe diventa sovrano o alla sua morte, lasciando libero il sovrano di riassegnarlo a un altro candidato qualificato.\nIl principato del Galles, attualmente, \u00e8 sempre conferito insieme al titolo di conte di Chester. La convenzione \u00e8 iniziata nel 1399, anche se tutti i principi del Galles precedenti avevano comunque ricevuto la carica di conte, ma separatamente da quella di principe. Infatti, prima del 1272, veniva creato di volta in volta un conte di Chester ereditario ma non necessariamente reale. La carica fu ricreata, unendola a quella della Corona nel 1307 e ancora nel 1327. La sua creazione \u00e8 stata da allora associata a quella di principe del Galles.\nInsegne araldiche.\nCome erede del sovrano regnante, il principe del Galles porta lo stemma del Regno Unito modificato da un lambello d'argento con un numero appropriato di pendenti. Normalmente i pendenti sono tre, come per ogni figlio maggiore, ma potrebbe averne cinque nel caso in cui il principe del Galles fosse il nipote del sovrano, come nel caso di Giorgio II e il futuro Giorgio III.\nL'impresa araldica raffigura tre piume di struzzo, che si trovano anche sulla moneta britannica da due pence; risale a Edoardo il Principe Nero, e gli apparteneva anche precedentemente alla sua nomina come principe del Galles.\nLo stemma specifico del principato \u00e8 portato dal principe solo quando rappresenta ufficialmente il Galles. Lo scudo \u00e8 coronato dalla corona di erede al trono.\nIn aggiunta a questi simboli utilizzati frequentemente, ha uno speciale stendardo utilizzato per il Galles. Inoltre, come duca di Rothesay ha uno speciale stemma per l'uso in Scozia, e uno stendardo apposito.\nAltri titoli e investitura.\nIl principato del Galles e la contea di Chester devono essere creati, e non sono automaticamente acquisiti come i ducati di Cornovaglia e di Rothesay, che sono titoli del legittimo erede in Inghilterra e Scozia rispettivamente. Parimenti, i titoli devono essere ricreati se la morte del principe precede quella del re. Ad esempio, quando il principe Federico mor\u00ec prima di Giorgio II, il figlio pi\u00f9 vecchio, il Principe Giorgio (futuro Giorgio III) fu creato principe del Galles.\nI principi del Galles possono essere investiti, ma l'investitura non \u00e8 necessaria per essere creati principe del Galles. La maggior parte delle investiture dei principi venivano tenute davanti al Parlamento, ma nel 1911 il futuro Edoardo VIII fu investito al castello di Caernarfon, nel Galles, dove \u00e8 stato investito anche l'attuale principe del Galles nel 1969. Durante la lettura delle lettere patenti che creano il principe, sono consegnati al principe gli Onori del Principato del Galles. La corona dell'erede ha quattro croci alternate da quattro fiordalisi, sormontati da un unico arco (mentre la corona del sovrano ha due archi). Nelle insegne si trova anche una verga rossa; le verghe dorate erano utilizzate nelle investiture dei duchi, ma oggi si trovano solo in quella del principe del Galles. Parte delle insegne \u00e8 anche l'anello, la spada e il mantello.\n\"Legittimo erede\" ed \"Erede presunto\".\nIl titolo di principe del Galles era assegnato solo al legittimo erede, che \u00e8 la persona che non pu\u00f2 essere spodestata dal primo posto nella linea di successione al trono da ogni altra futura nascita. Questo \u00e8 il figlio maggiore del monarca o, se questo muore, \u00e8 il suo figlio maggiore e cos\u00ec via; se il figlio del sovrano muore senza figli, si passa al secondogenito del monarca, ecc. Le figlie del sovrano possono essere sorpassate in linea di successione da parenti maschi anche pi\u00f9 giovani, e non sono \"eredi apparenti\" ma \"eredi presunte\". La nuova legge dello stato britannico, \"Succession to the Crown Act 2013 The Succession to the Crown Act\" del 2013, ha modificato la linea di successione al trono, abolendo la legge salica: erediter\u00e0 il trono il primogenito, anche se femmina."}
{"id": "1234263", "revid": "1745361", "url": "https://it.wikipedia.org/wiki?curid=1234263", "title": "Le Grazie (Foscolo)", "text": "Le Grazie \u00e8 un poemetto o carme incompiuto, composto nel 1812 da Ugo Foscolo, e dedicato allo scultore Antonio Canova, che in quel momento lavorava al gruppo marmoreo delle Grazie. Il primo nucleo nacque nel 1803, ma la vera stesura, mai completata, avvenne nel 1812-13 e termin\u00f2 l'anno della morte del poeta nel 1827.\nFurono pubblicati alcuni frammenti quando l'autore era in vita ed in seguito, dopo la sua morte, furono ripubblicati i frammenti con altri inediti.Nel 1848 fu F. S. Orlandini che ricompose secondo il suo criterio l'opera di Foscolo, ma pi\u00f9 genuina fu quella ricomposta nel 1884 da Chiarini riedita nel 1904 e assolutamente migliore l'edizione critica di Mario Scotti che venne proposta nel 1985.\nIl componimento \"Le Grazie\" \u00e8 considerato l'ultimo capolavoro di questo autore e, come scrive Lanfranco Caretti,\nIl componimento poetico riguarda le figure della mitologia romana delle Grazie, oltre a inni a Venere, Vesta e Pallade che, in accordo con il testo, hanno portato la civilt\u00e0 fra uomini prima di allora rozzi e incivili. \nAlcuni critici hanno giudicato \"Le Grazie\", definite l'ultimo fiore del classicismo italiano\", nonostante l'incompiutezza dell'opera, superiore ai Sepolcri, anche se la poesia \u00e8 pi\u00f9 fredda e distaccata; tuttavia la grande maestria stilistica raggiunta dal Foscolo crea musicalit\u00e0 assai suggestive.\nL'opera ha una forma frammentaria, composta da 1263 versi variamente divisi, in quanto Foscolo fa credere al lettore che sia un ritrovamento di un poema classico dedicato appunto alle Grazie.\nFin da subito fu chiaro l'inganno del poeta. Molto probabilmente Foscolo non volle neppure completare il poema perch\u00e9 si accorse che la societ\u00e0 borghese, di cui Milano era la citt\u00e0 pi\u00f9 rappresentativa in Italia, non voleva pi\u00f9 un poema didascalico e un poeta vate come ne \"I Sepolcri\", ma preferiva un'opera pi\u00f9 sintetica.\nAnche se poco valutata nell'Ottocento sia dai patrioti risorgimentali sia da letterati, tra cui Francesco De Sanctis, fu invece giudicata il capolavoro di Foscolo nel Novecento, sia da parte di Benedetto Croce, sia, nella seconda met\u00e0 del secolo, da Giulio Ferroni.\nGenesi dell'opera.\nSecondo la critica l'idea di quest'opera germogli\u00f2 nella mente di Foscolo gi\u00e0 nel 1803 quando il poeta, in appendice al commento alla \"Chioma di Berenice\", poneva quattro frammenti di un antico inno alle Grazie che fingeva di aver tradotto da un antico poeta greco, l'alessandrino Fanocle.\nIl progetto finale, tuttavia, vide la luce fra il 1812 e il 1813 quando Foscolo si trovava nella villa di Bellosguardo a Firenze e poteva lavorare con una certa tranquillit\u00e0.\nDa quegli anni fino alla sua morte il poeta continu\u00f2 a lavorare attorno al poema, composto in endecasillabi sciolti, aggiungendo episodi nuovi, rivedendo quelli gi\u00e0 composti ed elaborando una complessa struttura che avrebbe dovuto racchiudere i vari episodi in un \"unicum\". Il poemetto, che non venne mai portato a termine, \u00e8 rimasto simile ad una raccolta di liriche che, pur prive di un vero collegamento, possiedono una perfetta unit\u00e0 di tono e di stile.\nNel 1822, a Londra, il poeta ne pubblic\u00f2 alcuni passi con una dissertazione sul \"Velo delle Grazie\" e nel 1825, insieme alla ristampa del \"Tieste\", apparvero altri brani accanto a quelli pubblicati precedentemente che erano stati profondamente rielaborati. Da questi si pu\u00f2 desumere la complessa struttura di carattere didascalico-allegorico dell'opera. Foscolo qui si presenta come il continuatore dell'antica poesia classica:\nContenuto dell'opera.\nLe Grazie, figlie di Venere che \u00e8 il simbolo della bellezza e armonia dell'universo, sono considerate da Foscolo delle divinit\u00e0 che stanno tra il cielo e la terra e hanno il compito di attuare nel mondo l'armonia per mezzo di quelle arti che rendono l'animo degli uomini pi\u00f9 nobile predisponendoli alla civilt\u00e0.\nDedica alle Grazie.\nScrive Foscolo nella dedica che precede i tre inni:\nProemio, Dedica al Canova e Primo Inno.\nIl proemio enuncia l'argomento:\nSuccessivamente il Foscolo si rivolge, nella \"Dedica\" che viene dopo il \"Proemio\", al Canova, che nel maggio del 1812 aveva fatto collocare la statua di Venere nella Galleria degli Uffizi a Firenze, e lo invita a contemplare l'ara che si trova a Bellosguardo innalzata in onore delle Grazie:\nNel \"primo inno\", dedicato a Venere, un'umanit\u00e0 ancora allo stato primordiale si trova ad assistere all'apparizione di Venere dal mare greco accompagnata dalle Grazie che fa scoprir loro la bellezza. Foscolo riprende il mito di Esiodo in cui Afrodite/Venere emerge dalla schiuma del mare, come mostrato anche nel dipinto di Botticelli \"La nascita di Venere\". Nascono cos\u00ec nel mondo quelle arti belle che conducono l'uomo alla civilt\u00e0, ispirato al celebre passo della \"Scienza nuova\" di Giambattista Vico.\nIn questo primo inno emerge il tema foscoliano della terra natale nella rievocazione dell'isola di Zacinto che, grazie alle sue \"candide nubi\", a \"le selve ampie d'ulivi\" e a \"i perpetui cedri\", rende possibile una eterna primavera.\nInfine Venere prima di abbandonare la terra, invita le Grazie a perpetuare il ricordo dei nobili sentimenti che rendono eterni gli uomini (ripresa di un tema dei \"Sepolcri\").\nSecondo Inno.\nIl \"secondo inno\", che \u00e8 dedicato a Vesta la dea del focolare domestico, si svolge a Bellosguardo dove si sta svolgendo un rito alle Grazie alla presenza di tre sacerdotesse che incarnano tre donne bellissime amate dal poeta (Eleonora Nencini, Cornelia Rossi Martinetti, Maddalena Marliani Bignami) che rappresentano l'arte della musica, della poesia, della danza e ispirano nel cuore degli uomini una grande armonia. Al rito, dove sono invitati garzoni e donzelle che rappresentano il coro, la prima donna suona l'arpa in modo cos\u00ec soave da rievocare l'armonia di tutto l'universo, la seconda donna porta in omaggio votivo un favo, simbolo della dolcezza della parola e pertanto dell'arte poetica , mentre la terza donna offre un cigno alla vice-regina d'Italia e danza con mirabile grazia.\nTerzo Inno.\nIl \"terzo inno\" \u00e8 dedicato a Pallade Atena, la dea della virt\u00f9 che trasporta le Grazie sopra un cocchio nel mondo mitico dell'Atlantide,\nsimbolo di quel mondo superiore senza tempo e senza inconsulte passioni che rappresenta la massima armonia spirituale. In questo luogo Pallade d\u00e0 l'ordine alle dee minori concessele da Giove, le Parche, Flora, Psiche, Erato, Ebe, Iri, di tessere un velo, nel quale sono raffigurate le virt\u00f9 e gli affetti pi\u00f9 sacri, che le protegga dagli impulsi ferini.\nL'inno e il carme si chiudono con una preghiera alle Grazie perch\u00e9 ritornino a risvegliare negli occhi della terza donna, Maddalena Marliani Bignami, il sorriso."}
{"id": "1234265", "revid": "1552438", "url": "https://it.wikipedia.org/wiki?curid=1234265", "title": "Antonio Carbajal", "text": " \nInsieme a Gianluigi Buffon, Rafael M\u00e1rquez e Lothar Matth\u00e4us, detiene il record di partecipazioni al campionato mondiale di calcio, essendo stato convocato in cinque edizioni del torneo.\nCarriera.\nClub.\nDopo aver giocato 2 anni nel , ha militato per tutta la carriera nel , rifiutando varie offerte, anche da parte del Real Madrid. Si \u00e8 ritirato nel 1966 all'et\u00e0 di 37 anni.\nNazionale.\nHa difeso i pali della nazionale messicana ai Mondiali del 1950 (giocando 3 partite), 1954 (giocando 1 partita), 1958 (giocando 3 partite), 1962 (giocando 3 partite) e 1966 (giocando 1 partita), disputando un totale di 11 partite e subendo 25 gol (record negativo nella storia dei Mondiali di calcio condiviso con il saudita Mohamed Al-Deayea), ha disputato il suo primo mondiale all'et\u00e0 di 21 anni, e l'ultimo a 37.\n\u00c8 il primo giocatore nella storia del calcio ad aver disputato 5 mondiali."}
{"id": "1234268", "revid": "110157", "url": "https://it.wikipedia.org/wiki?curid=1234268", "title": "Corriere Romagna", "text": "Il Corriere Romagna \u00e8 un quotidiano locale, diffuso nelle province di Rimini, Forl\u00ec-Cesena, Ravenna, nel circondario di Imola e a San Marino, per una copertura completa del territorio romagnolo.\nStoria.\nFondato nel settembre 1993 sulle ceneri della \"Gazzetta di Rimini\" (1987-1993) dell'imprenditore anconetano Edoardo Longarini, diretto da Federico Fioravanti e senza un finanziatore alle spalle, si \u00e8 in breve imposto soprattutto tra il pubblico giovane. \nNell'ottobre 2006 \u00e8 stato rilevato per il 49% dal Gruppo editoriale L'Espresso, con opzione da confermare entro tre anni per il restante 51%. \nIn quest'ottica \u00e8 da leggere il temporaneo arrivo di un nuovo direttore, Stefano Tamburini, che dopo pochi mesi ha lasciato l'incarico al suo predecessore Maria Patrizia Lanzetti perch\u00e9 chiamato ad un altro ruolo presso un'altra testata del Gruppo L'Espresso.\nNell'ottobre del 2012 la direzione \u00e8 stata affidata a Pietro Caricato. Dal 13 aprile 2017 il quotidiano \u00e8 diretto da Giacomo Bedeschi e dal 9 ottobre 2018 da Roberto Masini.. Dal 2 gennaio 2021 il quotidiano \u00e8 diretto da Claudio Salvaneschi.\nAttualmente il \"Corriere Romagna\" esce in tre edizioni: Rimini e San Marino; Forl\u00ec-Cesena; Ravenna-Faenza-Lugo-Imola. "}
{"id": "1234278", "revid": "228587", "url": "https://it.wikipedia.org/wiki?curid=1234278", "title": "L'Informazione", "text": ""}
{"id": "1234280", "revid": "156281", "url": "https://it.wikipedia.org/wiki?curid=1234280", "title": "Saragozza 2008", "text": ""}
{"id": "1234285", "revid": "278830", "url": "https://it.wikipedia.org/wiki?curid=1234285", "title": "La stirpe della notte", "text": ""}
{"id": "1234286", "revid": "1522738", "url": "https://it.wikipedia.org/wiki?curid=1234286", "title": "Harlan Draka", "text": ""}
{"id": "1234288", "revid": "104485", "url": "https://it.wikipedia.org/wiki?curid=1234288", "title": "10000", "text": "Diecimila (10000) \u00e8 il numero naturale dopo il 9999 e prima del 10001.\nIndicato in notazione scientifica come 104 oppure come 1 E4 o ancora come 1 E+4.\nMiriade e prefisso miria-.\nNell'antica Grecia si utilizzava il termine miriade (\"\u03bc\u03cd\u03c1\u03b9\u03bf\u03b9\") per definire 10.000 unit\u00e0.\nDa esso il prefisso ormai obsoleto miria- con il quale indicare grandezze pari a 10000 volte l'unit\u00e0 di misura; ad esempio miriametro per indicare 10000 metri.\nNome.\nMolte lingue hanno una parola specifica per questo numero."}
{"id": "1234292", "revid": "599013", "url": "https://it.wikipedia.org/wiki?curid=1234292", "title": "Hort\u00eancia de F\u00e1tima Marcari", "text": "Carriera.\nHa vinto l'argento alle Olimpiadi di Atlanta 1996, l'oro ai Mondiali di Australia 1994, l'oro ai Giochi Panamericani de L'Avana 1991, l'argento ai Panamericani di Indianapolis 1987 e il bronzo a Caracas 1983."}
{"id": "1234293", "revid": "125704471", "url": "https://it.wikipedia.org/wiki?curid=1234293", "title": "Porta Carbonara", "text": "Porta Carbonara, o Porta di Santa Sofia (ancora prima Porta Pusterla), era un antico accesso alla citt\u00e0 di Napoli.\nIl nome col quale il varco era pi\u00f9 conosciuto derivava dal fatto che, nelle sue immediate vicinanze, vi era un luogo (il \"carbonarius\", l'attuale via Carbonara) nel quale venivano versati ed inceneriti i rifiuti raccolti all'interno della cinta urbana.\nStoria e descrizione.\nLa porta sorgeva alla fine del decumano superiore. Fino all'epoca tardo-antica la porta era molto pi\u00f9 interna, posta dove oggi c'\u00e8 il palazzo Arcivescovile, in largo Donnaregina; sotto l'imperatore Costantino la si port\u00f2 presso la chiesa di Santa Sofia, di fronte al \"carbonarius\" (o \"carbonetum\").\nCamillo Tutini (che si rif\u00e0 all\"'Historia de portis antiquae urbis Neapolis\" di Fabio Giordano) nel suo elenco dei Sedili della citt\u00e0, afferma che: \nDa porta Santa Sofia sono entrati due grandi conquistatori di Napoli: Belisario e Alfonso V d'Aragona.\nIl generale bizantino nel 537 si accamp\u00f2 di fronte alla Porta di Santa Sofia e scopr\u00ec un cunicolo dell'antico acquedotto della Bolla. In questo modo entr\u00f2 di nascosto in citt\u00e0, apr\u00ec la Porta di Santa Sofia e conquist\u00f2 Napoli.\nNel 1442 tocc\u00f2 ad Alfonso V d'Aragona conquistare la citt\u00e0, passando per un pozzo vicino alla porta; come Belisario, accamp\u00f2 l'esercito comandato da Diomede Carafa dinanzi a Porta Santa Sofia. Anche lui sfrutt\u00f2 un pozzo che conduceva alla citt\u00e0, indicatogli da due pozzari stanchi del protrarsi dell'assedio, e gli fu facile prendere la citt\u00e0, facendo entrare il resto delle truppe attraverso la porta.\nFerrante d'Aragona la port\u00f2 pi\u00f9 ad est, lungo la nuova cortina aragonese individuabile a sinistra dell'odierna via Cesare Rosaroll.\nLa porta fu abbattuta nel 1537, quando Don Pedro di Toledo promosse l'allargamento delle mura ad occidente. Si costru\u00ec poi un ponte per superare il fossato. Questo ponte d\u00e0 il nome alla zona: Pontenuovo."}
{"id": "1234294", "revid": "729019", "url": "https://it.wikipedia.org/wiki?curid=1234294", "title": "Sindrome di Peutz-Jeghers", "text": "La sindrome di Peutz-Jeghers (SPJ) \u00e8 una rara malattia ereditaria, autosomica dominante.\n\u00c8 caratterizzata da:\nEpidemiologia.\nDal punto di vista epidemiologico, le informazioni sono poche perch\u00e9 sono pochi i pazienti portatori di tale sindrome; infatti, sono stati descritti non pi\u00f9 di 300-400 casi a famiglia. Cercando di fare delle stime di autori che hanno accumulato le casistiche pi\u00f9 grosse, si parla di circa 1 caso ogni 30.000 nati. Se consideriamo che in Italia abbiamo circa 500.000 nuovi nati, dovremmo attenderci 15-20 nuovi casi ogni anno in tutto il territorio nazionale.\nLa malattia \u00e8 stata prevalentemente descritta nella popolazione caucasica, non si sa se esista anche in altre popolazioni, verificare questa ipotesi \u00e8 molto difficile perch\u00e9 \u00e8 estremamente difficile avere delle casistiche e statistiche attendibili.\nEziologia.\nLa sindrome di Peutz-Jeghers \u00e8 dovuta a mutazioni nella linea germinale nel gene STK11/LKB1 (19p13.3) che codifica per un oncosoppressore,una serina-treonina chinasi. Nel 70% dei casi di Sindrome di Peutz-Jeghers sono dimostrate mutazioni della linea germinale in STK11/LKB1, ma alcuni studi indicano che sia presente eterogeneit\u00e0 genetica e il coinvolgimento di altri loci.\nStoria.\nLa sindrome viene descritta per la prima volta nel 1921 dal dottor Peutz, un medico olandese, che individu\u00f2 la malattia in 3 fratelli.\nUna cosa interessante \u00e8 che i 3 pazienti oltre a presentare le classiche stigmate della malattia, presentavano anche polipi nasali, i quali successivamente non furono pi\u00f9 riportati come elementi patognomonici della sindrome. In ogni caso questi polipi nasali furono segnalati da Peutz, ma successivamente riportati molto raramente nella SPJ.\nDue membri della famiglia descritta nel lavoro originale di Peutz morirono per occlusione intestinale e questo \u00e8 perfettamente in linea con la fisiopatogenesi della malattia e dei sintomi ad essa correlati. L'autore che studi\u00f2 i 3 fratelli intu\u00ec gi\u00e0 allora la natura ereditaria della malattia.\nJeghers, un genetista americano, riprese le osservazioni sulla sindrome nel 1942, aggiunse altri 10 casi e parl\u00f2 per primo di una nuova entit\u00e0 clinica, mettendo insieme tutte le stigmate che abbiamo visto.\nNel 1949 su N Engl J Med vi \u00e8 la prima descrizione completa della malattia.\nManifestazioni cliniche.\nPigmentazioni cutanee e mucose.\nLe pigmentazioni attorno alla bocca sono assolutamente patognomoniche perch\u00e9 nei casi pi\u00f9 classici si vede tutta la bocca circondata da queste macchie, che sono come i comuni nei, soltanto molto densi ed attorno agli orifizi; se si sollevano le labbra di solito si vedono le stesse macchie all'interno e se si sollevano le guance anche all'interno di esse. In alcuni casi \u00e8 davvero una specie di bocca nera sia all'interno che all'esterno; certe volte queste stesse macchie si osservano anche nei piedi. \nDal punto di vista istologico non sono nulla di particolare, nel senso che sono dei comuni nei, quindi accumuli di melanociti che non hanno di per s\u00e9 nessuna caratteristica che li faccia distinguere da un neo comune. \u00c8 proprio il loro modo di aggregarsi la cosa pi\u00f9 caratteristica.\nPolipi.\nI polipi sono descritti in tutto il tratto gastroenterico di questi pazienti: possono esserci polipi dall'esofago fino al retto ma indubbiamente sono pi\u00f9 frequenti nell'intestino tenue. Questo aspetto \u00e8 di un certo interesse, perch\u00e9 in altre malattie caratterizzate dalla presenza di polipi (centinaia di polipi) certamente il tratto pi\u00f9 colpito \u00e8 il colon; ci\u00f2 si spiega in quanto il colon \u00e8 la parte pi\u00f9 ricca di batteri e perci\u00f2 di sostanze che possono stimolare la crescita intestinale. I vari metaboliti batterici possono indurre e stimolare la crescita, tanto \u00e8 vero che il cancro del colon \u00e8 una neoplasia molto frequente, mentre il cancro del tenue resta una malattia molto rara. \nInvece in questi pazienti i polipi del piccolo intestino sono molto pi\u00f9 frequenti di quelli del grosso intestino e sono forse quelli che danno pi\u00f9 problemi perch\u00e9 indubbiamente le occlusioni intestinali sono molto pi\u00f9 facili da osservare per polipi del piccolo intestino che non per polipi del grosso intestino.\nI polipi dal punto di vista istologico sono costituiti da tutti gli elementi della mucosa intestinale; dunque all'esame microscopico presentano fibrocellule muscolari, mucosa, sottomucosa, ghiandole. \u00c8 come se la mucosa colon-rettale o intestinale si fosse riprodotta pi\u00f9 volte con tutti gli stessi elementi ma senza elementi atipici; a differenza del polipo adenomatoso, dove \u00e8 l'epitelio che si \u00e8 pluristratificato, dove i nuclei sono pi\u00f9 grandi, dove c'\u00e8 displasia e quindi viene giustamente considerata una lesione preneoplastica anzi premaligna. Il polipo amartomatoso non ha nulla di tutto questo, \u00e8 composto da tutti i costituenti del normale intestino che sono cresciuti varie volte. L'epitelio \u00e8 infatti di tipo monostratificato. \nAlcune aree di polipi amartomatosi possono presentare strutture caratteristiche di adenomi o addirittura essere dei polipi interamente di tipo adenomatoso. Quindi \u00e8 vero che la maggior parte dei polipi sono amartomatosi e quindi non neoplastici, ma \u00e8 altrettanto vero che una parte dei polipi amartomatosi o degli altri polipi possono essere completamente adenomatosi e questo \u00e8 importante perch\u00e9 in questi pazienti lo sviluppo di cancri non \u00e8 una rarit\u00e0, anzi \u00e8 evento abbastanza frequente."}
{"id": "1234298", "revid": "767487", "url": "https://it.wikipedia.org/wiki?curid=1234298", "title": "Caity Matter", "text": "Carriera.\nHa giocato con la Ohio State University e con le Charlotte Sting nella WNBA."}
{"id": "1234299", "revid": "3082", "url": "https://it.wikipedia.org/wiki?curid=1234299", "title": "Flegonte", "text": ""}
{"id": "1234301", "revid": "417050", "url": "https://it.wikipedia.org/wiki?curid=1234301", "title": "Professione vacanze", "text": "Professione vacanze \u00e8 una serie televisiva italiana composta da 6 episodi, diretta da Vittorio De Sisti, e andata in onda su Italia 1 nella primavera del 1987. Il telefilm vede come protagonista Jerry Cal\u00e0 nei panni del capovillaggio Enrico Borghini ed \u00e8 stato girato nel villaggio turistico \"Cala Corvino\" a Monopoli.\nAlla sua messa in onda la serie riscosse un grande successo, registrando ottimi risultati auditel e divenendo nel tempo un cult.\nLa serie dal 2007 \u00e8 disponibile in commercio in un'edizione in formato DVD in 6 dischi, sia per il mercato delle edicole sia come cofanetto, edita da Cecchi Gori Home video.\nNel 2017 al 30\u00ba anniversario della serie televisiva, c'\u00e8 stata una reunion al villaggio \"Resort Cala Corvino\" di Monopoli, insieme al cast di Professione vacanze. \nHanno partecipato Jerry Cal\u00e0, Giorgio Vignali, Sandro Ghiani, Gegia e\nVito Schirone.\nTrama.\nEnrico Borghini (Jerry Cal\u00e0) \u00e8 un animatore che si ritrova a diventare direttore di un villaggio turistico in crisi. Aiutato dal personale del villaggio (che inizialmente gli \u00e8 ostile) riuscir\u00e0 a risollevare le sorti della struttura.\nEpisodi.\nSperiamo che sia vacanza.\nEnrico, appena tornato da una vacanza, subisce una perquisizione ed un controllo corporale alla dogana. Raggiunge dopo parecchio tempo Maurizio, suo amico e capocuoco della sua impresa di catering. Da lui viene a sapere che la madre Olga ha venduto tutto per fuggire con l'amministratore del condominio. Per rimettersi in carreggiata, Enrico accetta di organizzare una cena per certi italo-americani, ma per riuscire vorrebbe chiedere un prestito alla quasi ex moglie, Olimpia.\nL'uomo si fa invitare a cena e quando si presenta in casa della donna, conosce la sua amica e ospite Aurore, una hostess francese che seduce Enrico, ma i due vengono interrotti dall'arrivo di Olimpia. La donna non \u00e8 arrabbiata, perch\u00e9 il tutto era stato organizzato dalle due amiche. Capito che la moglie non gli prester\u00e0 un quattrino, Enrico la convince ad apparecchiare la tavola col servizio buono.\nFinita la cena, l'uomo si offre di sparecchiare, ma invece passa tutto il servizio a Maurizio, da lui precedentemente chiamato. Arriva la sera della cena e Maurizio ed Enrico servono due mature coppie italo-americane. La cena \u00e8 un disastro: i commensali non solo distruggono piatti e bicchieri, ma sono anche dei mafiosi che vengono arrestati, ed Enrico con loro. Olimpia aiuta Enrico ad uscire, e lui cerca di rabbonirla seducendola. Ci sarebbe riuscito, se Olimpia non avesse sentito un messaggio nella segreteria telefonica dell'uomo che rivela che lui e Aurore sono diventati amanti.\nEnrico avverte Aurore, che lo raggiunge per una serata romantica, oltre che per nascondersi da Olimpia, ma i due sono interrotti dalla madre di Enrico, abbandonata dall'amante che le ha sottratto tutti i soldi. Enrico cerca un impiego qualsiasi e viene ingaggiato come babysitter di Selvaggio, figlio di una coppia snob, dalle manie piromani. Durante la serata il bambino chiama una sedicente veggente televisiva, lady Astrelia, che predice ad Enrico un lavoro basato su ci\u00f2 che gli piace di pi\u00f9. Subito dopo, Enrico vede la pubblicit\u00e0 di un'agenzia di vacanze che cerca personale.\nSalvato Selvaggio da un incendio, appiccato dal bambino con l'accendino sottratto ad Enrico mentre parlava con lady Astrelia, Enrico va al colloquio di lavoro presso l'agenzia, che gli offre il posto di capovillaggio a Cala Corvino, a Monopoli. Giunto sul posto, Enrico trova Lila, Eddie e Saf\u00e0, dipendenti dell'hotel villaggio, intenti a vendere materiali del villaggio stesso. Dopo aver bloccato la vendita e vista la situazione disastrata del villaggio, Enrico propone ai suoi collaboratori un piano di lavoro molto serrato per preparare il villaggio in tempo per il periodo vacanziero. I tre, contrariati, rifilano a Enrico un piatto estremamente piccante, ma lui, anzich\u00e9 desistere, afferma di volere che i lavori vengano svolti in un tempo ancora pi\u00f9 breve. Per vendicarsi, Lila entra nella camera di Enrico e incolla i suoi zoccoli al pavimento.\nA causa di questo scherzo, Enrico cade e picchia il naso. Infuriato, esce dalla stanza e incontra Caramella, una ragazza del posto, amica dei tre dipendenti e maniaca delle pulizie. Enrico riesce a catturare la simpatia della ragazza, che gli rivela la paura pi\u00f9 grande di Lila, Eddie e Saf\u00e0: perdere il lavoro. Con la complicit\u00e0 di Maurizio, Enrico simula una telefonata, ascoltata tramite filodiffusione dai tre: Maurizio si finge un dirigente della ditta che propone il licenziamento dei tre dipendenti, ritenuti poco qualificati, ma Enrico si oppone proponendo di tenerli in prova qualche giorno.\nLila, Eddie e Saf\u00e0, cos\u00ec domati, a cui si unisce Caramella, si sottopongono al piano di lavoro di Enrico. Il villaggio \u00e8 pronto e, la sera della vigilia dell'apertura di stagione, Enrico non trova i suoi collaboratori. Questi gli hanno preparato una sorpresa: avendo scoperto che era il suo compleanno, hanno preparato una torta per Enrico. Questi, spegnendo le candeline, spera che tutti insieme passino una bellissima estate.\nNove settimane e un mazzo.\nArrivano i primi villeggianti, tra i quali un gruppo di punk, capeggiati dal rozzo Ottone, che hanno vinto il soggiorno al villaggio. Essi si distinguono fin dall'inizio disturbando gli altri clienti con atteggiamenti irritanti e atti di vandalismo. Lila, Eddie, Saf\u00e0 e Caramella, non sopportando Ottone e i suoi, scioperano ed Enrico chiama al villaggio la madre Olga. La donna \u00e8 convinta di poter fare una vacanza gratis, ma Enrico la convince a lavorare in cucina. Dopo alterne vicende Enrico, al termine della settimana, propone una festa che termina con torte in faccia al prepotente Ottone e al suo gruppo, che convince gli scioperanti a riprendere il lavoro. La mattina seguente i punk se ne vanno e Ottone promette ad Enrico che un giorno si rincontreranno.\nGiorni dopo arrivano al villaggio un facoltoso uomo di mezza et\u00e0 con la sua fidanzata, Mia Star, diva dei fotoromanzi, bellissima e provocante, che attira subito le attenzioni di Enrico. Di nuovo, Lila, Eddie, Saf\u00e0 e Caramella decidono di non collaborare con Enrico, che si prodiga nei confronti della sexy star, e l'uomo convince nuovamente la madre Olga, rimasta come ospite del villaggio, a tornare in cucina. Mia \u00e8 attratta da Enrico, il quale non sa, per\u00f2, che il suo compagno \u00e8 il direttore regionale che deve licenziare o confermare Enrico. Enrico seduce Mia, senza sapere che i suoi collaboratori lo spiano, scattando foto compromettenti. I quattro organizzano uno spettacolo, basato su quelle foto, smascherando la tresca. Ma proprio in quell'occasione, Enrico viene a conoscenza dell'identit\u00e0 dell'uomo a cui ha soffiato la ragazza.\nMia parte, abbandonando Enrico una volta scoperto che \u00e8 uno spiantato. Il direttore se ne va insieme alla madre di Enrico: i due erano vecchie conoscenze e incontratisi al villaggio avevano avuto un ritorno di fiamma. Fotografati per errore da Saf\u00e0, avevano permesso a Lila di ricattare l'uomo, svelando la parentela della donna con Enrico stesso, impedendone cos\u00ec il licenziamento. Appena partita la coppia, arriva al villaggio Maurizio, chiamato dalla madre di Enrico, che lo assume come cuoco e membro dello staff. Enrico promette a Lila e Caramella, come ringraziamento, un appuntamento romantico a tre, ma si fa trovare addormentato dalle due, che escono con Eddie e Saf\u00e0. Ma in realt\u00e0 \u00e8 un trucco: in camera con Enrico c'\u00e8 gi\u00e0 Carla, un'ospite del villaggio.\nUn complicato intrigo di camere, donne e dritti.\nEnrico deve affrontare un problema: la presenza dei playboy locali, capeggiati dal fascinoso Benito, intenzionati ad introdursi al Villaggio per sedurre le clienti. Tra i due gruppi lo scontro \u00e8 acceso. Benito si introduce una prima volta, seducendo una donna. Il marito, volendo vendicarsi, vorrebbe passare una notte con Lila, che accetta se poi passer\u00e0 la notte con Enrico. Ma Caramella sabota tutto, mettendo polvere pruriginosa nel letto dell'amica. Benito, introdottosi nuovamente, seduce un'altra donna e con lei si rifugia proprio in camera di Lila. Benito e la donna sono sorpresi da Enrico e dal marito, arrivato al villaggio in anticipo per raggiungere la moglie. Aiutato da Lila, Enrico fa travestire da donna il marito tradito e invita Benito con il pretesto di fare da ospite d'onore.\nEnrico presenta al playboy l'uomo travestito; inizialmente titubante, perch\u00e9 il soggetto non \u00e8 il suo tipo, Benito lo/a corteggia perch\u00e9 punto nell'orgoglio e lo/a porta in camera. Qui l'uomo si rivela e Eddie e Saf\u00e0 fanno foto compromettenti, che vengono poi rese pubbliche, provocando la fuga di Benito ormai screditato davanti ai suoi amici. Quella stessa sera, intanto, giungono in barca Olimpia e il suo nuovo fidanzato, Giangi. Cercando di sbarcare insieme all'equipaggio, vengono cacciati tutti malamente dai collaboratori di Enrico perch\u00e9 scambiati per gli amici di Benito. Olimpia e Giangi arrivano al villaggio, accusando lo staff di percosse.\nChiarito l'equivoco, presentano ad Enrico le carte del divorzio, che l'uomo firma, riluttante. Tutt'altro che rassegnato, Enrico sale sulla barca di Giangi e ne distrugge il motore, costringendo lui e Olimpia a fermarsi al villaggio. Poco dopo, con una telefonata anonima, Lila avverte la madre di Giangi che il figlio ha intenzione di sposarsi; arrivata al villaggio informa tutti che Giangi non ha una Lira e che se non fila dritto, alla sua morte, non erediter\u00e0 nulla, provocando la reazione irritata di Olimpia. All'uomo non resta che partire con la madre. Enrico e Olimpia fanno un'escursione con una barca. La donna chiede al marito di non ricominciare a fare il cascamorto come suo solito. Ma subito, ecco Enrico incollare lo sguardo su una ragazza passata l\u00ec col surf. Allo stesso modo, Olimpia viene attratta da un surfista.\nIncontri ravvicinati del solito tipo.\nOlimpia, scoperto che Enrico ha passato la notte con una spogliarellista francese, parte furiosa. In quel momento, arriva al villaggio Giovanni, un tipo inquietante, che si rivela essere un appassionato di esoterismo che con la scusa di fare le carte alle signore, le seduce, rovinando la piazza a Enrico. Per scoraggiarlo, Enrico e il suo staff lo seguono davanti al cimitero che fa da teatro alla sua seduzione e travestiti da fantasmi e mostri vari, lo spaventano a morte. Questo scherzo, per\u00f2, provoca il risveglio di un vero fantasma, che fa fuggire gli ospiti del villaggio. Con una seduta spiritica, a cui partecipano tutte le persone coinvolte, scoprono che si tratta del fantasma di una ragazza uccisa dal padre perch\u00e9 questi la riteneva, ingiustamente, disonorata, mentre in realt\u00e0 era vergine.\nDopo il delitto il padre sarebbe poi fuggito a Roma, diventando un antenato di Lila. La fantasmina, dopo aver posseduto il corpo di Lila, comunica che trover\u00e0 pace solo dopo aver fatto l'amore, e designa Enrico come suo prescelto. Dopo un periodo di \"preparazione\", complice anche l'esperto di esoterismo, Enrico incontra la fantasmina e consumano il rapporto. Giorni dopo, grazie anche alla nuova fama del villaggio, arrivano nuovi clienti ed Enrico saluta l'esperto di esoterismo, che sta ripartendo. Mentre questi \u00e8 in macchina d\u00e0 un passaggio a una ragazza, somigliante alla fantasmina, che afferma di soffrire l'auto e, con uno schiocco di dita, trasforma la vettura in un calesse... la fantasmina \u00e8 tornata in vita. Mentre il calesse si allontana, in cielo si nota un oggetto non identificato.\nLa donna che sapeva troppo.\nPer fare un favore al parroco locale, Enrico ospita Peppino, un ragazzino orfano appassionato di gialli e thriller. Al villaggio arrivano anche Arlette, una bella ragazza francese, Ursula Bonetti, una misteriosa donna bruna, e due novelli sposi. Enrico subito corteggia la ragazza, ma lei sparisce in circostanze misteriose. Peppino d\u00e0 il via a una goffa indagine, coinvolgendo Enrico e tutto lo staff. I sospetti cadono tutti su Ursula, che \u00e8 stata vista spesso nel posto sbagliato al momento sbagliato. Nel frattempo si organizza un concorso di bellezza dove partecipano anche Lila e Caramella. Il presidente della giuria \u00e8 il dottor Trampetti, un dirigente della societ\u00e0 proprietaria del villaggio, che usa la sua autorit\u00e0 per far vincere il concorso alla sua poco avvenente figlia.\nPoi anche Peppino sparisce ed Enrico, sentendosi responsabile, indaga e scopre che il ragazzino e Arlette sono tenuti prigionieri dai due sposi. Enrico cerca di liberare gli ostaggi, ma viene malmenato dalla sposa, finch\u00e9 Ursula arriva in suo aiuto, capovolgendo la situazione. Arlette \u00e8 figlia di uno scienziato che doveva consegnare il torio, un minerale radioattivo scoperto dal padre, a Ursula, un agente del governo, mentre i due sposi sono in realt\u00e0 spie straniere. Enrico e i ragazzi dello staff salutano Peppino che \u00e8 stato adottato da Ursula. Poco dopo arriva un'altra coppia di novelli sposi, ma Enrico li manda via dal villaggio, correggendo il cartello \"vietato l'accesso ai cani\" con \"vietato l'accesso agli sposini\".\nA qualcuno piace il calcio.\nCala Corvino \u00e8 in lizza per il premio di miglior villaggio della stagione estiva, conteso dal villaggio di Castellinaria, diretto dall'atletico Conan. Dopo un diverbio fra Maurizio e Conan, viene lanciata una sfida a calcio dove il vincitore si aggiudicher\u00e0 il premio. Enrico lancia un appello agli ospiti del villaggio, ma la squadra \u00e8 composta da giocatori veramente scarsi. Quando durante un'intervista radiofonica viene a sapere che Conan dispone di un'ottima squadra, Enrico afferma di avere dalla sua parte Antonio Palombelli, un calciatore professionista. Enrico invita al villaggio Antonio garantendogli anonimato e buona compagnia femminile, ma al suo arrivo trova una folla entusiasta e niente belle ragazze perch\u00e9 la stagione delle vacanze \u00e8 quasi finita.\nEnrico, per convincerlo a restare, mostra ad Antonio le foto delle sue conquiste, tra cui una di Olimpia, che subito attrae il calciatore, ma Enrico afferma che quella donna non torner\u00e0 al villaggio. Durante uno show serale, Lila, esibitasi in abbigliamento sexy, attira l'attenzione del calciatore, che chiede a Enrico di combinargli un appuntamento con l'animatrice. Eddie, per\u00f2, si oppone, rivelando che lui e Lila sono fidanzati. Lila accetta tuttavia di uscire col calciatore, ma una volta appartatasi con lui, usando un anello con una scatoletta nascosta, gli somministra del sonnifero. Il giorno dopo, il calciatore pretende un secondo appuntamento, ma Eddie si oppone e Antonio sembra veramente intenzionato ad andarsene. Tentando di correre ai ripari, Enrico d\u00e0 un passaggio a una bella autostoppista.\nSi tratta di Alice, un'appassionata di viaggi come Enrico, che era in viaggio col fidanzato, pantofolaio e col vizio del gioco, che le ha sottratto tutti i soldi per perderli al gioco. Enrico, venendo a sapere che la ragazza \u00e8 una fan di Antonio, la invita a rimanere al villaggio. Il calciatore, galvanizzato dal nuovo arrivo, si impegna a giocare nella squadra del villaggio. Alice, che \u00e8 venuta a sapere della situazione, decide di accettare la corte del calciatore. Lila e Caramella, per\u00f2, si accorgono che Enrico \u00e8 molto protettivo con Alice; capiscono che l'amico \u00e8 attratto da lei e le chiedono di respingerlo per vendicare i torti subiti dalle due animatrici. Alice accetta, ma dopo un po' scopre di essere innamorata di Enrico. Cerca quindi di provocarlo, fingendo di voler passare la notte con Antonio, ma portandosi dietro l'anello di Lila. In quel mentre torna Olimpia, che per\u00f2 trova Enrico totalmente indifferente al suo arrivo.\nLa notte, Antonio e Alice sono in camera, ma stavolta il calciatore non si fa imbrogliare. Capisce, per\u00f2, i sentimenti della ragazza e vuole farsi da parte quando arriva Enrico, che gli d\u00e0 un pugno. Alice fa l'offesa e Antonio esce, arrabbiato. Enrico urla alla ragazza, chiusasi in bagno, che l'ama. Alice esce e passa la notte con Enrico, che per\u00f2 beve lo champagne in cui la ragazza aveva aggiunto il sonnifero. Al bar Antonio incontra Olimpia e passano la notte insieme sulla spiaggia: la donna aveva riconosciuto il calciatore, di cui era una fan. Il mattino dopo \u00e8 il giorno della partita, ma Enrico \u00e8 in dormiveglia, a causa del sonnifero, e Antonio \u00e8 insieme a Olimpia. La squadra \u00e8 dominata dagli avversari, che segnano otto gol.\nUsando un miscuglio di farmaci sciolti nel caff\u00e8, Alice sveglia Enrico che entra in campo e segna in rapida successione sette gol. Antonio e Olimpia, addormentati dentro una barca, vengono svegliati dalla radiocronaca della partita. Raggiungono il campo, dove il calciatore si riappacifica con Enrico e segna due gol, permettendo alla squadra di vincere la partita e la coppa. Si chiude la stagione estiva e Olimpia parte con Antonio. Finiti i lavori al villaggio, Eddie parte con Lila, Maurizio rivela di essersi fidanzato con Caramella e Saf\u00e0, che aveva detto di essere fidanzato, parte da solo senza dare spiegazioni. Enrico e Alice prendono il taxi per partire insieme, ed Enrico dice al tassista di portarli nel paese delle meraviglie.\nProduzione.\nA ideare la serie fu proprio Jerry Cal\u00e0 nel 1986, che aveva gi\u00e0 avviato da qualche anno la collaborazione con Mediaset interpretando il film per la televisione \"Yesterday - Vacanze al mare\" nel 1985. A dare lo spunto per il soggetto fu la serie televisiva statunitense \"Professione pericolo\" di Glen A. Larson, andata in onda tra il 1981 e il 1986.\nCal\u00e0 propose subito l'idea al suo agente e produttore Claudio Bonivento il quale contatt\u00f2 Silvio Berlusconi, allora presidente di Fininvest, che si disse entusiasta dell'idea e ordin\u00f2 a Cal\u00e0 di iniziare a scrivere la sceneggiatura. Alla stesura di quest'ultima contribuirono anche Marco Cavaliere, Cesare Frugoni, Maria Rita Parsi e il regista Vittorio De Sisti.\nPer prepararsi a interpretare il ruolo Jerry Cal\u00e0 fece uno stage con gli animatori della Valtour e si ispir\u00f2 a molti dei loro racconti per scrivere la sceneggiatura. Le riprese vennero effettuate in Puglia da maggio a settembre nel 1986 e, in contemporanea con la serie TV, Cal\u00e0 gir\u00f2 anche il suo episodio nel film Rimini Rimini (1987) nei giorni in cui era libero dal set di Cala Corvino.\nLe scene in riva al mare vennero girate in un altro villaggio, in quanto Cala Corvino non disponeva di una spiaggia.\nGuest star.\nOltre al cast fisso, che interpretava il personale del villaggio vacanze, in ogni episodio erano presenti una o pi\u00f9 guest star, tra cui Mara Venier, Silvia Conti, Annabella Schiavone, Guido Nicheli, Caterina Boratto, Laura Troschel, Francesca Romana Coluzzi, Eolo Capritti, Isabella Ferrari, Sabrina Salerno, Teo Teocoli, Giancarlo Dettori, Isabel Russinova, Elvire Audray, Claudio Amendola e Alessandro Benvenuti. Nel periodo delle riprese nel villaggio turistico di \"Cala Corvino\" (tuttora esistente a nord di Monopoli) lavoravano come veri animatori Giacomo Poretti e Marina Massironi, che faranno anche un cameo nella serie.\nSigla.\nLa sigla iniziale della serie era \"Lady Godiva\", mentre quella finale era \"It's True\", entrambe cantate da Cristina Hansen.\nRemake.\nNel 2012 \u00e8 stato realizzato un film ispirato alla serie televisiva, \"Operazione vacanze\" diretto da Claudio Fragasso e con protagonista nuovamente Jerry Cal\u00e0.\nLa pellicola si differenzia comunque in molti aspetti dalla serie televisiva, a partire dall'ambientazione che \u00e8 a Scanzano Jonico in Basilicata e non pi\u00f9 in Puglia. Oltre a Jerry Cal\u00e0 non vi \u00e8 inoltre nessuno degli attori originali di Professione Vacanze, e gli altri co protagonisti sono interpretati da Francesco Pannofino, Maurizio Mattioli, Valeria Marini, Massimo Ceccherini ed Enzo Salvi.\nAlla sua uscita nelle sale il film non riscosse il successo sperato incassando appena \u20ac255.000 e ricevendo pesanti stroncature da parte della critica. Lo stesso Jerry Cal\u00e0 ha definito Operazione Vacanze come il film pi\u00f9 brutto della sua filmografia, nonch\u00e9 l'unico che non rifarebbe. Nonostante l'insuccesso in sala, quando trasmesso per la prima volta in chiaro su Italia 1 il film ha intrattenuto oltre 1.000.000 di persone, pari al 7,73% di share."}
{"id": "1234303", "revid": "287204", "url": "https://it.wikipedia.org/wiki?curid=1234303", "title": "Giovanni Zapolya", "text": ""}
{"id": "1234305", "revid": "1223843", "url": "https://it.wikipedia.org/wiki?curid=1234305", "title": "Teuzzone (Vivaldi)", "text": "Teuzzone (RV 736) \u00e8 un'opera di Antonio Vivaldi su libretto di Apostolo Zeno, scritto originariamente per Antonio Lotti, che lo mise in musica nel 1706.\nEbbe la sua prima rappresentazione durante il carnevale del 1719 al Teatro Arciducale di Mantova.\nCon la conclusione della guerra di successione spagnola la famiglia dei Gonzaga fu considerata estinta e quindi l'antico Ducato di Mantova cadde sotto il potere del Sacro Romano Impero. Fu dunque posto come governatore militare il principe Philipp von Hessen-Darmstadt, un uomo amante dell'arte e della letteratura, il quale invit\u00f2 Vivaldi nel 1718 a recarsi presso la sua corte al fine di comporre concerti, cantate, serenate e opere. Tuttavia il rapporto di lavoro che legava il compositore veneziano alla corte mantovana si conscluse nel marzo del 1720. Fu proprio in questo contesto che nacque il \"Teuzzone\", che, dopo il debutto nei teatri con l\"'Ottone in villa\" dato sei anni prima, fu la sua seconda opera prodotta fuori dal circolo dei teatri veneziani, con la differenza che ora Vivaldi era diventato un celebre operista.\nIl libretto prodotto da Apostolo Zeno, per la messa in musica del Prete Rosso, fu opportunamente revisionato dall'autore stesso. A confronto delle opere precedenti, la musica di questo lavoro \u00e8 pi\u00f9 mossa e drammatica, la quale in alcuni punti raggiunge addirittura una drammaticit\u00e0 quasi ottocentesca, e presenta anche alcune influenze derivanti dalla sua precedente attivit\u00e0 concertistica, ma che qui acquisiscono un valore pi\u00f9 teatrale, tra l'altro grazie all'impiego di recitativi accompagnati. Inoltre nella composizione della musica dell'opera Vivaldi inser\u00ec alcuni effetti e strumenti speciali, come i \"timpani scordati\".\nQuesto lavoro assecond\u00f2 la moda delle \"cineserie\", che in quel secolo si stava diffondendo in tutta Europa, coinvolgendo diversi ambiti musicali, artistici e letterali. Infatti il \"Teuzzone\" fa conoscere agli ascoltatori dell'epoca cose fino ad allora totalmente sconosciute o solo parzialmente note, come la poligamia, i sacrifici umani, culti orientali (del dio Buddha e del dio Amida), oracoli e riti assai diversi dai classici, etc.\nTrama.\nLa vicenda narra il complotto di Zediana, giovane vedova dell'imperatore cinese Troncone, contro il figliastro, il principe Teuzzone, legittimo erede al trono e fidanzato con la principessa tartara Zelinda, per il quale lei ha sempre nutrito una segreta passione. Per i suoi crudeli intenti Zediana si serve di due suoi spasimanti, il generale Sivenio e il primo ministro Cino. Alla fine per\u00f2 trionfer\u00e0 il nobile e generoso Teuzzone grazie all'aiuto del generale tartaro Argonte."}
{"id": "1234306", "revid": "76430", "url": "https://it.wikipedia.org/wiki?curid=1234306", "title": "RV 736", "text": ""}
{"id": "1234309", "revid": "599013", "url": "https://it.wikipedia.org/wiki?curid=1234309", "title": "Sara Giauro", "text": "\u00c8 la sorella maggiore della cestista Eva Giauro.\nCarriera.\nSara Giauro esordisce in Prima Squadra nel 2003 con Basket Spezia Club dove resta per una stagione; nel 2004 si trasferisce al Napoli Basket Vomero dove rimane sino al 2009, anno in cui passa al Cras Taranto dove gioca attualmente. Sara Giauro era il centro del Napoli, squadra con cui ha vinto un'EuroCoppa nel 2005 (\u00e8 stata anche eletta la miglior giocatrice della Final Four giocata proprio a Napoli) ed uno scudetto nella stagione 2006-07.\nIn precedenza, aveva gi\u00e0 vinto una Coppa Ronchetti con la maglia della Famila Schio. Con la nazionale italiana ha partecipato ai campionati europei del 1999 arrivando all'11\u00ba posto."}
{"id": "1234311", "revid": "76430", "url": "https://it.wikipedia.org/wiki?curid=1234311", "title": "RV 718", "text": ""}
{"id": "1234313", "revid": "339392", "url": "https://it.wikipedia.org/wiki?curid=1234313", "title": "RV 717", "text": ""}
{"id": "1234316", "revid": "1613185", "url": "https://it.wikipedia.org/wiki?curid=1234316", "title": "George-Albert Aurier", "text": "Nonostante sia morto giovanissimo a soli 27 anni, \u00e8 stato molto importante nella definizione della scena artistica francese della seconda met\u00e0 del XIX secolo.\n\u00c8 soprattutto noto per il contributo dato al dibattito artistico legato alla nascita del Simbolismo in arte, grazie ad un articolo apparso sul \"Mercure de France\" nel 1891, dal titolo \"Le Symbolisme en peinture. Paul Gauguin\", in cui egli sostiene:\nNel gennaio dell'anno precedente Aurier aveva pubblicato sullo stesso giornale un articolo dedicato all'opera di Van Gogh intitolato \"Les Isol\u00e9es: Vincent van Gogh\", che per primo analizzava ed esaltava la pittura del geniale olandese; fu la prima -ed unica- volta in vita che Van Gogh ebbe un riconoscimento critico ufficiale. Pi\u00f9 tardi, lo stesso Aurier aiuter\u00e0 Theo, fratello di Vincent, ad organizzarne la mostra postuma a Parigi, che ebbe grandissimo successo.\nAurier, in vacanza nel sud della Francia (aveva incontrato Signac a Marsiglia) s'ammal\u00f2 gravemente di febbre tifoide: invece di farsi curare da un medico, segu\u00ec i consigli di alcuni amici, studenti di medicina. Le sue condizioni s'aggravarono ed egli spir\u00f2 il 5 ottobre del 1892, lasciando un vuoto incolmabile nel panorama critico."}
{"id": "1234318", "revid": "22475", "url": "https://it.wikipedia.org/wiki?curid=1234318", "title": "Il Globo (1945-1983)", "text": "Il Globo \u00e8 stato un quotidiano italiano di politica, economia e finanza fondato a Roma nel 1945 da Luigi Barzini e chiuso nel 1983.\nStoria.\n\"Il Globo\" usc\u00ec nelle edicole il 1\u00ba febbraio 1945. Si present\u00f2 come il primo quotidiano economico-politico con sede nella capitale d'Italia.\nAl principio degli anni settanta, il giornale entr\u00f2 in crisi. Fu costretto a sospendere le pubblicazioni nell'agosto 1977.\nIl quotidiano torn\u00f2 in edicola nel 1982 con una nuova gestione.\nL'avvio fu prudente: la foliazione era ridotta a quattro pagine. Per\u00f2 vi erano anche soluzioni innovative. Tra le maggiori novit\u00e0, l'inserto domenicale di cultura, tutto a colori, coordinato da Manlio Cancogni, che risult\u00f2 il primo del genere.\nAnche il sistema editoriale era innovativo: \"Il Globo\", nella nuova edizione, fu il primo quotidiano ad essere impaginato totalmente in video; le pagine raggiungevano il centro stampa, che era fuori Roma, per teletrasmissione.\nL'operazione non fu coronata da successo a causa delle gravi carenze organizzative: il giornale era male distribuito.\n\"Il Globo\" chiuse definitivamente le pubblicazioni nel 1983.\nAssetto proprietario.\nAll'atto della fondazione i proprietari della testata erano Luigi Barzini e Carlo Vaccaro. Il quotidiano era pubblicato da Giorgio Berlutti, editore e tipografo romano.\nNegli anni Cinquanta \u00abIl Globo\u00bb fu acquistato dalla Confindustria; nel 1972 pass\u00f2 nelle mani di Angelo Moratti con l'appoggio finanziario dell'ENI. Nel 1977 l'esperienza editoriale fu considerata conclusa.\nNel 1981 la societ\u00e0 editrice \u00abItaleditor\u00bb, che faceva capo a Gianfranco Parretti e Gianni De Michelis, rilev\u00f2 la testata e fond\u00f2 un nuovo giornale, con l'intento di raccoglierne l'eredit\u00e0.\nDirettori.\n\"1977-1982: Sospensione delle pubblicazioni\""}
{"id": "1234319", "revid": "767487", "url": "https://it.wikipedia.org/wiki?curid=1234319", "title": "Mannaja", "text": "Mannaja \u00e8 un film western italiano del 1977 diretto da Sergio Martino.\nTrama.\nMerton, detto Mannaja, torna dopo molti anni al suo paese natale per vendicare l'assassinio del padre. Infatti McGowan, l'uomo che possiede tutta la citt\u00e0, anni prima aveva ammazzato suo padre per prendergli le terre nel cui sottosuolo si trovavano dei giacimenti di argento. Giunto in citt\u00e0, Mannaja vuole riscuotere una taglia per un bandito che aveva fermato, ma non trova nessuno sceriffo: gli uomini di McGowan dettano la legge. Allora Mannaja libera il bandito e cerca di mettere in cattiva luce Woller, il gregario di McGowan, il quale per vendicarsi cerca di ucciderlo. Mannaja per\u00f2 riesce a sfuggire ad un agguato che Woller gli fa tendere, ma ne esce gravemente ferito. Viene salvato e curato da un gruppo di ballerine, che lo nascondono fino a quando non si \u00e8 completamente ripreso. \nNel frattempo per\u00f2, Woller si rivela per quello che realmente \u00e8: inscena il rapimento della figlia di McGowan (in realt\u00e0 consenziente e innamorata di lui) per estorcere del denaro al padre. Mannaja decide cos\u00ec di aiutare McGowan, oramai paralitico, e va lui all'incontro col bandito. \nOvviamente Woller non tiene fede ai patti e tenta di uccidere Mannaja, ma, quando si accorge che il carro \u00e8 pieno di pietre anzich\u00e9 d'oro, tortura Mannaja per farsi dire dov'\u00e8 nascosto davvero l'oro. Dopo aver ottenuto l'informazione minacciando una ballerina, ricoprono Mannaja di terra in modo da obbligarlo a tenere gli occhi aperti rivolti al sole, un rito che lo avrebbe accecato. Mannaja per\u00f2 viene salvato dal bandito che aveva inizialmente liberato. Questi lo porta in una grotta per farlo riabituare lentamente alla luce del sole, ma quando capisce che Woller ora sta cercando Mannaja, decide di vendergli l'informazione. Woller allora manda dei gregari nella grotta, i quali sono convinti di affrontare un uomo disarmato e quasi cieco. Mannaja per\u00f2, in tutti questi giorni aveva nascosto i suoi progressi al bandito e, sempre di nascosto, si era costruito delle accette rudimentali, con le quali uccide tutti gli uomini di Woller.\nAbituatosi oramai alla luce del sole, \u00e8 pronto per tornare in citt\u00e0 e uccidere Woller.\nDistribuzione.\nAl di fuori dell'Italia il film \u00e8 uscito come:\nColonna sonora.\nLa colonna sonora di Guido e Maurizio De Angelis \u00e8 composta dalle seguenti tracce:"}
{"id": "1234326", "revid": "365417", "url": "https://it.wikipedia.org/wiki?curid=1234326", "title": "Aurelio Boza Masvidal", "text": "Biografia.\nLaureato in Lettere e Filosofia all'Universit\u00e0 dell'Avana nel 1922, si dedic\u00f2 allo studio e all'insegnamento della cultura e della letteratura italiana, soggiornando a lungo in Italia. \u00c8 stato professore di letteratura italiana nella stessa universit\u00e0.\nFu presidente della Societ\u00e0 Italo-Cubana di Cultura e membro di prestigiose organizzazioni internazionali relazionate con la diffusione della cultura italiana, come la Societ\u00e0 Internazionale di Studi Francescani o la Unione Intellettuale Franco-Italiana della Sorbona. \nIl governo italiano gli confer\u00ec nel 1952, come riconoscimento per la sua attivit\u00e0 di italianista, l'Ordine al Merito della Repubblica con il grado di Commendatore.\nEra il fratello del vescovo cattolico Eduardo Boza Masvidal."}
{"id": "1234327", "revid": "586080", "url": "https://it.wikipedia.org/wiki?curid=1234327", "title": "Publio Erennio Dessippo", "text": "Biografia.\nApparteneva ad un'antica famiglia del demo attico di Ermo, sacerdote ereditario dei misteri eleusini della famiglia dei Cerici, che tenne gli uffici di arconte re e di arconte eponimo di Atene. \nQuando gli Eruli invasero la Grecia e assediarono Atene nel 269, Dessippo mostr\u00f2 grande coraggio personale, mostrando un patriottismo degno dei suoi antenati; venne eretta una statua in suo onore, la cui iscrizione \u00e8 stata preservata, anche se non cita i suoi risultati militari.\nOpere.\nFozio menziona tre lavori storici di Dessippo, dei quali rimangono frammenti considerevoli .\nInizialmente, una epitome di un lavoro di Arriano, intitolata \"Storia dei Diadochi\", seguita da una \"Cronaca\" che copriva dalle origini fino al 269/270 (questo lavoro venne proseguito da Eunapio fino al 404). La scomparsa di Dexippo lasci\u00f2 una sorta di \"buco storiografico\" nei decenni a cavallo tra la fine del III secolo e quello successivo, dato che non conosciamo autori importanti per questo periodo fino al fiorire della storiografia ecclesiastica o agli epitomatori della seconda met\u00e0 del IV secolo. Ragion per cui \u00e8 stata ipotizzata una grande opera storica, una storia imperiale, chiamata Enmannsche Kaisergeschichte, oggi completamente perduta, che avrebbe funzionato da \"ponte storiografico\" per il periodo in questione, e di cui si sarebbero servite le fonti pi\u00f9 autorevoli di IV secolo.\nPi\u00f9 monografica e legata alle vicende dell'autore era l'opera \"Skythik\u00e0\", in almeno 3 libri, riguardo alle invasioni germaniche del 238-270, dalla quale proviene, tra l'altro un'ampia lettera dell'imperatore Decio, esemplificativa dello stile retorico e ampliato tipico della storiografia classica adottato da Dessippo.\nFozio, sempre nello stesso codice, parla molto bene dello stile di Dessippo, che pone allo stesso livello di Tucidide."}
{"id": "1234329", "revid": "15756", "url": "https://it.wikipedia.org/wiki?curid=1234329", "title": "Prolativo", "text": "Il caso prolativo \u00e8 un caso grammaticale e traduce preposizioni come \"per mezzo di\" e \"a mo' di\".\n\u00c8 presente in lingue come l'estone. Nel finlandese ha un uso pi\u00f9 limitato, traducendo unicamente le preposizioni \"per\", \"via\":\nIl prolativo \u00e8 spesso considerato dai linguisti finlandesi un'adposizione piuttosto che un vero e proprio caso. Ci\u00f2 \u00e8 dovuto al fatto che tale caso non mostra una concordanza con gli aggettivi come gli altri casi finlandesi.\nIl caso vialis nelle lingue eschimo-aleutine viene usato similmente per esprimere un movimento su una superficie o lungo un sentiero, una strada o un percorso.\nNella linguistica basca spesso si parla del caso \"nortzat/nortako\" (suffisso \"-tzat\" o \"-tako\") come \"prolativo\" (\"prolatiboa\") \nTuttavia, il vero significato di questo caso non \u00e8 correlato con il prolativo del finlandese o dell'estone, e perci\u00f2 \u00e8 stato anche chiamato essivo/traslativo, poich\u00e9 traduce espressioni come \"lelotzat hartu zuten\" \"lo considerano un pazzo\" \nLe preposizioni \"per mezzo di\" e \"a mo' di\" (indicate tramite il prolativo nel finlandese e nell'estone), in basco vengono tradotte col caso strumentale (suffisso \"-[e]z\")."}
{"id": "1234330", "revid": "1754109", "url": "https://it.wikipedia.org/wiki?curid=1234330", "title": "G carolingia", "text": "La G carolingia o G francese (\ud835\uddf4) \u00e8 una delle due forme storicamente assunte dalla lettera \"G\" che erano in uso nell'alfabeto del medio inglese; l'altra variante era rappresentata dalla G insulare o G irlandese. La G carolingia \u00e8 cos\u00ec denominata dalla scrittura carolina, da cui proveniva.\nLa G carolingia \u00e8 alla base della lettera G moderna ed ha soppiantato la G insulare come forma standard. La G insulare sopravvisse nell'alfabeto inglese nella lettera yogh prima che questa venisse eliminata. "}
{"id": "1234331", "revid": "4506", "url": "https://it.wikipedia.org/wiki?curid=1234331", "title": "Minareto e resti archeologici di Jam", "text": ""}
{"id": "1234332", "revid": "115866256", "url": "https://it.wikipedia.org/wiki?curid=1234332", "title": "Royal Opera House", "text": "La Royal Opera House \u00e8 uno dei pi\u00f9 importanti teatri d'opera al mondo. Si trova nella piazza principale di Covent Garden a Londra.\nStoria.\nL'edificio originario, risalente al 1732, nacque come \"Her Majesty's Opera House\". Adibito a teatro di prosa, all'inizio prese il nome semplicemente dal luogo in cui sorgeva, ossia \"Covent Garden\" e tutt'oggi \u00e8 ancora possibile sentirlo chiamare in questo modo.\nIl Covent Garden, in seguito al \"Licensing Act\" del 1737, aveva, insieme al Drury Lane, il monopolio dello \"spoken drama\" (il \"dramma parlato\", cos\u00ec definito per distinguerlo dall'opera). L'edificio fu ricostruito una prima volta nel 1809 e, sin dall'inizio, vi furono messe in scena prevalentemente opere di tradizione italiana. Dopo dei lavori di ristrutturazione venne riaperto il 6 aprile 1847 come \"Royal Italian Opera\" con la Semiramide di Rossini.\nL'edificio venne distrutto da un incendio nel 1856 e sostituito con la struttura attuale due anni dopo.\nDurante la guerra, la Royal Opera House fu affittata dai proprietari, Covent Garden Properties Ltd, alla Mecca Sale da ballo che la utilizzarono in modo redditizio come sala da ballo. Verso la fine della guerra, i proprietari furono avvicinati dagli editori musicali Boosey and Hawkes per vedere se erano ancora interessati a sottoscrivere un contratto di locazione dell'edificio e di messa in scena di opere e balletti. Boosey e Hawkes presero loro il contratto di locazione e concessero un sub-contratto di locazione a condizioni generose per un credito fiduciario benevolo, senza profitto, istituito per eseguire l'operazione. Il presidente del credito fiduciario era Lord Keynes.\nVenne nominato, come direttore musicale, un austriaco, poco conosciuto, Karl Rankl. Prima della guerra, Rankl aveva acquisito una notevole esperienza a capo di compagnie d'opera in Germania, Austria e Cecoslovacchia. Accett\u00f2 l'invito per assemblare e formare i cantanti principali e il coro di una nuova compagnia d'opera, al fianco di un'orchestra permanente che avrebbe suonato sia nelle opere che nei balletti.\nIl nome di \"Royal Opera House\" gli fu dato nel 1892.\nTra il 1996 e il 2000 la struttura attuale (fatti salvi auditorium, facciata e foyer) \u00e8 stata notevolmente modificata."}
{"id": "1234340", "revid": "184925", "url": "https://it.wikipedia.org/wiki?curid=1234340", "title": "Itas Diatec Trentino", "text": ""}
{"id": "1234342", "revid": "287204", "url": "https://it.wikipedia.org/wiki?curid=1234342", "title": "Roberto Colombo (motociclista)", "text": "Carriera.\nDopo aver iniziato la sua carriera nel motociclismo subito dopo il termine della seconda guerra mondiale \u00e8 stato pilota ufficiale per la MV Agusta negli anni cinquanta, dopo avere gareggiato precedentemente anche con Moto Guzzi e NSU. La sua carriera si \u00e8 svolta in quattro classi, la 250 dove ha debuttato, la Classe 125 la Classe 350 e la Classe 500.\nIl suo debutto nel campionato mondiale risale al Gran Premio motociclistico delle Nazioni 1949 nella classe 250, dove guidando una Moto Guzzi non \u00e8 riuscito a concludere la gara. Altri risultati al di fuori delle posizioni in cui si ottengono punti li ha ottenuti anche nelle stagioni successive, per arrivare alle sue prime presenze nella classifiche iridate che risalgono al motomondiale 1952.\nNel 1956 Colombo diventa un pilota MV nel ruolo di seconda guida alle spalle dello svizzero Luigi Taveri. Corse dapprima nella classe 250 conquistando il secondo posto al Tourist Trophy alle spalle di Carlo Ubbiali e quarto ad Assen. Chiuder\u00e0 quarto in classifica generale. Nella classe 350 sal\u00ec sul terzo gradino del podio, nella gara del circuito di casa all'autodromo di Monza.\nI suoi risultati sono stati via via in crescendo e l'impressione che quella del motomondiale 1957 avrebbe potuta essere la sua stagione migliore era derivata dal fatto che dopo le prime 3 prove si trovava ai primi posti delle classifiche, sia della 125 che della 250 ed aveva sopravanzato il compagno di squadra Luigi Taveri. Il 29 giugno 1957, al Gran premio di Assen, Ubbiali cade rendendosi indisponibile per il successivo Gran premio del Belgio. Colombo diventa cos\u00ec la prima guida, la sua carriera per\u00f2 si interrompe bruscamente a causa dell'incidente mortale occorsogli sul Circuito di Spa-Francorchamps durante le prove ufficiali, dove perse il controllo del suo mezzo alla curva Stavelot. Il pilota riport\u00f2 gravissime lesioni ed a nulla valsero le prime cure mediche, Roberto Colombo si spense durante il trasporto in ospedale.\nLa sua moto venne messa a disposizione del giovane pilota inglese, John Hartle che inaspettatamente vinse la gara ottenendo un posto nella scuderia di Cascina Costa."}
{"id": "1234348", "revid": "339392", "url": "https://it.wikipedia.org/wiki?curid=1234348", "title": "Zombie-movie", "text": ""}
{"id": "1234349", "revid": "2225", "url": "https://it.wikipedia.org/wiki?curid=1234349", "title": "Noicom Brebanca Cuneo", "text": ""}
{"id": "1234352", "revid": "6923", "url": "https://it.wikipedia.org/wiki?curid=1234352", "title": "Marlia", "text": "Marlia \u00e8 una frazione del comune italiano di Capannori, nella provincia di Lucca, in Toscana.\nGeografia fisica.\nSituata ai piedi delle Pizzorne, al confine con Matraia e Lammari, Marlia si estende all'interno del comune di Capannori.\nI torrenti Fraga e Caprio.\nIl torrente Fraga nasce tra il monte Gromigno, il monte Crocifisso e il monte Pietra Pertusa, a un'altitudine di circa 900 metri di altezza sul livello del mare. Lungo il suo percorso di circa 9 chilometri, il torrente attraversa varie localit\u00e0 tra cui Matraia, Ciciana, San Pancrazio, arrivando alla Villa Reale. Da qui, fino alla foce del Serchio in cui si immette, il suo percorso diventa rettilineo, grazie alle numerose opere di canalizzazione. Lungo le sponde del fiume sono presenti numerosi lavatoi. In tempi pi\u00f9 antichi, la gestione del torrente fu oggetto di dispute tra le famiglie aristocratiche lucchesi che avevano propriet\u00e0 sparse lungo i territori bagnati dal fiume. Nel 1609 la famiglia Guinigi fu accusata di dirottamento del torrente creando malcontento tra la comunit\u00e0. Con il decreto del 21 novembre 1818, Maria Luisa di Borbone decise che le acque del torrente Fraga venissero usate esclusivamente dalla Villa Reale, a scopi ornamentali. Agli inizi del XIX secolo venne creta un'importante opera di canalizzazione chiamata \"Gora della Villa Reale di Marlia\", un acquedotto in pietra costituito da cinque archi situato in localit\u00e0 \"Botteghino\" a Ciciana. Il torrente Fraga oggi \u00e8 posto in manutenzione del Consorzio di Bonifica Auser-Bientina.\nIl rio Caprio nasce dai Monti delle Pizzorne, nel comune di Lucca. Nel suo corso, esso arriva ad attraversare varie frazioni, tra cui Matraia, Valgiano e infine Marlia, spingendosi fino a San Colombano. Lungo il suo corso, il fiume che scorre in un'area prevalentemente boschiva e non edificata, si possono, lungo le sue sponde, vedere, ormai in uno stato di totale abbandono, opifici idraulici; sono ancora presenti elementi antichi usati per le varie attivit\u00e0, tra cui i macchinari per molitura e frangitura e vasche che fungevano da lavatoi per le olive.\nNel 1721 fu creato un ente preposto al controllo dei fiumi, denominato \"Offizio sopra le Acque e Strade delle Sei Miglia\" che aveva il compito di provvedere alla manutenzione degli argini dei fiumi, alla pulizia e alla riscossione delle tasse. A partire dal 1801, con la reggenza dei Borboni, viene istituito un altro ente, chiamato \"Comitato sulle Acque e Strade\" stavolta gestito da tre ingegneri, tra i quali anche Lorenzo Nottolini.\nStoria.\nLa scoperta di una necropoli ligure dimostra la presenza di un insediamento ligure del III-II secolo a.C., probabilmente come villaggio di pescatori e coloni. Gli scavi archeologici condotti dall'Ispettore della Sovraintendenza alle Antichit\u00e0, Giorgio Monaco, a partire dal 1969 in localit\u00e0 \u201cPonticello\u201d presso le Cartiere del Serchio hanno infatti riportato alla luce quattro anfore, ciascuna disposta verticalmente e con la bocca verso il basso. La presenza di numerosi oggetti da sepoltura mostra che si trattava di un corredo funebre risalente al III-II secolo a.C.\nIn seguito ad altri scavi presso le \"Officine Toschi\" furono ritrovate altre anfore. A causa del numero pi\u00f9 ridotto degli oggetti sepolcrali e della presenza di un'anfora romana classica, la quale fungeva unicamente da contenitore delle ceneri del defunto, questi ritrovamenti sono attribuiti al periodo augusteo.\nIn un documento dell'archivio arcivescovile di Lucca risalente all'anno 853, Marlia era conosciuta come \"Marila\", dall'882 come \"Marilla\" e dal 1100 ha assunto definitivamente il nome di \"Marlia\".\nNel 1308 il Comune di Lucca, con lo Statuto Lucchese, per amministrare le nuove terre della Piana di Lucca istitu\u00ec dei Sobborghi, all'interno dei quali si trovava il Distretto delle Sei Miglia in cui \u00e8 presente anche Marlia. In seguito alla morte di Castruccio Castracani, Lucca e tutta la piana furono oggetto di disputa tra pisani e fiorentini."}
{"id": "1234356", "revid": "20262", "url": "https://it.wikipedia.org/wiki?curid=1234356", "title": "Direttivo", "text": ""}
{"id": "1234359", "revid": "33689", "url": "https://it.wikipedia.org/wiki?curid=1234359", "title": "Olimpiodoro di Tebe", "text": "Biografia.\nNato a Tebe, in Egitto, venne mandato in missione presso gli Unni sul mar Nero dall'imperatore romano Onorio, nel 412. In seguito visse alla corte di Teodosio II. Le informazioni sulla sua carriera diplomatica sono contenute nell'opera di Fozio di Costantinopoli.\nFu autore di un'opera storica dedicata a Teodosio II, i \"Discorsi storici\", in 22 libri, che copre la storia dell'Impero romano d'Occidente, dal 407 al 425; l'originale \u00e8 andato perso, ma un riassunto viene dato da Fozio. Lo storico Zosimo utilizz\u00f2 l'opera di Olimpiodoro come fonte per la propria \"Storia nuova\"\nSempre Fozio afferma che Olimpiodoro era un alchimista; un trattato di alchimia attribuito ad Olimpiodoro \u00e8 conservato alla \"Biblioth\u00e8que nationale de France\" a Parigi.\nIerocle di Alessandria fu suo discepolo."}
{"id": "1234360", "revid": "599013", "url": "https://it.wikipedia.org/wiki?curid=1234360", "title": "Leonel Marshall", "text": "Carriera.\nLa sua carriera si svolge, fino al 1998, a Cuba, giocando anche nella nazionale cubana. Nel 1998, come molti dei suoi compagni di nazionale, gli viene permesso di fare esperienza all'estero, in Italia, dove per due stagioni gioca nella Tomei Livorno, raggiungendo il suo connazionale Idalberto Valdes, nel campionato di Serie A2.\nNel dicembre del 2001 fugge dal ritiro della nazionale cubana in Belgio, insieme a Ihosvany Hern\u00e1ndez, Jorge Luis Hern\u00e1ndez, Ram\u00f3n Gato e Yasser Romero.\nDopo aver atteso il via libera dagli organi pallavolistici internazionali, viene ingaggiato, nel 2003, dalla Copra Piacenza con cui riesce a vincere una Top Teams Cup.\nNella stagione 2007-08 approda alla M. Roma Volley, vincendo la Coppa CEV. Nella stagione successiva torna a Piacenza visto il rifiuto della M. Roma Volley di re-iscriversi al campionato. Nel 2009 vince lo scudetto e la supercoppa italiana.\nNella stagione 2010-11 si trasferisce in Turchia, nelle file del Fenerbah\u00e7e Spor Kul\u00fcb\u00fc, con cui vince due campionati turchi, una coppa di Turchia, due supercoppe turche ed una Challenge Cup. Nel campionato 2014-15 lascia il Fenerbah\u00e7e, ingaggiato dai rivali dell'Arkas Spor Kul\u00fcb\u00fc, coi quali vince ancora uno scudetto.\nNel campionato 2015-16 approda nella Chinese Volleyball League, dove difende i colori del Beijing Qiche Nanzi Paiqiu Julebu, per poi ritornare in Italia, nuovamente nel club di Piacenza, per la stagione 2016-17, dove resta due annate.\nPer il campionato 2018-19 si accasa allo , nella Primeira Divis\u00e3o portoghese, mentre nel campionato seguente \u00e8 nuovamente nella Efeler Ligi turca, difendendo i colori del .\nVita privata.\n\u00c8 il figlio dell'ex pallavolista cubano Leonel Marshall Borges, Sr. che vinse la medaglia di bronzo alle Olimpiadi di Montreal 1976."}
{"id": "1234361", "revid": "339392", "url": "https://it.wikipedia.org/wiki?curid=1234361", "title": "Rispettivo", "text": ""}
{"id": "1234362", "revid": "599013", "url": "https://it.wikipedia.org/wiki?curid=1234362", "title": "Olimpiodoro", "text": ""}
{"id": "1234363", "revid": "757396", "url": "https://it.wikipedia.org/wiki?curid=1234363", "title": "Panath\u012bna\u00efkos Athl\u012btikos Omilos (pallacanestro maschile)", "text": "Il Panathinaikos A.O. (in greco: \u039a.\u0391.\u0395. \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03cc\u03c2 - \"K.A.E. Panathina\u00efk\u00f3s\") \u00e8 la squadra di pallacanestro della societ\u00e0 polisportiva Panathinaikos A.O., club con sede ad Atene, in Grecia.\nStoria.\nFondato nel 1922 e di propriet\u00e0 dei magnati della farmaceutica Pavlos e Thanassis Giannakopoulos, il Panathinaikos \u00e8 il migliore team cestistico di tutta la Grecia, ed uno dei migliori in Europa. Nella sua bacheca figurano 36 campionati nazionali, 19 Coppe di Grecia, 6 tra Coppe dei Campioni ed Euroleghe, ed una Coppa Intercontinentale.\nNumerosi giocatori di fama internazionale hanno vestito la maglia bianco verde (Dominique Wilkins, Fragkiskos Alvert\u012bs, Byron Scott, Dino Ra\u0111a, Dejan Bodiroga, Nikos Gal\u012bs, Panagi\u014dt\u012bs Giannak\u012bs, Stojko Vrankovi\u0107, \u017darko Paspalj, Fan\u012bs Christodoulou, Antonio Davis, \u017deljko Rebra\u010da tra gli altri). Questi campioni, insieme con la fortunata gestione del presidente Pavlos Giannakopoulos, hanno fatto del Panathinaikos una delle squadre pi\u00f9 vincenti e conosciute del continente negli ultimi quindici anni, e l'unica capace di vincere quattro Euroleghe dopo la creazione delle Final Four.\nNell'aprile del 1996, alle Final Four di Parigi, il Panathinaikos \u00e8 stato il primo club greco a vincere la Coppa dei Campioni, oggi Eurolega, battendo il Barcellona in finale 67-66. Nel settembre dello stesso anno il team ha vinto la Coppa Intercontinentale, battendo la squadra argentina dell'Olimpia Venado Tuerto con i punteggi di 83-89, 83-78 e 101-76 (2-1 totale). Nel 2000, alle Final Four di Salonicco, il Panathinaikos \u00e8 diventato campione d'Europa per la seconda volta, battendo il Maccabi Tel-Aviv per 73-67 in finale. Nel 2002, a Bologna, \u00e8 arrivato il terzo alloro europeo, a spese della Kinder Bologna, battuta 89-83. Nel 2007, nelle Final Four giocate in casa, il Panathinaikos \u00e8 diventato per la quarta volta campione battendo il CSKA Mosca, detentore del trofeo, con il risultato di 93-91.\nIl Panathinaikos ha preso parte alle Final Four di Eurolega altre quattro volte: a Tel Aviv nel 1994 (3\u00ba posto), a Saragozza nel 1995 (3\u00b0), a Parigi nel 2001 (2\u00b0) e a Mosca nel 2005 (3\u00ba posto). Altri successi da sottolineare sono le due semifinali di Coppa delle Coppe raggiunte (1969 e 1998), le semifinali di Coppa dei Campioni 1971-72 (eliminato dall'Ignis Varese con i punteggi di 78-70 e 55-69). Infine, nella stagione 1981-82, la squadra raggiunse la finale del massimo torneo europeo, eliminando anche CSKA Mosca e Levski Sofia.\nIl 3 maggio 2009 il club, battendo in finale il CSKA Mosca per 73-71, vinse l'Eurolega 2008-2009.\nIl team, noto anche per il calore con cui \u00e8 seguito dai suoi tifosi, ha detenuto il record di spettatori per una singola gara di Eurolega, 20.000 tifosi, cifra fatta registrare all'OAKA Arena in occasione di un match contro la Benetton Treviso il 29 marzo 2006, incontro valido per la seconda fase dell'Eurolega 2005-06. Il numero di 18.900 spettatori inoltre si \u00e8 registrato in altri tre match della squadra greca, uno contro l'Efes Pilsen nel 2005 e due contro il TAU Ceramica nel 2006.\nRoster 2021-2022.\n\"Aggiornato al 7 febbraio 2022.\""}
{"id": "1234367", "revid": "134355", "url": "https://it.wikipedia.org/wiki?curid=1234367", "title": "Mu-Ziq", "text": ""}
{"id": "1234370", "revid": "2078815", "url": "https://it.wikipedia.org/wiki?curid=1234370", "title": "Monastero di Studion", "text": "Il monastero di Studion o Studios \u00e8 un monastero in rovina in Turchia, a Istanbul. Fu il monastero cristiano pi\u00f9 importante dell'Impero bizantino. Fu fondato a Costantinopoli prima del 454 dal console Studio che lo pose sotto il patrocinio di san Giovanni Battista \"Prodromos\", cio\u00e8 il \"Precursore\": era situato verso il limite occidentale della citt\u00e0, nei pressi della porta Aurea, vicino al mar di Marmara; l'annessa chiesa, di cui rimangono solo le rovine che costituiscono i resti pi\u00f9 antichi di un edificio religioso della citt\u00e0, fu costruita probabilmente intorno al 450. I suoi monaci erano detti \"Studiti\".\nStoria.\nDivenne subito baluardo della difesa dell'ortodossia cristiana, opponendosi alle dottrine monofisite contenute nell'\"Henotikon\" di Zenone e non aderendo allo scisma di Acacio (484-519); tra l'VIII ed il IX secolo si segnalarono nella lotta contro l'iconoclastia (l'abate Saba vi si oppose duramente nel corso del Concilio di Nicea II, celebrato a Nicea nel 787) entrando anche in conflitto con il patriarca Metodio il Confessore.\nSotto la guida dell'igumeno Teodoro Studita (\u2020 826), fiero oppositore degli iconoclasti Niceforo I e Leone V l'Armeno, il monastero cerc\u00f2 di essere autosufficiente: nel suo testamento (\"diatheke\"), che si ispirava alla regola di Basilio Magno, Teodoro prescrisse che i monaci dovevano dedicarsi ai lavori nei campi o all'allevamento degli animali, alla produzione di oggetti artigianali o alla cucina. L\u2019\"Hypotyposis\" (\"regola\"), codificata da Atanasio l'Atonita sulla base delle prescrizioni di Teodoro, prevedeva anche la lettura individuale di un libro della biblioteca del monastero nei giorni di festa, che forse era permessa anche nei momenti liberi degli altri giorni. In questo modo i monaci non solo venivano formati, ma potevano anche istruire o aiutare persone non appartenenti al monastero in materia di questioni spirituali.\nStudion inizi\u00f2 a decadere con il progressivo declino dell'Impero bizantino: nel 1204 venne saccheggiato dai latini nel corso della quarta crociata, non risorse fino al 1290. \nGli ultimi monaci vennero dispersi e gran parte del monastero venne distrutto dagli ottomani durante la conquista di Costantinopoli nel 1453: la basilica, risalente al V secolo, venne trasformata da Bayezid II nella moschea dell'Imrahor (\"\u0130mrahor Camii\" in Turco, dove \"Imrahor\" era lo stalliere capo del palazzo imperiale).\nIl \"typikon\" studita venne recuperato all'inizio del XX secolo dal metropolita di Leopoli Andrej Szeptycki, fondatore dei Monaci studiti ucraini, continuatori dell'originaria spiritualit\u00e0 di Studion."}
{"id": "1234371", "revid": "46931", "url": "https://it.wikipedia.org/wiki?curid=1234371", "title": "Studios", "text": ""}
{"id": "1234372", "revid": "78273", "url": "https://it.wikipedia.org/wiki?curid=1234372", "title": "Studiti", "text": ""}
{"id": "1234373", "revid": "5695", "url": "https://it.wikipedia.org/wiki?curid=1234373", "title": "Patroclo e Menelao", "text": "La scultura Patroclo e Menelao si trova a Firenze, al centro della Loggia dei Lanzi, in Piazza della Signoria.\nL'originale greco, molto probabilmente, fu ritrovato nel Foro di Traiano di Roma (ma c'\u00e8 anche chi dice che venne rinvenuto nei pressi di Porta Portese), molto danneggiato. Il gruppo fu regalato da Pio V a Cosimo I de' Medici e fu trasportato a Firenze nel 1579. Il restauro fu commissionato a Pietro Tacca ed a Ludovico Salvetti, i quali lo terminarono, basandosi su una scultura simile che si trovava a Palazzo Pitti e ad una \"Testa di Menelao\", conservata nel Musei Vaticani, risalente al IV secolo a.C.\nLa statua fu completata soprattutto nel dorso del guerriero e nel braccio cadente del morto, oltre ad altre parti minori. Il gruppo fu nuovamente restaurato da Stefano Ricci e, dal 1841, \u00e8 stato collocato nella Loggia della Signoria."}
{"id": "1234377", "revid": "1048993", "url": "https://it.wikipedia.org/wiki?curid=1234377", "title": "Golden Gala Pietro Mennea", "text": "Il Golden Gala Pietro Mennea, fino al 2012 denominato Golden Gala, \u00e8 un evento internazionale di atletica leggera che si svolge annualmente presso lo Stadio Olimpico di Roma, in Italia.\nIl meeting, la cui prima edizione si svolse il 5 agosto 1980, \u00e8 inserito nel circuito World Athletics della Diamond League. Il meeting \u00e8 dedicato dal 2013 a Pietro Mennea, che mor\u00ec tre mesi prima dell'edizione di quell'anno.\nStoria.\nIl Golden Gala venne istituito su iniziativa di Primo Nebiolo nel 1980 allo scopo di allestire una competizione di livello mondiale alla quale potessero prendere parte anche gli atleti degli Stati Uniti e delle altre nazioni che avevano aderito al boicottaggio dei Giochi olimpici di Mosca, svoltisi pochi giorni prima.\nAll'edizione 2009 del Golden Gala, Kenenisa Bekele, Kerron Stewart, Sanya Richards e Yelena Isinbayeva sono rimasti tutti in corsa per il jackpot finale della Golden League 2009. Nei 100 metri piani Tyson Gay ha eguagliato il suo primato nazionale e Daniel Bailey ha fatto segnare il nuovo primato di Antigua e Barbuda. Antonietta Di Martino ha invece avuto successo nella gara del Salto in alto, unica vittoria dell'edizione, battendo la favorita Blanka Vla\u0161i\u0107.\nRecord mondiali.\nDurante il corso della sua storia, al Golden Gala sono stati infranti 8 record mondiali.\nEdizioni.\nDi seguito la tabella delle ultime edizioni del meeting."}
{"id": "1234380", "revid": "1555966", "url": "https://it.wikipedia.org/wiki?curid=1234380", "title": "Caff\u00e8 de la Paix", "text": "Caff\u00e8 de la Paix \u00e8 il diciassettesimo album musicale di Franco Battiato, pubblicato nel 1993 con etichetta EMI e anche una voluta citazione del locale di Parigi dove Georges Ivanovi\u010d Gurdjieff scriveva i suoi libri.\nL'album si classifica \"Miglior Disco dell'Anno\" nel referendum di \"Musica e dischi\" e risulta il trentaseiesimo disco pi\u00f9 venduto in Italia durante l'anno.\nDescrizione.\nBattiato, gi\u00e0 affermatosi nel decennio precedente grazie ad alcuni album di successo popolare (primo fra tutti \"La voce del padrone\" del 1981) e reduce dalla pubblicazione di \"Come un cammello in una grondaia\" (1991), in \"Caff\u00e8 de la Paix\" riesce a coniugare perfettamente tutti i suoi interessi musicali e culturali, facendo confluire nel disco sia testi esotici e ironici che spirituali, in un riuscito incontro fra i sound degli strumenti orientali come la tabla e la tambura, di quelli classici quali la viola e l'oboe e di quelli rock, come la chitarra elettrica, il basso e la batteria.\nI testi delle tracce possono essere ritenuti pura espressione del sincretismo culturale e religioso di Battiato, perch\u00e9 vanno dalla mitologia greca (\"Atlantide\") alla societ\u00e0 romana (\"Delenda Carthago\"), passando per la tradizione popolare irachena (\"Fogh in Nakhal\") e le atmosfere orientali (\"Haiku\"), in un insieme costellato di riflessioni sullo spirito, sul trascendente e sulle esistenze extra-terrene (\"Sui giardini della preesistenza\", \"Lode all'inviolato\"). Numerose le lingue utilizzate: l'arabo nel canto tradizionale \"Fogh in Nakhal\", il latino in \"Delenda Carthago,\" estratto del III libro delle \"Elegie\" di Properzio, e il persiano nel finale del testo di \"Haiku\", scritto da Angelo Arioli e interpretato da Pouran Ghaffarpour.\nIl testo in italiano del brano \"Haiku\" contiene una breve lirica tratta da \"Guanciale d'erba\" di Natsume Soseki, appena modificata e non citata nel booklet del disco, dal quale si desume che il testo in lingua italiana sia solo di Battiato. Il libro di Soseki, pubblicato in Italia prima da L'Ottava (casa editrice dello stesso Battiato, nel 1993) poi da Edizioni Bea (2013), \u00e8 stato tradotto dal giapponese da Lydia Origlia. La breve lirica di Soseki \u00e8: Alla rugiada scesa / sui fiori di miscanthus / quando s'annuncia l'autunno / assomiglio / io che devo svanire. \nIn copertina vi \u00e8 un particolare da un dipinto di S\u00fcphan Barzani, pseudonimo usato dallo stesso Battiato quando dipinge.\nTracce.\nTesti e musiche di Franco Battiato, tranne dove indicato."}
{"id": "1234384", "revid": "401052", "url": "https://it.wikipedia.org/wiki?curid=1234384", "title": "Altlandsberg", "text": "Altlandsberg \u00e8 una citt\u00e0 di abitanti del Brandeburgo, in Germania.\nAppartiene al circondario del M\u00e4rkisch-Oderland.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nLa citt\u00e0 di Altlandsberg \u00e8 divisa in 6 frazioni (\"Ortsteil\"):\nOgni frazione \u00e8 amministrata da un \"consiglio locale\" (\"Ortsbeirat\").\nInfrastrutture e trasporti.\nAltlandsberg si trova sulla strada che collega Berlino a Strausberg. Nel territorio berlinese, tale strada prende il nome di Landsberger Allee, e costituisce una delle pi\u00f9 importanti arterie radiali della zona orientale della citt\u00e0.\nPochi kilometri ad ovest di Altlandsberg si trova l'uscita 3 (\"Berlin-Marzahn\") dell'autostrada A 10 (\"Berliner Ring\").\nDal 1898 al 1965 Altlandsberg \u00e8 stata capolinea di una linea ferroviaria locale (la \"Altlandsberger Kleinbahn\"), che collegava la citt\u00e0 con la \"Ostbahn\" a Hoppegarten.\nAmministrazione.\nGemellaggi.\nAltlandsberg \u00e8 gemellata con:"}
{"id": "1234390", "revid": "599013", "url": "https://it.wikipedia.org/wiki?curid=1234390", "title": "Carlo Lorenzi", "text": "Carriera.\nClub.\nLorenzi esord\u00ec nella stagione 1991-92 nell'Alleghe Hockey, dopo essere cresciuto nelle giovanili della formazione veneta, collezionando 6 presenze nell'anno del successo in Alpenliga.\nDa sempre scelse di giocare con la maglietta numero 14, e fu uno dei pilastri della squadra alleghese, facendo parte della rosa della squadra ininterrottamente dal 1992 fino al 2014. In carriera collezion\u00f2 oltre 600 presenze con le Civette, per un totale di quasi 200 punti. Nel 2011 presso il palazzetto dell'Hodegart di Asiago Lorenzi ricevette un premio per la sua carriera e per il suo contributo all'Alleghe.\nNel 2014 Lorenzi si ritrov\u00f2 senza squadra, non potendo disputare la Serie B con l'Alleghe a causa del nuovo regolamento che metteva un tetto all'et\u00e0 dei giocatori in seconda serie. A novembre ritorn\u00f2 dunque a giocare in Serie A con la maglia dell'HC Fassa. Dopo due stagioni rientr\u00f2 dal prestito ai fassani per disputare la serie B.\nNazionale.\nDopo aver disputato alcuni incontri con le nazionali minori Lorenzi esord\u00ec con la Nazionale italiana nel mondiale del 1999, per vincere nel 2005 il titolo di Prima Divisione. Nel 2006, con la maglia del \"Blue Team\" partecip\u00f2 ai XX Giochi olimpici invernali. L'ultimo suo mondiale \u00e8 stato quello del 2008, dopo dieci rassegne iridate consecutive."}
{"id": "1234391", "revid": "773636", "url": "https://it.wikipedia.org/wiki?curid=1234391", "title": "Chiesa della Madonna di sopra la Porta", "text": "La chiesa della Madonna di sopra la Porta \u00e8 un edificio sacro che si trova in via Matteotti a Suvereto.\nStoria e descrizione.\nVenne edificata nel XVIII secolo per accogliere un dipinto raffigurante l\"Immacolata Concezione\", ora sull'altare, in origine collocato sulla Porta di sotto, non pi\u00f9 esistente, poi passato nella cappella di Palazzo. L'immagine fu posta a ricordo della miracolosa apertura della Porta durante una violenta alluvione, che permise il defluire delle acque.\nSul portale principale \u00e8 una lunetta a rilievo con il \"Redentore benedicente\", contornato da cherubini, attribuito a Vittor Ghiberti. L'interno fu decorato ad affresco nel 1858 con immagini mariane."}
{"id": "1234392", "revid": "117492653", "url": "https://it.wikipedia.org/wiki?curid=1234392", "title": "Venice International University", "text": "La Venice International University (VIU) \u00e8 un centro internazionale di formazione avanzata e ricerca che ha sede presso l'isola di San Servolo nella laguna di Venezia, ed \u00e8 presieduta dall'ambasciatore Umberto Vattani.\nStoria.\nVenice International University \u00e8 stata fondata nel 1995 su iniziativa dei due atenei veneziani, Ca' Foscari e IUAV, della Provincia di Venezia, della Ludwig Maximilians Universit\u00e4t di Monaco di Baviera, della Universitat Aut\u00f2noma di Barcellona, della Duke University e della Fondazione di Venezia, cui si sono aggiunte negli anni diverse altre Universit\u00e0.\nLa VIU riunisce i seguenti associati:\nSHSS - School of Humanities and Social Sciences.\nLa School of Humanities and Social Sciences (SHSS) organizza un programma in studi umanistici e scienze sociali.\nTEDIS - Center for Studies on Technologies in Distributed Intelligence Systems.\nIl centro TeDIS (Centro per lo studio sulle tecnologie nei sistemi ad intelligenza distribuita) centro di ricerca interno alla Venice International University, costituito nel 1999, sviluppa ricerca nel campo dell'innovazione e della competitivit\u00e0 delle aziende e delle piccole e medie imprese.\nTEN - Center for Thematic Environmental Networks.\nIl Centro TEN (Thematic Environmental Networks) \u00e8 un centro di formazione e ricerca sui temi della gestione ambientale e dello sviluppo sostenibile.\nVIU Campus.\nLa Venice International University si trova nell'isola di San Servolo, un tempo monastero che fu poi trasformato in ospedale militare e quindi in ospedale psichiatrico fino al 1978. Gli edifici nel corso del tempo hanno subito un restauro."}
{"id": "1234399", "revid": "773636", "url": "https://it.wikipedia.org/wiki?curid=1234399", "title": "Convento di San Francesco (Suvereto)", "text": "L'ex convento di San Francesco \u00e8 un edificio sacro che si trova a Suvereto.\nStoria e descrizione.\nFu edificato nel 1288 dall'Ordine dei frati minori; soppresso nel 1808 durante il regno di Elisa e Felice Baciocchi, fu radicalmente modificato e ridotto ad uso abitativo; attualmente sono individuabili resti della chiesa e del campanile, inglobati in costruzioni civili, mentre \u00e8 conservato, sebbene chiuso in uno dei suoi lati, il chiostro. Accanto a quest'ultimo sorge la chiesa del Crocifisso.\nRecentemente, dopo un lungo ed attento restauro \u00e8 stato aperto il lato cieco del chiostro, riportandolo all'antico splendore.\nDopo le operazioni di restauro sono stati effettuati scavi che hanno portato al rinvenimento di alcuni scheletri umani, attribuibili a frati in attivit\u00e0 nel convento."}
{"id": "1234401", "revid": "773636", "url": "https://it.wikipedia.org/wiki?curid=1234401", "title": "Chiesa di San Tommaso (Suvereto)", "text": "La chiesa di San Tommaso \u00e8 un luogo di culto cattolico che si trova nel Villaggio Belvedere, nel territorio di Suvereto.\nLa chiesa \u00e8 un piccolo edificio ad aula unica, officiato fino al XIX secolo, sulla cui facciata si conserva una lunga iscrizione con stemma degli Appiani in cui \u00e8 ricordata l'edificazione del Villaggio Belvedere, costruito nel 1560 per volont\u00e0 di Jacopo VI d'Appiano.\nIl villaggio consentiva alle famiglie pi\u00f9 agiate di Suvereto di sfuggire alla malaria durante il periodo estivo soggiornando in una localit\u00e0 arieggiata e salubre."}
{"id": "1234408", "revid": "34928", "url": "https://it.wikipedia.org/wiki?curid=1234408", "title": "\u02bealif", "text": ""}
{"id": "1234410", "revid": "134355", "url": "https://it.wikipedia.org/wiki?curid=1234410", "title": "Amorphous Androgynous", "text": ""}
{"id": "1234411", "revid": "110157", "url": "https://it.wikipedia.org/wiki?curid=1234411", "title": "Aspang-Markt", "text": "Aspang-Markt \u00e8 un comune austriaco di 1 806 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1234414", "revid": "6923", "url": "https://it.wikipedia.org/wiki?curid=1234414", "title": "Quintessenziali", "text": "I Quintessenziali sono dei personaggi alieni presenti nell'universo dei Transformers. All'interno della serie TV, essi sono i creatori dei Transformers, sebbene nella maggior parte degli altri universi in cui sono presenti i Transformers essi non abbiano questo ruolo.\nAnche se hanno diversi tipi di corpo, con il nome di \"Quintessenziani\" si tende a indicare il \"giudice\" Quintessenziano, che ha cinque facce con cinque personalit\u00e0 distinte ed \u00e8 quello pi\u00f9 presente nella serie.\nGenerazione Uno.\nSerie animata.\nDodici milioni di anni fa, una razza aliena conosciuta come \"Quintessenziani\" ha usato il pianeta Cybertron come fabbrica per produrre forme di vita cibernetiche. Dai loro iniziali esperimenti nella fusione di componenti organici e tecnologici ottennero una forma di vita \"Trans-organica\", che per\u00f2 si dimostr\u00f2 troppo primitiva ed instabile, in particolare una sorta di essere di energia che chiamarono \"l'abitante\", ma tutti questi esseri vennero rinchiusi nei livelli pi\u00f9 profondi del pianeta Cybertron.\nCinema.\nIn ambito cinematografico, una possibile quintessenziana, chiamata Quintessa, viene rappresentata come la creatrice dei cybertroniani, ed \u00e8 la principale antagonista di \"Transformers - L'ultimo cavaliere\", doppiata ed interpretata dall'attrice Gemma Chan."}
{"id": "1234416", "revid": "110157", "url": "https://it.wikipedia.org/wiki?curid=1234416", "title": "Aspangberg-Sankt Peter", "text": "Aspangberg-Sankt Peter \u00e8 un comune austriaco di 1 933 abitanti nel distretto di Neunkirchen, in Bassa Austria. \u00c8 stato istituito il 1\u00ba gennaio 1971 con la fusione dei comuni soppressi di Aspangberg e Sankt Peter am Wechsel; capoluogo comunale \u00e8 Sonneck."}
{"id": "1234417", "revid": "773636", "url": "https://it.wikipedia.org/wiki?curid=1234417", "title": "Pieve di Sant'Ilario", "text": "La pieve di Sant'Ilario \u00e8 un edificio sacro che si trova in piazza XX Settembre a Bibbona.\nStoria.\nL'esistenza della chiesa \u00e8 attestata gi\u00e0 nel XII secolo all'interno del castello di Bibbona. Un'altra pieve, dedicata all'omonimo santo, era stata precedentemente eretta fuori dalle mura.\nInizialmente a una navata, fu successivamente ampliata e nel Cinquecento divenne pieve, ovvero una chiesa dotata di fonte battesimale.\nL'edificio and\u00f2 comunque incontro ad un lento declino e nel tempo fu oggetto di ripetuti restauri e modifiche.\nProbabilmente nel Seicento furono murati gli archi che separavano la navata originaria dal successivo ampliamento, tanto che, ancora alla fine dell'Ottocento, essa risultava ad una navata, con una porta posta sul lato sinistro dalla quale si accedeva alla cappella del Santissimo Sacramento.\nNel corso del Novecento la pieve \u00e8 stata oggetto di un restauro che ha ripristinano la presunta configurazione originale; in particolare furono riaperti gli archi lungo la navata e fu rimosso l'intonaco che ricopriva le superfici interne.\nDescrizione.\nLa chiesa presenta un'inconsueta forma trapezoidale dovuta all'aggiunta trecentesca della navatella sinistra. L'edificio mantiene una parte originaria, risalente al periodo romanico, costituita dal lato destro e dalla facciata, il cui portale a tutto sesto \u00e8 un rifacimento in stile; la navata sinistra, per i caratteri formali, \u00e8 da ascrivere al XIV-XV secolo.\nAll'interno si conservano due acquasantiere marmoree ottagonali: la prima, trecentesca, a riquadri con elementi fitomorfici e geometrici e con teste umane e zoomorfe; l'altra, nella zona absidale, \u00e8 opera, come il ciborio, di artisti locali e risale al XVI secolo. \nDi particolare interesse \u00e8 la tela con la \"Madonna del Rosario\", ancora ascrivibile al Cinquecento."}
{"id": "1234421", "revid": "767487", "url": "https://it.wikipedia.org/wiki?curid=1234421", "title": "Breitenau (Austria)", "text": "Breitenau \u00e8 un comune austriaco di 1 558 abitanti nel distretto di Neunkirchen, in Bassa Austria."}
{"id": "1234423", "revid": "757396", "url": "https://it.wikipedia.org/wiki?curid=1234423", "title": "Olympiakos Syndesmos Filathl\u014dn Peirai\u014ds (pallacanestro maschile)", "text": "L'Olympiakos S.F.P. \u00e8 una societ\u00e0 cestistica greca avente sede nella citt\u00e0 del Pireo, Attica. Fondata nel 1931, \u00e8 una sezione della polisportiva Olympiakos Syndesmos Filathl\u014dn Peirai\u014ds.\nDal 2019 al 2021 ha giocato solo in Eurolega, dopo la decisione di ritirarsi dalla disputa dei play-off contro il nella Basket League 2018-2019, preceduta dal ritiro dalla Coppa di Grecia nella medesima stagione e dal conseguente abbandono del campionato greco. Ufficialmente retrocessa d'ufficio, dalla stagione 2019-2020 alla 2020-2021 ha giocato nella A2 Ethniki, il secondo livello del campionato greco, con una squadra riserve chiamata Olympiakos B.C. B Development Team.\nStoria.\n\u00c8 uno dei principali club greci di pallacanestro, avendo vinto dodici campionati nazionali, dieci coppe di Grecia e tre Coppe dei Campioni. Nel 2013, battendo il Real Madrid 100-88, diviene la prima squadra greca a vincere consecutivamente due Coppe dei Campioni.\nRoster 2021-2022.\n\"Aggiornato al 23 agosto 2021.\""}
{"id": "1234427", "revid": "1702319", "url": "https://it.wikipedia.org/wiki?curid=1234427", "title": "Chiesa di Sant'Ilario", "text": ""}
{"id": "1234429", "revid": "92689", "url": "https://it.wikipedia.org/wiki?curid=1234429", "title": "Breitenstein", "text": "Breitenstein \u00e8 un comune austriaco di 333 abitanti nel distretto di Neunkirchen, in Bassa Austria.\n\u00c8 sede del Museo Ghega, dedicato all'ingegnere italiano Carlo Ghega."}
{"id": "1234431", "revid": "1892728", "url": "https://it.wikipedia.org/wiki?curid=1234431", "title": "La paura fa novanta VII", "text": ""}
{"id": "1234432", "revid": "767487", "url": "https://it.wikipedia.org/wiki?curid=1234432", "title": "Buchbach (Austria)", "text": "Buchbach \u00e8 un comune austriaco di 347 abitanti nel distretto di Neunkirchen, in Bassa Austria."}
{"id": "1234434", "revid": "110157", "url": "https://it.wikipedia.org/wiki?curid=1234434", "title": "B\u00fcrg-V\u00f6stenhof", "text": "B\u00fcrg-V\u00f6stenhof (fino al 2001 V\u00f6stenhof) \u00e8 un comune austriaco di 181 abitanti nel distretto di Neunkirchen, in Bassa Austria."}
{"id": "1234438", "revid": "110157", "url": "https://it.wikipedia.org/wiki?curid=1234438", "title": "Edlitz", "text": "Edlitz \u00e8 un comune austriaco di 923 abitanti nel distretto di Neunkirchen, in Bassa Austria; ha lo status di comune mercato (\"Marktgemeinde\")."}
{"id": "1234440", "revid": "1762097", "url": "https://it.wikipedia.org/wiki?curid=1234440", "title": "Cappellone degli Spagnoli", "text": "Il cappellone degli Spagnoli \u00e8 l'antica sala capitolare della chiesa di Santa Maria Novella a Firenze. Famoso per il ricco ciclo di affreschi di Andrea di Bonaiuto (1365-1367), assunse il nome attuale nel 1566, quando fu ceduta alla colonia di spagnoli che era solita radunarsi qui, sin dall'arrivo in citt\u00e0 al seguito di Eleonora di Toledo, andata in sposa a Cosimo I dei Medici nel 1539. \nVi si accede dal Chiostro Verde, ed oggi fa parte del Museo di Santa Maria Novella.\nStoria.\nLa cappella \u00e8 pi\u00f9 o meno coeva all'ultima fase di costruzione della chiesa, e fu realizzata tra il 1343 e il 1355 circa da fra' Jacopo Talenti, autore anche del sottile campanile. Venne finanziata con lascito testamentario da Buonamico Guidalotti, deto Mico, il cui stemma ricorre alla base della volta, poco sopra i pilastri laterali. Oltre a lasciare una somma per coprire le spese di edificazione, il Guidalotti si impegn\u00f2 anche per dotarla di affreschi, che vennero per\u00f2 messi in opera solo una decina d'anni dopo il termine dei lavori edilizi. \u00c8 comunque possibile che pittori di origine fiorentina o senese vi avessero iniziato a lavorare prima, e che il loro lavoro finisse poi coperto dalla redazione definitiva che ancora oggi si vede. \nGli affreschi vennero dipinti dal 1365 al 1367, da Andrea di Bonaiuto e vari collaboratori, sotto il priorato di Zanobi Guasconi, con un programma iconografico gi\u00e0 definito dal priore precedente, fra' Jacopo Passavanti. Essi raffrigurano la Passione, la morte e la resurrezione di Ges\u00f9 Cristo, la missione dell'ordine domenicano nella Chiesa per diffondere e sostenere la dottrina del sacrificio divino e, sulla parete di ingresso, le vicende della vita di san Pietro da Verona, attivo nella predicazione anche a Firenze attorno alla met\u00e0 del Duecento.\nLa destinazione alle funzioni religiose per gli spagnoli fu decretata da Cosimo I nel 1566 a favore della moglie spagnola Eleonora di Toledo: risale a quell'epoca la decorazione della scarsella-abside con l'altare, con affreschi sulle pareti e sulla volta della cerchia di Alessandro Allori, cos\u00ec come la pala d'altare raffigurante \"San Jacopo condotto al martirio guarisce un paralitico\", di mano del maestro (1592).\nNel 1735-1736 Agostino Veracini restaur\u00f2 le pitture ridipingendone larghe parti, rispettando per lo meno lo stile trecentesco. Un importante restauro venne effettuato tra il 1960 e il 1965, ma solo un anno dopo l'alluvione di Firenze provoc\u00f2 ingenti danni che resero necessari ulteriori restauri, al termine dei quali gli affreschi si presentarono con ritrovato splendore.\nIl polittico di Bernardo Daddi, oggi in una vicina sala del museo, si trovava su questo altare.\nDescrizione.\nVi si accede attraverso un portale con architrave scolpita, opera forse del Talenti stesso, con il \"Martirio\" e l\"Ascesa di san Pietro Martire\". L'illuminazione \u00e8 assicurata da un'elegante bifora verso il chiostro, e da un oculo sull'altare. \nSi tratta di un'aula un'unica grande campata di una volta a crociera a sesto acuto con costoloni bicromi, sorretta agli angoli da quattro pilastri ottagonali. A forma rettangolare, verso ovest ha una scarsella dove \u00e8 contenuto l'altare ed un crocifisso marmoreo di Domenico Pieratti dei primi anni del Seicento, donato nel 1731 da Gian Gastone de' Medici. Sull'altare si trovava un tempo il polittico di Bernardo Daddi, ora esposto nel refettorio. \nLe decorazioni di questa zona sono del 1592 e furono eseguiti da Alessandro Allori e Bernardino Poccetti. Al primo spettano, col ricorso ad aiuti di bottega, la pala sulla parete di fondo, con \"San Jacopo condotto al martirio che guarisce un paralitico\", e i sei santi spagnoli af affresco sulle pareti laterali, sormontati da scene a monocromo della loro vita. Da sinistra vedono \"San Vincenzo Ferrer\" e \"Sant'Ermenegildo\", al centro \"San Lorenzo\" e \"San Domenico\", e a destra \"San Vincenzo Martire\" e \"Sant'Isidoro\", questi ultimi con al centro una rappresentazione della \"Battaglia di Re Ramiro\", che fece sconfiggere agli spagnoli il califfo Abd al-Rahman III, grazie all'intercessione di san Jacopo.\nAl Poccetti spetta la volta, con \"Scene della vita di san Jacopo\", lo stemma di Spagna e le allegorie della \"Preghiera\", della \"Religione\" e dei \"Quattro continenti\". \nA questa fase risalgono anche le lastre tombali sul pavimento, tutte riferibili a nobiluomini spagnoli vissuti a Firenze a parte quella pi\u00f9 antica davanti ai gradini dell'altare, del benefattore Mico Guidalotti.\nIl ciclo affrescato.\nIl tema del ciclo di affreschi \u00e8 l'esaltazione dell'ordine domenicano, in particolare riguardo alla lotta dell'eresia per la salvezza della Cristianit\u00e0.\nLa volta.\nNelle quattro vele sono raffigurati la \"Navicella di san Pietro apostolo\", la \"Resurrezione\", l\"Ascensione\" e la \"Pentecoste\".\nLa Passione.\nNella parete opposta all'entrata sono raffigurate in un unico spazio \"Scene della passione di Cristo\", quali l\"Andata al Calvario\" (a sinistra), la \"Crocifissione\" (al centro in alto), e la \"Discesa agli Inferi\" (a destra). \nLe storie di san Pietro da Verona.\nL'opposta parete d'ingresso, la pi\u00f9 lacunosa, \u00e8 decorata invece con scene della vita di san Pietro Martire, un domenicano vissuto circa un secolo prima, al tempo del fondatore Domenico di Guzm\u00e1n. Per la sua attiva predicazione e lotta all'eresia catara visit\u00f2 molte citt\u00e0 compresa Firenze (dove per contenere tutta la folla che accorreva ad ascoltare le sue prediche fu necessario ampliare piazza Santa Maria Novella), finch\u00e9 non rimase ucciso in un agguato nelle foreste nei dintorni di Milano. \nLe scene ancora visibili riguardano la \"Vestitura\" (in alto a sinistra), la \"Predicazione\" (in alto a destra), il \"Martirio\" (in basso a sinistra), la \"Venerazione della sua tomba in Sant'Eustorgio a Milano\" e \"'Guarigione post mortem della paralitica Agata\" (in basso ai lati del portale) e l\"Apparizione post mortem a Rufino di Canapiccio malato\" (in basso a destra). La grossa fascia lacunosa che ha portato alla perdita di gran parte degli affreschi \u00e8 dovuta anch'essa all'intervento di Cosimo I e sua moglie Eleonora di Toledo, quando fu allestita una tribuna per i fedeli della comunit\u00e0 spagnola.\nLa Via Veritas.\nPi\u00f9 famosi sono gli affreschi sulle due pareti laterali. A destra la \"Via Veritas\", ovvero \"Chiesa militante e trionfante\", una complessa allegoria enciclopedica del trionfo, opera e missione dei Domenicani. In basso a sinistra le autorit\u00e0 religiose sono in trono davanti a un modello di Santa Maria del Fiore, che curiosamente presenta gi\u00e0 l'aspetto pressoch\u00e9 finale sebbene ancora nessuno sapesse come costruirne l'immensa cupola. Si pensa che l'aspetto dipinto sia quello secondo un modello approntato da alcuni artisti compreso il Bonaiuti nel 1367 e poi effettivamente realizzato, ma con altri capimastri. Tornando ai religiosi, la Chiesa \"militante\", al centro si notano le figure del papa (forse Benedetto XI) e dell'imperatore (forse Carlo IV), di un cardinale e un vescovo domenicani, e del re di Francia. Vicino ad essi altri religiosi e uomini e donne di ogni condizioni sociale, che rappresentano il gregge dei cristiani. Una tradizione vuole che vi siano ritratti personaggi dell'epoca: i pittori Cimabue e Giotto, gli architetti Arnolfo di Cambio e Lapo Tedesco, e infine i poeti Dante, Petrarca e Boccaccio ciascuno accompagnato dalla donna amata, rispettivamente Beatrice, Laura e Fiammetta; infine la beata domenicana Villana de' Botti, sepolta proprio in Santa Maria Novella.\nIl \"gregge\" \u00e8 custodito dai cani pezzati: i \"domini-canes\", cio\u00e8 i cani del Signore, come amavano autodefinirsi i domenicani stessi, il cui saio bianco e nero ricorda i colori degli animali. Pi\u00f9 a destra \u00e8 raffigurato l\"Apostolato della Chiesa\", ovvero una rappresentazione dell'opera di predicazione del vangelo e difesa dell'ortodossia. I santi Domenico, Pietro martire e Tommaso d'Aquino confutano infatti gli eretici e gli invitano ad abiurare mostrando loro i libri della Sapienza. Ai piedi di questa scena \u00e8 rappresentato il medesimo tema in chiave allegorica: i cani che inseguono e sbranano i lupi e le volpi.\nNella parte superiore, sempre a destra, un gruppo di giovani sono spensieratamente presi dalla vita mondana, dedicandosi alla musica, al ballo e alla raccolta di frutti proibiti. Questo avviene ai piedi delle personificazioni di alcuni vizi quali la Superbia, con il falco, la Lussuria, con la scimmia, e l'Avarizia (l'uomo dalle vesti verdi). Meno chiaro appare il significato della figura che suona il violino a sinistra della Superbia: in essa Timothy Verdon ravvisa la personificazione del Piacere. In questo contesto di distrazione dalla Retta Via, un monaco domenicano in trono, pi\u00f9 a sinistra, impartisce loro il sacramento della confessione, permettendo loro, grazie alla via mostrata da Domenico, ancora pi\u00f9 a sinistra, di accedere al Paradiso. La porta del Paradiso \u00e8 custodita da san Pietro e da angeli che incoronano le anime. Nella parte successiva si trova il paradiso dei beati, che guardano tutti al registro superiore dove si trova il \"Cristo in gloria\", circondato dai simboli apocalittici e da cori angelici.\nIl Trionfo di san Tommaso d'Aquino.\nNella parete di sinistra invece si trova il \"Trionfo di san Tommaso d'Aquino\", con il padre della scolastica, su un maestoso trono al centro della composizione, circondato dalle personificazioni volanti delle Virt\u00f9 teologali (\"Fede, Speranza \"e\" Carit\u00e0\", in alto) e cardinali (\"Temperanza, Prudenza, Giustizia \"e\" Fortezza\", in basso) e con ai piedi i grandi eretici sconfitti: Sabello o Nestore, Averro\u00e8 e Ario. \nAccanto a lui si trovano gli autori biblici, da sinistra a destra, Giobbe, Davide, Paolo, gli evangelisti Marco, Giovanni, Matteo e Luca, Mos\u00e8, Isaia e Salomone.\nNel registro inferiore si trovano quattordici stalli decorati, nei quali siedono le personificazioni muliebri delle sacre scienze (a sinistra) e delle arti liberali (a destra), ai piedi di ciascuna delle quali si trova un illustre rappresentante. Ciascuna di esse \u00e8 protetta da un pianeta, secondo una tradizione pitagorica ripresa nel Medioevo da Michele Scoto, san Tommaso d'Aquino e Dante. Si allineano cos\u00ec da sinistra:\nStile.\nGli affreschi di Andrea di Bonaiuto sono emblematici del periodo della seconda met\u00e0 del Trecento a Firenze, quando, per ragioni non ancora pienamente spiegate, l'arte mostrava segni di schematismo figurativo, di irrazionalit\u00e0 compositiva, di calo inventivo, prima della magnificenza tardo gotica, seguita con breve scarto dal Rinascimento. \nAndrea accanton\u00f2 le conquiste formali di Giotto e della sua scuola, senza usare la prospettiva intuitiva e la disposizione realistica delle figure nello spazio, senza la vivida spiritualit\u00e0 di altri autori quali Giottino. Cre\u00f2 scene corali, affollate da un'umanit\u00e0 diversificata, con una ricca variet\u00e0 di tipi, pose e atteggiamenti. \nAl pari per\u00f2 di altri artisti attivissimi all'epoca, quali Nardo di Cione e l'Orcagna, le rappresentazioni sono piuttosto statiche (si guardi alla rigida geometria del \"Trionfo di san Tommaso d'Aquino\"), l'individuazione dei personaggi \u00e8 epidermica, la narrazione \u00e8 pi\u00f9 convenzionale, il gusto in generale \u00e8 pi\u00f9 arcaizzante. \nUn po' pi\u00f9 di vivacit\u00e0 venne recuperata negli ultimi decenni del secolo da Agnolo Gaddi e Spinello Aretino, ma l'unico a Firenze in grado di sviluppare coerentemente l'eredit\u00e0 giottesca in quel periodo, a parte Giottino, fu Giovanni da Milano."}
{"id": "1234441", "revid": "110157", "url": "https://it.wikipedia.org/wiki?curid=1234441", "title": "Enzenreith", "text": "Enzenreith \u00e8 un comune austriaco di 1 920 abitanti nel distretto di Neunkirchen, in Bassa Austria. Il 1\u00ba gennaio 1968 ha inglobato il comune soppresso di K\u00f6ttlach e 1\u00ba gennaio 1970 quello di Th\u00fcrmannsdorf."}
{"id": "1234457", "revid": "36426", "url": "https://it.wikipedia.org/wiki?curid=1234457", "title": "Bernardo (Vescovo di Firenze)", "text": ""}
{"id": "1234458", "revid": "36426", "url": "https://it.wikipedia.org/wiki?curid=1234458", "title": "Maurizio (Vescovo di Firenze)", "text": ""}
{"id": "1234459", "revid": "36426", "url": "https://it.wikipedia.org/wiki?curid=1234459", "title": "Felice (Vescovo di Firenze)", "text": ""}
{"id": "1234475", "revid": "123862819", "url": "https://it.wikipedia.org/wiki?curid=1234475", "title": "Robert Hoffmann", "text": "Biografia.\nLa sua carriera tra cinema e televisione viene esercitata prevalentemente in produzioni europee. Dopo aver studiato recitazione in Francia, ha debuttato in \"Le avventure di Robinson Crusoe\" del 1964, serie televisiva che ebbe molto successo in varie nazioni. In Italia viene ricordato anche per la sua partecipazione a \"Come imparai ad amare le donne\" con Romina Power del 1966 e alla commedia \"Certo, certissimo, anzi... probabile\" del 1969 accanto a Claudia Cardinale."}
{"id": "1234476", "revid": "1048993", "url": "https://it.wikipedia.org/wiki?curid=1234476", "title": "John Phillip Law", "text": "La sua carriera fu suddivisa tra cinema e televisione e venne esercitata prevalentemente in produzioni statunitensi ed europee.\nBiografia.\nFiglio di uno sceriffo e di un'attrice, John Phillip Law crebbe a Hollywood, dove inizi\u00f2 a lavorare come comparsa fin dall'infanzia, ottenendo una prima parte di rilievo in \"The Magnificent Yankee\" (1950) di John Sturges. Dopo gli studi di ingegneria meccanica e l'iscrizione alla facolt\u00e0 di giurisprudenza presso l'Universit\u00e0 delle Hawaii, Law scelse di intraprendere la carriera di attore e studi\u00f2 recitazione sotto la guida di Elia Kazan. Dopo una breve parentesi teatrale, pass\u00f2 al cinema italiano, recitando in \"Smog\" (1962) di Franco Rossi, \"Alta infedelt\u00e0\" (1964) e \"Tre notti d'amore\" (1964).\nRientrato a Hollywood per il ruolo di un marinaio innamorato nella commedia \"Arrivano i russi, arrivano i russi\" (1966) di Norman Jewison e per i drammi \"E venne la notte\" (1967) di Otto Preminger e \"Il sergente\" (1968) di John Flynn, ove interpretava un soldato oggetto del desiderio del suo superiore (Rod Steiger), negli anni successivi continu\u00f2 comunque a lavorare soprattutto in Europa e nei pi\u00f9 svariati generi cinematografici, come nella commedia \"Certo, certissimo, anzi... probabile\" (1969) di Marcello Fondato, nel western \"Da uomo a uomo\" (1967) di Giulio Petroni, nel film d'avventura come \"Michele Strogoff, corriere dello zar\" (1970) di Eriprando Visconti e nel thriller catastrofico \"Cassandra Crossing\" (1976) di George Pan Cosmatos. I due ruoli che gli diedero grande celebrit\u00e0 furono quelli del celebre ladro Diabolik nell'omonimo film diretto nel 1968 da Mario Bava, e quello del biondo angelo cieco che d\u00e0 un passaggio a Jane Fonda in \"Barbarella\" (1968) di Roger Vadim.\n\u00c8 inoltre ricordato per il ruolo del marinaio americano che si invaghisce di Monica Vitti nel film \"Polvere di stelle\" (1973) di Alberto Sordi, e per l'impeccabile interpretazione del celebre asso dell'aviazione tedesca della prima guerra mondiale ne \"Il Barone Rosso\" (1971) di Roger Corman. Protagonista brillante dell'avventura fantasy \"Il viaggio fantastico di Sinbad\" (1973) di Gordon Hessler e del poliziesco \"La petroliera fantasma\" (1975) di Christian-Jaque, nell'ultima parte della sua carriera recit\u00f2 prevalentemente in film d'azione, fino alla sua ultima apparizione in \"Chinaman's Chance\" (2008) di Aki Aleong.\nPartecip\u00f2 al videoclip \"Amore impossibile\" dei Tiromancino, diretto da Lamberto Bava, nel ruolo autoironico di una guardia giurata che viene narcotizzata proprio da Diabolik.\nMorte.\nLaw mor\u00ec il 13 maggio 2008, a causa di un tumore al pancreas, nella sua casa di Los Angeles."}
{"id": "1234478", "revid": "110157", "url": "https://it.wikipedia.org/wiki?curid=1234478", "title": "K\u00fcstriner Vorland", "text": "K\u00fcstriner Vorland (lett. \"terra prospiciente K\u00fcstrin\") \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland, ed \u00e8 parte dell'Amt Golzow.\nStoria.\nIl comune di K\u00fcstriner Vorland fu creato il 1\u00ba gennaio 1998 dalla fusione dei 3 comuni di Gorgast, K\u00fcstrin-Kietz e Manschnow.\nGeografia antropica.\nIl territorio comunale \u00e8 suddiviso in 3 frazioni (\"Ortsteil\"):\nInfrastrutture e trasporti.\nStrade.\nIl comune di K\u00fcstriner Vorland \u00e8 attraversato dalle strade federali B\u00a01 e B\u00a0112."}
{"id": "1234479", "revid": "767487", "url": "https://it.wikipedia.org/wiki?curid=1234479", "title": "Harry Belafonte", "text": "Fu soprannominato \"Re del calypso\" per aver reso popolare la musica caraibica negli anni cinquanta: uno dei suoi brani pi\u00f9 celebri \u00e8 \"Banana Boat Song\". Per tutto l'arco della sua carriera, Belafonte si \u00e8 battuto a favore di cause legate ai diritti umani e umanitarie. Negli ultimi anni \u00e8 stato fra i critici pi\u00f9 decisi dell'amministrazione Bush.\nBiografia.\nNasce nel quartiere Harlem di New York nel 1927 da una governante giamaicana e da padre cuoco della Martinica (Antille francesi); si trasferisce nel 1935 con sua madre ad Aboukir, un villaggio della Giamaica. Nel 1939 torna a New York e frequenta la George Washington High School, dopodich\u00e9 si arruola nella marina degli Stati Uniti durante la Seconda guerra mondiale.\nLa sua carriera di musicista inizia alla fine degli anni quaranta, quando comincia a esibirsi in vari spettacoli collaborando anche con l'American Negro Theatre. Nel 1952 incide per la RCA Victor il suo primo singolo, \"Matilda\". Ma il grande successo arriva prima con l'album \"Belafonte\" nel 1956 e poi con \"Calypso\", il primo album a vendere pi\u00f9 di un milione di copie. Nell'album \u00e8 compresa anche la famosa \"Banana Boat Song\". Belafonte continua a incidere per la RCA negli anni sessanta e settanta, portando alla ribalta in America cantanti come Miriam Makeba e Nana Mouskouri. Nel suo album \"Midnight Special\" (1962) suona anche un giovane armonicista, Bob Dylan.\nNel 1959, nel ruolo del minatore Ralph Burton, \u00e8 protagonista della pellicola \"La fine del mondo\", un film fantascientifico post-apocalittico in cui, dopo un disastro termonucleare, il minatore pare essere l'ultimo rimasto sulla terra fino all'incontro con una ragazza (interpretata da Inger Stevens) di cui si innamora e che porter\u00e0 ad un'accesa rivalit\u00e0 con colui che in seguito si rivela il terzo sopravvissuto. Per motivi di censura (negli Stati Uniti del tempo vigeva ancora l'apartheid), nel film non ci sono scambi di effusioni e aperti sentimentalismi tra il protagonista e la ragazza.\nNel 1985 partecipa a USA for Africa, un supergruppo di 45 celebrit\u00e0 della musica pop, tra cui Michael Jackson, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico. I proventi raccolti vengono devoluti alla popolazione dell'Etiopia, afflitta in quel periodo da una disastrosa carestia. Il brano vince il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\".\nDurante la sua lunga carriera, oltre a interpretare vari film, mantiene un forte impegno per il riconoscimento dei diritti dei neri americani. \u00c8 il primo afroamericano della storia a ricevere il Kennedy Center Honors nel 1989; successivamente riceve anche la National Medal of Arts (1994) e il Grammy Lifetime Achievement Award (2000).\nTiene il suo ultimo concerto nel 2003, mentre nel 2012 riceve il Pardo alla carriera dal Festival internazionale del film di Locarno."}
{"id": "1234491", "revid": "339392", "url": "https://it.wikipedia.org/wiki?curid=1234491", "title": "High Tech Computer", "text": ""}
{"id": "1234492", "revid": "288107", "url": "https://it.wikipedia.org/wiki?curid=1234492", "title": "Betilo", "text": "Il betilo \u00e8 una pietra a cui si attribuisce una funzione sacra in quanto dimora di una divinit\u00e0 o perch\u00e9 identificata con la divinit\u00e0 stessa. Il termine \"betilo\" (latino \"\"Baetylus\", greco \"Baitylos\"\") deriva infatti dall'ebraico \"Beith-El\" che significa \"Casa di Dio\". L'adorazione del betilo viene detta \"Litolatria\".\nBetili nel mondo.\nLe forme del betilo possono essere molto varie (conica, piramidale, antropomorfa, cilindrica, prismatica, triangolare, ecc.); sono collocati di norma in posizione verticale. I pi\u00f9 famosi \"bethel\" al mondo sono i monoliti dell'Isola di Pasqua. L'origine dei betili \u00e8 legata probabilmente agli antichi popoli orientali. Si sa che venivano innalzati da Sumeri, fra le popolazioni che vivevano in Mesopotamia, Semiti, Siro-Palestinesi e che probabilmente si diffusero in tutta Europa con le migrazioni e le conquiste di queste popolazioni. \nI betili si differenziano a seconda della zona di diffusione. L'adorazione delle pietre \u00e8 ancora comune presso molte civilt\u00e0 primitive e rimase a lungo anche fra le popolazioni di lingua greca, soprattutto dell'Asia Minore. Si annetteva inoltre una particolare importanza ai meteoriti, ossia a pietre che erano state viste cadere dal cielo luminose; sembra che anche la reliquia nella Ka\u02bfba fosse in origine un meteorite. \nPresso i Romani, invece, il culto delle pietre non era molto diffuso. Esisteva il cosiddetto \"Giove Lapide\", una pietra che probabilmente in origine era considerata sede di uno spirito divino, ma che in et\u00e0 classica veniva considerata un semplice simulacro dello spirito di Giove. Pessinunte, un'antica citt\u00e0 della Frigia, era famosa per il tempio che custodiva il simulacro di pietra nera di Cibele, il quale fu poi portato solennemente a Roma nel 204 a.C. in obbedienza a un responso dell'oracolo di Delfi. Un altro famoso betilo si trovava a Emesa (Siria), e fu trasportato a Roma dall'imperatore Eliogabalo nel 220.\nIn Sardegna e Corsica.\nIn Sardegna (Italia) si trovano numerosi betili, sia isolati sia come componenti dei recinti megalitici, in genere con funzioni di delimitazione dell'area. Sono chiamati in lingua sarda con il nome popolare di \"losas de sos mannos, tumbas de is gigantis\", etc., termine poi adottato nella traduzione in italiano col nome di \"tombe dei giganti\". \nMolto noti sono i giganti \"Pischinainos\" (Tresnuraghes), o la fila di Pranu Muttedu o i betili conservati al museo di Laconi; esistono anche betili molto piccoli (nel sito di Serra Orrios ne \u00e8 stato trovato uno di soli 21\u00a0cm). Questi monumenti appartengono al periodo nuragico, che va dal 1800 a.C. al 238 a.C., e raffigurano simboli di divinit\u00e0 maschili o femminili: ve ne sono infatti con rudimentali rappresentazioni falliche o mammellari.\nNumerosi sono anche, nella vicina Corsica (Francia), gli \"allineamenti\" (in corso: \"infilarata\") di \"I Stantari\" e di \"Rinaghju\" nell'Area archeologica di Cauria poco distante da Sartene, dove vi erano 30 pietre infisse nel terreno nel primo e oltre 60 pietre piccole e 70 grandi nel secondo. Particolari quelli di Filitosa nel comune di Sollacaro, a nord di Propriano."}
{"id": "1234493", "revid": "599013", "url": "https://it.wikipedia.org/wiki?curid=1234493", "title": "B\u00e8tilo", "text": ""}
{"id": "1234497", "revid": "196390", "url": "https://it.wikipedia.org/wiki?curid=1234497", "title": "Universit\u00e0 San Pio V di Roma", "text": ""}
{"id": "1234500", "revid": "2073", "url": "https://it.wikipedia.org/wiki?curid=1234500", "title": "Htaccess", "text": ""}
{"id": "1234501", "revid": "112855", "url": "https://it.wikipedia.org/wiki?curid=1234501", "title": "Universit\u00e0 per Stranieri di Perugia", "text": ""}
{"id": "1234506", "revid": "539155", "url": "https://it.wikipedia.org/wiki?curid=1234506", "title": "Ignace Pleyel", "text": "Biografia.\nNato a Ruppersthal in Austria, figlio di Martin, maestro di scuola, il giovane Ignaz studi\u00f2 musica prima presso il compositore Johann Baptist Vanhal, e poi, a partire dal 1772, fu allievo di Joseph Haydn ad Eisenstadt. \nTrasferitosi in Francia, dove assunse il nome francese di Ignace, lavor\u00f2 a partire dal 1797 come editore musicale (\"la maison Pleyel\"); a lui si deve la prima edizione (1801) dei quartetti per archi del suo maestro Haydn.\nIn seguito divenne uno dei pi\u00f9 famosi costruttori di pianoforti francesi del XIX secolo, facendo concorrenza anche ad altri grandi altri artigiani come S\u00e9bastien \u00c9rard. Quando mor\u00ec, nel 1831, gli successe, nella compagnia da lui stesso fondata, il figlio Camille.\nUna differenza sostanziale tra i pianoforti di Pleyel e quelli di \u00c9rard consiste anche nell'assenza, all'interno dei primi, del meccanismo del doppio scappamento, in quanto Pleyel seguiva le tecniche di costruzione degli artigiani inglesi. Il doppio scappamento, tuttavia, \u00e8 oggi diffuso e generalmente presente in tutti i pianoforti a coda.\nI pianoforti di Pleyel sono tutt'oggi di grande prestigio, ed anche al suo tempo furono molto apprezzati da grandi compositori come Fryderyk Chopin o Franz Liszt. Il primo, tra l'altro, asseriva di preferire, quando suonava per se stesso, un pianoforte verticale ad uno a coda, per un maggior senso di \"intimit\u00e0\", che si riconosce nel timbro proprio degli strumenti di Pleyel. Nel Settembre del 2009 il costruttore di fortepiani Paul McNulty ha costruito una copia del pianoforte Pleyel, modello del 1830, che attualmente fa parte della collezione al Fryderyk Chopin Institute a Varsavia: lo strumento \u00e8 stato usato nel corso del primo \u201cConcorso Internazionale Chopin su strumenti storici\u201d.\nCome compositore Pleyel ha scritto almeno 42 sinfonie, 70 quartetti d'archi e diverse opere, oltre a brani per pianoforte solo, musica da camera e musica per rituali massonici.\nVoci correlate.\nPleyel"}
{"id": "1234515", "revid": "599013", "url": "https://it.wikipedia.org/wiki?curid=1234515", "title": "IEEE 488", "text": "IEEE 488, noto anche come \"General Purpose Interface Bus\" (\"GPIB\") e \"Hewlett-Packard Instrument Bus\" (\"HP-IB\") \u00e8 un bus per l'interconnessione e il controllo di apparecchiature elettroniche, ideato da Hewlett Packard e reso standard dall'IEEE.\nStoria.\nIdeato e svilupoato da Hewlett Packard verso la fine degli anni 1960 per consentire il controllo tramite computer della gamma di strumenti di misura che produceva, nel decennio successivo venne reso uno standard dalla IEEE, le cui prime revisioni si succedettero dal 1975 in poi.\nL'impresa statunitense concesse poi il brevetto in licenza a vari produttori di computers, diventando uno standard di fatto sino agli anni 1980, tra gli utilizzatori pi\u00f9 famosi ci la Commodore International che lo utilizz\u00f2 in alcuni home computers.\nCaratteristiche tecniche.\nCon IEEE-488 \u00e8 possibile collegare fino ad un massimo di 15 dispositivi in \"daisy-chaining\", ovvero in serie con il segnale passato da un dispositivo all'altro, mediante bus parallelo ad 8 bit. La massima velocit\u00e0, originariamente di 1 MB/s, \u00e8 stata elevata a 8 MB/s nelle versioni pi\u00f9 recenti."}
{"id": "1234521", "revid": "125525899", "url": "https://it.wikipedia.org/wiki?curid=1234521", "title": "Museo Rodin", "text": "Il Mus\u00e9e Rodin si trova in rue de Varenne 77 a Parigi (Francia); museo dedicato ad Auguste Rodin.\nIn questo museo sono racchiuse numerose opere dell'artista Rodin ma di statue attualmente ne manca solamente una in bronzo che si pensa sia in Italia, forse a Genova.\nIl museo espone opere di: Claude Monet, Pierre-Auguste Renoir, Vincent van Gogh e tanti altri.\nSede.\nIl museo ha sede nell'H\u00f4tel Biron, un palazzo in stile rococ\u00f2 con un giardino degno del palazzo.\nL'edificio fu costruito tra 1728 ed il 1731 da Jean Aubert per Abraham Peyrenc de Moras.\nNel 1752 fu acquistato dal maresciallo Biron, da cui ha successivamente preso il nome. Lo stato francese lo acquist\u00f2 nel 1911.\nStoria.\nRodin pass\u00f2 gli ultimi anni della sua vita nell'edificio, precisamente tra il 1908 ed il 1917.\nL'anno prima della sua morte lasci\u00f2 allo stato francese tutte le opere che possedeva, lasciandole per\u00f2 nell'edificio con lo scopo di creare un museo.\nNel '900 tanti altri artisti hanno vissuto in questo museo tra cui: Jean Cocteau, Henri Matisse, Isadora Duncan.\nL'inaugurazione ufficiale del museo avvenne nel 1919."}
{"id": "1234522", "revid": "2110845", "url": "https://it.wikipedia.org/wiki?curid=1234522", "title": "Fran\u00e7ois Duprat", "text": "Assai vicino ad ambienti di estrema destra ed egli stesso militante, introdusse in Francia le teorie revisioniste. Nel 1972 fu uno dei fondatori del Fronte Nazionale guidato da Jean-Marie Le Pen, fece parte della direzione politica del partito fino al suo assassinio nel 1978.\nHa scritto numerosi libri di contenuto revisionista, specie sul Terzo Reich tra i quali la \"Storia delle SS\", nella quale egli ha inserito i risultati di numerose ricerche e ove traccia un profilo di ognuna delle 38 divisioni Waffen SS che parteciparono alla Seconda guerra mondiale, senza esimersi da critiche sulla crudelt\u00e0 e sullo scarso valore in battaglia di alcune di esse ma rimarcando anche i tratti di coraggio e cieca obbedienza di gran parte delle altre. \nVenne assassinato nel 1978 mediante l'esplosione di un'autobomba. Secondo lo storico Michel Winock sugli esecutori e i moventi dell'omicidio non \u00e8 mai stata fatta piena luce."}
{"id": "1234526", "revid": "486946", "url": "https://it.wikipedia.org/wiki?curid=1234526", "title": "Hupde maku", "text": ""}
{"id": "1234527", "revid": "984", "url": "https://it.wikipedia.org/wiki?curid=1234527", "title": "Dragons Forever", "text": ""}
{"id": "1234533", "revid": "287204", "url": "https://it.wikipedia.org/wiki?curid=1234533", "title": "Tswana", "text": "Gli Tswana (o Motswana, plurale Batswana) sono un gruppo etnico dell'Africa meridionale. Appartengono al gruppo dei popoli bantu, e parlano la lingua tswana o setswana. Sono diffusi soprattutto in Sudafrica e Botswana; si stima che la popolazione totale di Tswana in Africa si aggiri intorno ai 4,5 milioni.\nNel XIX secolo, il nome Batswana veniva frequentemente trascritto come Bechuana. Da questa variante deriva \"Bechuanaland\", il nome attribuito dagli europei alla terra abitata dai Batswana. Da una trascrizione pi\u00f9 corretta prende il nome l'odierno Botswana.\nDistribuzione geografica.\nLa maggior parte degli Tswana vive in Sudafrica; il setswana \u00e8 una delle undici lingue nazionali del paese. Durante l'apartheid, gli Tswana sudafricani erano tenuti a vivere nel bantustan del Bophuthatswana. In Botswana, gli Tswana rappresentano la maggior parte della popolazione; per questo motivo, il termine \"Batswana\" viene anche usato per riferirsi all'insieme dei cittadini di questa nazione, sebbene fra i botswaniani ci siano anche minoranze di etnia Khoisan e di altri gruppi etnici. Minoranze tswana si trovano anche in Namibia e Zimbabwe.\nSottogruppi.\nGli Tswana sono suddivisi in numerosi clan, che corrispondono ad altrettante linee dinastiche. I principali fra questi sono i Barolong, i Bakw\u00eana, i Bangwaketse, i Bamangwato, i Batawana, i Batl\u00f4kwa e i Bakgatla. Ogni clan ha un proprio capo, sottoposto all'autorit\u00e0 del capo supremo (o re) degli Tswana, detto \"Kg\u00f4sikgolo\"."}
{"id": "1234534", "revid": "118529535", "url": "https://it.wikipedia.org/wiki?curid=1234534", "title": "Angelo De Santis", "text": "Ha dedicato la sua attivit\u00e0 alla ricostruzione della storia sociale e civile di Minturno in oltre 250 pubblicazioni.\nBiografia.\nLaureato in lettere all'Universit\u00e0 di Roma, come prima attivit\u00e0 si dedica all'insegnamento in diversi Licei classici italiani, l'ultimo a Roma. Affiancher\u00e0 poi la ricerca storica ad incarichi di alto livello nel sistema bibliotecario italiano: dal 1926 al 1930 presso la Biblioteca Casanatense di Roma; nel 1930 diviene direttore della Biblioteca dell'Istituto storico italiano per il Medio Evo. Nel 1938 vinse il concorso per le discipline bibliografiche indetto per l'Istituto di Patologia del Libro \"Alfonso Gallo\" di Roma, dove lavor\u00f2 per un ventennio.Nel 1969 gli fu assegnato il Premio Cultura dalla Presidenza del Consiglio dei ministri.Il De Santis fu socio dell'Associazione italiana biblioteche sin dalla sua fondazione. Il 30 ottobre 1980 fu insignito del Diploma di Benemerenza con Medaglia d'oro ai Benemeriti della cultura e dell'arte. Fu Colonnello di complemento dell'Esercito Italiano, e Presidente dell'Associazione per gli Asili di infanzia di Minturno, che gli ha intitolato una scuola media.\nL'opera.\nDe Santis ha avuto il pregio di rintracciare e commentare gli statuti comunali di area gaetana-minturnese. Questa sua ricerca ha reso possibile una maggiore comprensione delle dinamiche giuridiche e civili della direttrice costiera Roma-Napoli. Base della ricerca sono state le cosiddette \"charta libertatis\": venivano concesse a comunit\u00e0 con particolari pregi e di fatto le liberavano dalle pi\u00f9 pesanti imposizioni feudali. Un altro importante campo di ricerca \u00e8 stato lo studio dello sviluppo demografico dell'area nei secoli. La sua opera forma un \"corpus\" fondamentale per la comprensione delle radici e delle dinamiche in area aurunca. Notevole anche la sua collaborazione alla preparazione della terza parte del Codex diplomaticus cajetanus.\nSi ricordano le pubblicazioni:"}
{"id": "1234536", "revid": "28592", "url": "https://it.wikipedia.org/wiki?curid=1234536", "title": "Atlantico del nord", "text": ""}
{"id": "1234537", "revid": "28592", "url": "https://it.wikipedia.org/wiki?curid=1234537", "title": "Isole Madeira", "text": ""}
{"id": "1234552", "revid": "1226", "url": "https://it.wikipedia.org/wiki?curid=1234552", "title": "Palazzo Sesso-Zen-Fontana", "text": ""}
{"id": "1234558", "revid": "371529", "url": "https://it.wikipedia.org/wiki?curid=1234558", "title": "Street Hassle", "text": "Street Hassle \u00e8 un album discografico del musicista e compositore statunitense Lou Reed, prodotto da Richard Robinson, produttore anche dell'esordio solista di Reed, e pubblicato dalla Arista Records nel 1978.\nIl disco.\nI testi sono duri e la voce acida, in perfetto stile punk, mentre la musica \u00e8 piuttosto straniante, con uso di progressioni antimelodiche e disarmonie. In particolare in \"Dirt\", la band suona scordata e a tratti fuori tempo. Nel medley \"Street Hassle\" si pu\u00f2 notare la partecipazione di Bruce Springsteen, non accreditato per suo volere, che parafrasa la sua \"Born to Run\". A livello tematico l'LP lamenta il finire di una relazione omosessuale ispirata alla fine della relazione di Lou con un travestito di grande fascino, Rachel, che era stato suo inseparabile compagno per ben quattro anni.\nL'influenza di Lou nei dieci anni precedenti era stata fondamentale per la nascita del movimento punk e quest'album \u00e8 il primo ad uscire quando il genere aveva gi\u00e0 guadagnato la scena pubblica, rendendo Lou Reed una specie di padrino del movimento. \"Street Hassle\" \u00e8 l'album pi\u00f9 crudo del Reed degli anni settanta insieme all'agghiacciante \"Metal Machine Music\" (considerato a tutt'oggi un disco \"seminale\" per l'evoluzione del punk). Gli arrangiamenti sono grezzi e ridotti al minimo e l'album viene parzialmente registrato dal vivo, i testi sono cinici e disturbanti, con un Lou Reed che osserva s\u00e9 stesso e i bassifondi di New York e non apprezza ci\u00f2 che vede. L'album \u00e8 scuro, cattivo, morboso; un cambiamento radicale rispetto al glam di \"Transformer\".\nDescrizione dei brani.\nL'album inizia con una sorta di parodia di \"Sweet Jane\", canzone monolitica nella carriera del musicista, facendoci capire quanto Lou voglia prendere in giro anche se stesso, pi\u00f9 avanti prosegue con la sboccata \"I Wanna Be Black\", in cui Reed proclama tra il serio e il faceto, tutta la sua voglia di essere un pappone di colore con uno stuolo di prostitute ai suoi piedi. La title track, una complessa composizione divisa in tre movimenti, \u00e8 un crudo poema urbano sulle strade di New York. \"Real Good Time Together\" \u00e8 l'ennesimo \"ripescaggio\" dalle incisioni con i Velvet Underground."}
{"id": "1234566", "revid": "125173279", "url": "https://it.wikipedia.org/wiki?curid=1234566", "title": "Leopoldo I di Babenberg", "text": "Biografia.\nEra figlio di Enrico, a sua volta figlio di Arnolfo di Baviera, della dinastia dei Luitpoldingi, oppure figlio di Bucardo, marchese di Nordgau, sempre figlio di Arnolfo di Baviera, oppure figlio diretto pi\u00f9 piccolo di Arnolfo. La derivazione dai Popponidi non \u00e8 pi\u00f9 accettata dagli studiosi.\nLeopoldo viene menzionato per la prima volta in un documento emanato dall'imperatore Ottone I il 13 febbraio 962 ed ivi chiamato come \"Liupo\", conte della regione bavarese di Donaugau vicino a Ratisbona, conte della regione di Traungau, e fedele seguace dell'imperatore. Dopo che Ottone I ebbe sconfitto i Magiari nella battaglia di Lechfeld del 955, ristabil\u00ec la \"Marcha orientalis\" bavarese nei territori conquistati, ponendoli sotto il comando del margravio Burcardo, un cognato della duchessa Giuditta, madre del duca Enrico II di Baviera. Quando Bucardo si un\u00ec alla rivolta del duca Enrico II il Litigioso contro l'imperatore Ottone II, questo venne deposto dalla dieta imperiale di Ratisbona nel 976. Secondo uno statuto del 21 luglio 976, il fedele Leopoldo fu nominato margravio della \"Marcha orientalis\" , il territorio centrale del futuro arciducato d'Austria.\nIl reinsediamento ad est fu un processo lento avente come centro la sua residenza di P\u00f6chlarn. Il margraviato di Leopoldo inizialmente coincideva con l'attuale valle di Wachau e il cui confine orientale era il fiume Traisen vicino a Sankt P\u00f6lten a est di Krems. Con la minaccia dei Magiari in gran parte ridotta dopo la loro sconfitta nel 955, Leopoldo si concentr\u00f2 sulla protezione dei suoi possedimenti da minacce interne e da ribellioni. Nel 984, si impegn\u00f2 nella sottomissione della fortezza di Melk, che era ancora controllata dai sostenitori del defunto margravio. Una volta che Melk fu nelle sue mani, Leopoldo la utilizz\u00f2 molto probabilmente come sua residenza (come fece poi il suo successore), fondando l\u00ec un monastero per dodici sacerdoti secolari. Nel 987, Leopoldo estese il confine del suo margraviato ad est fino alla catena montuosa nei pressi di Wienerwald e dal 991, quando il duca Enrico II di Baviera torn\u00f2 al potere, il confine venne spostato pi\u00f9 in basso fino al fiume Fischa.\nNel 994, Leopoldo si rec\u00f2 a W\u00fcrzburg per mediare una disputa tra suo cugino, il margravio Enrico di Schweinfurt, nipote del vescovo di Merseburg Tietmaro, e il vescovo di W\u00fcrzburg Bernvardo di Rothenburg: il primo aveva catturato uno dei cui cavalieri del vescovo e ed Enrico, data la sua insolenza, lo aveva accecato nei pressi di Lindenloh. Il re venne informato dal vescovo dell'accaduto e il margravio venne esiliato, poi richiamato indietro e riconciliato con il vescovo. Il vescovo organizz\u00f2 un torneo per l'8 luglio e per l'occasione e invit\u00f2 Leopoldo e il figlio Enrico ai festeggiamenti: dopo una messa in onore di san Chiliano, si svolse un il torneo e durante questo Leopoldo fu colpito da una freccia scoccata, attraverso una fenditura, da un amico del cavaliere accecato. Due giorni dopo, il 10 luglio 994, mor\u00ec per le ferite riportate dopo essersi confessato. Fu sepolto a W\u00fcrzburg. Nel 1015 suo figlio, il duca Ernesto I di Svevia, fu sepolto accanto a suo padre. Nel XIII secolo, i loro resti furono seppelliti nell'abbazia di Melk.\nStoriografia.\nLeopoldo regn\u00f2 sulla restaurata \"Marcha orientalis\" per diciotto anni nel corso dei quali la organizz\u00f2 e la espanse con grande abilit\u00e0, lasciando alle spalle un margraviato che aveva assunto il carattere di \"terra ordinata e civile\". Il cronista Titmaro scrisse che nessun uomo era pi\u00f9 saggio di lui in tutte le sue azioni, o di natura pi\u00f9 degna. Forse la pi\u00f9 alta testimonianza della vita e della reputazione di Leopoldo venne dalle azioni dell'Imperatore Ottone III, che immediatamente invest\u00ec il figlio Enrico I del margraviato del padre.\nSebbene Leopoldo non sia menzionato nella Cronaca di Babenberger scritta dal suo discendente Ottone di Frisinga - che inizia solo con il nipote di Leopoldo, Adalberto - \u00e8 oggi noto come il capostipite della dinastia Babenberg. La pretesa discendenza di Ottone di Frisinga dai Babenberg della Franconia (Popponidi), che sono anche ricordati per la faida Babenberg all'inizio del X secolo, non \u00e8 stata dimostrata, ma non pu\u00f2 essere completamente esclusa.\nNel 1976, il millenario dell'assurzione di Leopoldo come margravio fu celebrato come \"Mille anni d'Austria\". Celebrazioni con lo stesso titolo furono tenute venti anni dopo, in occasione dell'anniversario del famoso documento Ostarrc\u00eehi del 996, che menzionava per la prima volta il nome tedesco antico dell'Austria.\nMatrimonio e figli.\nSpos\u00f2 Riccarda di Sualafeldgau, figlia del conte Ernesto IV di Sualafeldgau della stirpe degli Ernestini, mentre secondo altre fonti era figlia invece del conte Erenfried II della stirpe degli Azzoni, e probabilmente fu zia del duca Adalberone di Carinzia. Leopoldo gener\u00f2 con lei:\nEgli, comunque, anche se non \u00e8 menzionato nelle Cronache di Babenberg scritte da un suo discendente Ottone di Frisinga (che inizi\u00f2 l'albero genealogico solo dal nipote di Leopoldo, Adalberto), \u00e8 oggi riconosciuto come il capostipite della casata."}
{"id": "1234568", "revid": "289247", "url": "https://it.wikipedia.org/wiki?curid=1234568", "title": "Youth Olympic Games", "text": ""}
{"id": "1234569", "revid": "27723", "url": "https://it.wikipedia.org/wiki?curid=1234569", "title": "Stazione di Reggio Emilia AV Mediopadana", "text": "La stazione di Reggio Emilia AV Mediopadana \u00e8 una stazione ferroviaria della linea ad alta velocit\u00e0 Milano-Bologna, di cui costituisce l'unica fermata intermedia. \u00c8 la seconda stazione ferroviaria di Reggio Emilia per numero di passeggeri, dopo la stazione di Reggio Emilia.\nLa stazione \u00e8 situata circa 4 km a nord del centro citt\u00e0, in Via Citt\u00e0 del Tricolore, nella frazione di Mancasale.\nStoria.\nLa messa in esercizio dell'impianto risale al 2008, anno di apertura della linea ferroviaria sulla quale insiste e di cui costitu\u00ec, fino al 2013, un posto di movimento denominato Reggio Emilia AV.\nLe procedure di gara pubblica per l'appalto dei lavori di costruzione del fabbricato viaggiatori si conclusero nel novembre 2008, con l'aggiudicazione alla Cimolai Spa di Pordenone.\nA partire dal 30 settembre 2008 la struttura, in attesa del completamento dei lavori relativi alla sua trasformazione in stazione, oper\u00f2 in qualit\u00e0 di semplice posto di movimento, con la denominazione di Reggio Emilia AV.\nI lavori iniziarono nel settembre 2010. Il costo complessivo previsto fu di 79 milioni di euro, messi a disposizione dal Ministero delle infrastrutture e dei trasporti, dalla Regione Emilia-Romagna e dalla societ\u00e0 TAV SpA, appartenente al Gruppo Ferrovie dello Stato.\nNel gennaio 2012 vennero completate le opere di fondazione e inizi\u00f2 il montaggio delle travi di bordo in acciaio.\nL'8 giugno 2013 si tenne l'inaugurazione con le autorit\u00e0, mentre la relativa messa in esercizio della stazione avvenne il giorno seguente. Conseguentemente la denominazione fu trasformata in Reggio Emilia AV Mediopadana.\nStrutture e impianti.\nIl piazzale \u00e8 dotato di due binari di precedenza, collegati ai due binari di corsa principali da deviatoi percorribili alla velocit\u00e0 di 60\u00a0km/h. La stazione \u0117 fornita di quattro ascensori panoramici e scale mobili per raggiungere facilmente i binari. Al piano terra sono presenti aree destinate alle attivit\u00e0 commerciali (bar, edicola, ufficio turistico ecc.), bagni pubblici e biglietterie automatiche sia di Trenitalia che di Nuovo Trasporto Viaggiatori.\nArchitettura.\nLa struttura che accoglie i viaggiatori \u00e8 stata progettata dall'architetto spagnolo Santiago Calatrava ed \u00e8 parte integrante di un importante progetto che modifica radicalmente tutta l'area a nord della citt\u00e0, rendendola porta d'accesso principale e pi\u00f9 prestigiosa. Insieme al sistema di ponti a vela che sovrastano l'autostrada del Sole, anch'essi progettati dall'architetto valenziano, e al nuovo casello autostradale, forma il nuovo complesso estetico e funzionale di Reggio Emilia.\nL'edificio \u00e8 caratterizzato da un design futuristico che prevede la ripetizione, venticinque volte, di un modulo di lunghezza pari a 25,40\u00a0m composto dalla successione di tredici differenti portali in acciaio, distanziati tra loro di circa un metro. Tale sequenza, lunga complessivamente 483\u00a0m, genererebbe un effetto di movimento pari a quello di un'onda dinamica. L'altezza media \u00e8 pari a 20\u00a0m.\nL'originario primo progetto \"a vela\" \u00e8 stato sostituito da quello a \"onda\" anche per meglio distinguere l'opera dai ponti; tuttavia l'intero progetto \u00e8 ancora conosciuto con il nome non ufficiale di \"Le vele di Calatrava\".\nMovimento.\nSia Trenitalia sia Nuovo Trasporto Viaggiatori servono la stazione con diversi collegamenti al giorno attraverso treni ad alta velocit\u00e0 (Frecciarossa e Italo).\nServizi.\nLa stazione \u00e8 classificata da RFI nella categoria \"gold\".\nLa stazione offre i seguenti servizi:\nInterscambi.\nAttivata il 15 dicembre 2013, \u00e8 in funzione la fermata ferroviaria Reggio Mediopadana, costruita sull'adiacente ferrovia Reggio Emilia-Guastalla, nell'ambito di un progetto di potenziamento dei servizi del tratto suburbano Reggio Emilia San Lazzaro-Bagnolo in Piano. Tramite questa fermata si pu\u00f2 arrivare direttamente alla stazione di Reggio Emilia, in centro citt\u00e0, sulla linea storica Milano-Bologna.\nLa stazione di Reggio Mediopadana permette anche di raggiungere Mantova, distante soli 55 km, ma raggiungibile in oltre due ore e mezza con doppio cambio, e lunghi tempi di attesa, a Guastalla e Suzzara. \u00c8 tuttavia allo studio un collegamento diretto e veloce fra Reggio Emilia Mediopadana e Mantova, che permetter\u00e0 di collegare le due stazioni in poco pi\u00f9 di un'ora di treno, che sar\u00e0 possibile una volta elettrificate la ferrovia Reggio Emilia-Guastalla e la tratta fra Guastalla e Suzzara della ferrovia Parma-Suzzara-Poggio Rusco.\nLa stazione \u00e8 dotata di un parcheggio di interscambio ed \u00e8 collegata, da una viabilit\u00e0 realizzata negli anni 2000, al vicino casello dell'autostrada A1.\nPer il collegamento con il centro della citt\u00e0 sono inoltre attive alcune autolinee urbane SETA.\nLa stazione offre i seguenti servizi:"}
{"id": "1234570", "revid": "57342", "url": "https://it.wikipedia.org/wiki?curid=1234570", "title": "Lorenza Mario", "text": "Biografia.\nDiplomata all'ISEF, gi\u00e0 dopo aver conseguito la maturit\u00e0 linguistica, inizia a lavorare come ballerina nella compagnia \"Veneto Balletto\" di Padova, con la quale vince il premio \"Vignale Danza\" nel 1986, e a teatro, dove nel 1990 esordisce nella commedia \"La sorpresa dell'amore\" di Pierre de Marivaux. Nei primi anni novanta inizia la sua carriera televisiva che la porter\u00e0 a diventare una delle pi\u00f9 ammirate e popolari showgirl del piccolo schermo, protagonista di molti programmi ed eventi televisivi.\nL'esordio avviene con la partecipazione come ballerina in \"Acqua calda \" (1992, per la regia di Gino Landi e condotto da Nino Frassica e Giorgio Faletti) e ne \"Il grande gioco dell'oca\" (1993, ideato e diretto da Jocelyn Hattab, con la conduzione di Gigi Sabani, Jo Squillo e Simona Tagli), entrambi su Rai 2. \nSuccessivamente partecipa, come prima ballerina in coppia con Matilde Brandi, a due edizioni di \"Buona Domenica\" (Canale 5) con la conduzione di Gerry Scotti e Gabriella Carlucci, nel 1995 a \"Re per una notte\" (Italia 1) condotto da Gigi Sabani e nel 1996 \"Fantastica italiana\" (Rai 1) condotto da Paolo Bonolis. Nello stesso anno conduce il \"Giro giro Fiat, l'evento pi\u00f9 importante legato al Giro d'Italia con Giorgio Faletti e Andrea Mingardi.\nNel 1996 viene scelta come prima donna dello spettacolo de Il Bagaglino \"Rose Rosse\" di Pierfrancesco Pingitore con Pippo Franco, Leo Gullotta, Oreste Lionello su Canale 5 dove viene accompagnata nella danza da Raffaele Paganini e Andr\u00e9 De La Roche, ruolo che mantiene anche nel 1997 nel successivo \"Viva l'Italia\" accompagnata da Fabrizio Mainini, e per una serata in \"Viva le italiane\", sempre su Canale 5. \nNegli stessi anni partecipa all'operetta teatrale \"Al Cavallino bianco\" al Teatro Massimo di Palermo, con Daniela Mazzuccato, Ernesto Calindri, Peppe Barra e Lauretta Masiero regia Filippo Crivelli e, sempre per il Teatro Massimo, nell'estate del 1997 partecipa a \"Orfeo all'inferno\" per la regia di Vito Molinari. Sempre nel 1997 recita al fianco di Raimondo Vianello e Sandra Mondaini nel film \"Delitto al circo\" della serie tv \"I misteri di Cascina Vianello\" in onda in prima serata su Canale 5.\nNel 1997 \u00e8 chiamata a svolgere il ruolo di presidente di giuria di Miss Italia, insieme a Pier Francesco Pingitore. Nel 1998 torna in Rai, a \"Domenica In\", dove al ruolo di prima ballerina affianca quello di conduttrice insieme a Tullio Solenghi, Giancarlo Magalli, Elisabetta Ferracini e Anna Falchi. Durante la trasmissione viene chiamata per partecipare al musical \"Tributo a George Gershwin\", a fianco di Christian De Sica, Manuel Frattini, Monica Scattini e Paolo Conticini, ruolo che manterr\u00e0 fino al 2001. Nel 2000 recita in \"Provincia segreta 2\" per la regia di Francesco Massaro con Andrea Giordana, una miniserie Rai trasmessa da Rai Uno. Nello stesso anno partecipa, con molti altri artisti legati al Bagaglino, a \"La casa delle beffe\", produzione televisiva con la regia di Pier Francesco Pingitore con Pippo Franco e Kaspar Capparoni trasmessa sulle reti Mediaset. Nell'estate 2001 \u00e8 protagonista nello spettacolo \"Les Mari\u00e9s de la Tour Eiffel - \u00e0 Paris\" di Micha van Hoecke, insieme a Gilbert B\u00e9caud, Carol Arbo, Desmond Richarson.\nNella stagione 2002-03 \u00e8 in tourn\u00e9e insieme a Gianfranco Jannuzzo e Paola Quattrini, con la commedia musicale del Teatro Sistina \"\u00c8 molto meglio in due\", con le coreografie di Gino Landi e la regia di Pietro Garinei e musiche originali di Claudio Mattone. Nel 2004 interpreta Velma Kelly nel musical \"Chicago\", insieme a Luca Barbareschi e Maria Laura Baccarini regia di Scott Farris e adattamento italiano di Giorgio Calabrese. Nell'autunno 2007 \u00e8 a teatro con la commedia musicale \"L'altro lato del letto\" (ispirato all'omonimo film spagnolo) insieme a Vittoria Belvedere, Augusto Fornari e Michele La Ginestra. Nel 2008 inizia a girare nei teatri con la commedia \"Facciamo l'amore\" di Norman Krasna, della quale \u00e8 regista ed attore, al suo fianco, Gianluca Guidi e del cui cast fa parte anche Enzo Garinei.\nNel 2010 gira nei teatri italiani insieme a Fabio Ferrari, Gianluca Ramazzotti, Miriam Mesturino e Raffaele Pisu, con la commedia \"Chat a due piazze\" di Ray Cooney. Nel 2011 e 2012 \u00e8 protagonista con Corrado Tedeschi della tourn\u00e9e del Musical \"Le relazioni pericolose\" con la regia di Giovanni De Feudis, tratto dall'omonimo romanzo di Pierre-Ambroise-Fran\u00e7ois Choderlos de Laclos del 1782. Nel 2015 \u00e8 protagonista della commedia musicale \"DIVA, l'amore va in scena\", di Renato Giordano (che cura la regia), insieme a Massimiliano Cavallari (dei Fichi d'India) e Francesco Capodacqua. Nel 2016 \u00e8 concorrente del programma \"Tale e quale show\" in prima serata su RAI UNO\",\" dove accede alla finale e disputando nel 2017 il \u201cTorneo dei Campioni\u201c vincendo la prima delle tre puntate con l'interpretazione del brano \"I Say a Little Prayer\" di Dionne Warwick. Nel 2018 tiene la Masterclass sul Musical ad \"Amici di Maria De Filippi\" su Canale 5. Nel 2018 debutta con il suo primo progetto discografico, con il singolo \"\u00c8 cos\u00ec che io vorrei\", prodotto dalla Lead Records. Nel 2019 esce con il secondo singolo \"Non eri tu\" con la medesima produzione.\nNel 2019 - 2020 affianca Gianluca Guidi, che ne cura anche la regia, interpretando il ruolo di Consolazione in \"Aggiungi un posto a tavola\", la pi\u00f9 popolare Commedia Musicale di Garinei e Giovannini scritta con Iaia Fiastri, coreografie di Gino Landi, musiche di Armando Trovaioli, scene e costumi di Giulio Coltellacci.\nVita privata.\n\u00c8 stata sposata con il tenore Alessandro Safina, da cui ha avuto un figlio nel luglio 2002. Dal 2011 il suo compagno \u00e8 l'imprenditore e manager Federico Piron."}
{"id": "1234575", "revid": "1543377", "url": "https://it.wikipedia.org/wiki?curid=1234575", "title": "Yogh", "text": "La lettera yogh (\u021c \u021d; in medio inglese \u021dogh) veniva usata nel medio inglese e nel medio scozzese per la semiconsonante palatale (come la \"i\" di \"iuta\") e vari fonemi velari. I fonemi velari sono suoni che vengono prodotti premendo la parte posteriore della lingua contro la parte molle del palato (il velo palatino, appunto), come ad esempio la \"c\" dura di \"cane\" (IPA ), la \"g\" dura di \"gatto\" (IPA ) e la \"n\" velare di \"panca\" (IPA ).\nNella scrittura del medio inglese la z tagliata \u00e8 praticamente indistinguibile dalla yogh e di conseguenza alcune parole dello scots sostituiscono la yogh con una \"z\".\nYogh \u00e8 disegnata in maniera simile al numero arabo tre (3), dal quale viene a volte sostituita nei lavori presenti in rete. L'utilizzo di questa lettera nella letteratura non \u00e8 univoco, causando spesso confusione, e l'inglese \u00e8 ancora lontano da uno standard.\nPronuncia.\nLa forma insulare della G \u2014 pronunciata anche , , o \u2014 giunse nell'antico inglese tramite l'irlandese. \u00c8 stata usata per e vari altri allofoni \u2014 incluso e la fricativa velare sonora \u2014 cos\u00ec come per il fonema (\"y\" nell'ortografia inglese moderna). Nel medio inglese si trasforma nella yogh, che \u00e8 usata per il fonema ed anche in ni\u021dt (night, pronunciata cos\u00ec come \u00e8 scritta: ). Talvolta, la yogh rappresenta o , come nella parola \u021do\u021delinge = yowling.\nStoria.\nVIII - XI secolo.\nNei manoscritti in antico inglese (VIII\u2013XI secolo), la lettera \"g\" si tracciava come mostrato nell'illustrazione (fig. 1). Si riconosce l'occhio di una \"g\" nella grafia onciale insulare d'Irlanda: sono in effetti i missionari irlandesi che, portando il Cristianesimo e i suoi testi, hanno trasmesso l'alfabeto latino agli Anglo-Sassoni, scrittura che ha sostituito l'alfabeto runico. La forma, sotto la penna degli scribi anglosassoni, \u00e8 diventata in medio inglese una nuova lettera, \"\u021d\" (fig. 2).\nEcco due esempi di testi in antico inglese pi\u00f9 uno in medio inglese. L'esemplare 1 \u00e8 tratto dal \"Beowulf\" (date di redazione del manoscritto unico: X secolo), l'esemplare 2 da un poema scritto nel XIII secolo, \"The Owl and the Nightingale\". La prima linea mostra la grafia dei manoscritti (la \"g\" onciale insulare e la \"yogh\" sono in rosso), la seconda linea una versione che utilizza l'alfabeto latino normale. Notare la \"g\" onciale maiuscola e la presenza di altre lettere antiche come \u00de (\"thorn\") o \"wynn\" nel testo in antico inglese:\nEcco, tratti da una fotografia del manoscritto del \"Beowulf\" (stesso esemplare), la lettera \"g\" onciale irlandese nelle due dimensioni: (\"GARDE[NA]\") e (\"dagum\").\nNel cornico medievale manoscritto yogh \u00e8 usata per rappresentare la fricativa dentale sonora: \u021do\u021do, adesso scritto \"dhodho\", pronunciato .\nXII - XV secolo.\n\u00c8 nel corso del periodo del medio inglese (XII \u2013 XV secolo), dopo l'invasione normanna, che la \"yogh\", come le altre lettere germaniche, spariscono progressivamente, sostituite da \"g\", \"y\" o il \"digrafo \"gh\"\" a fine parola, in parte perch\u00e9 l'utilizzo di queste lettere era sconosciuto da parte degli scribi anglo-normanni ed anche perch\u00e9 questi scribi disprezzavano i caratteri non-latini. L'ignoranza della sua specificit\u00e0 talvolta port\u00f2 gli scribi a confondere \"yogh\" e \"z\" e ad utilizzare quest'ultima al posto della lettera particolare (lo stesso successe con \"y\" che sostitu\u00ec \"\u00fe\"). Ancora la variet\u00e0 della pronuncia elaborata, come evidenziato da \"cough\", \"trough\" e \"though\". Il processo di sostituzione della yogh con il \"gh\" si svolse lentamente e non fu completato prima della fine del XV secolo. Non tutte le parole inglesi che contengono una \"gh\" erano originariamente scritte con la yogh: per esempio \"spaghetti\" \u00e8 una parola italiana, dove l'\"h\" rende il suono della \"g\" duro (ad esempio invece di ); \"ghoul\" \u00e8 arabo, dove il \"gh\" rappresenta il suono .\nL'autore medievale Orm usa questa lettera in tre modi quando scrive in antico inglese. Di per s\u00e9 rappresenta ma viene usata come lettera \"y\" in \"yet\". Doppia vale , perci\u00f2 la parte finale di \"may\" viene scritta con due yogh. Infine il digrafo della yogh seguita da un\"'h\" rappresenta .\nNel tardo periodo del medio inglese la yogh non veniva pi\u00f9 usata: ni\u021dt pu\u00f2 essere pronunciato \"night\". Il medio inglese reimport\u00f2 la G nella forma francese per .\nDopo lo sviluppo della stampa.\nIl glifo yogh pu\u00f2 essere trovato nei cognomi che iniziano per Y in Scozia e Irlanda, per cui il cognome Yeoman viene talvolta scritto \"\u021deman\". Siccome la forma della yogh \u00e8 identica a quella di alcune variet\u00e0 della lettera \"z\" scritta a mano, la \"z\" rimpiazz\u00f2 la yogh in molte parole scozzesi quando la pressa tipografica venne introdotta. Molte delle famiglie di caratteri usati nella stampa moderna non comprendono la lettera yogh, risultato della sostituzione con la lettera \"z\".\nUtilizzo.\n\"Nota: la trascrizione fonetica \u00e8 in IPA.\"\nL'antico inglese non aveva la \"yogh\" ma una \"g\" venuta dalla scrittura irlandese che serviva a trascrivere un'antica \"*g\" proto-germanica. Ora, questo fonema aveva in antico inglese numerosi allofoni. Si poteva avere:\nEsistono comunque delle eccezioni.\nIn medio inglese, la lettera onciale e ancora utilizzata ma prende una nuova forma (fig. 2), una specie di \"z\" corsiva che viene denominata \"yogh\". Quando assume il suono di [g] (e anche di [d\u0292]), gli scriba anglo-normanni gli preferiranno la lettera carolina \"g\" che utilizzavano sul continente. La \"yogh\" sar\u00e0 solo usata per i suoni che gli usi anglonormanni non prevedono:\nInoltre il medio inglese ha due varianti della lettera \"g\": la \"yogh\" (pronunciata [j], [x] e [w]) proveniente dalla \"g\" onciale antica inglese e la \"g\" continentale portata dagli scriba normanni ([g] e [\u02a4]).\nTra il XIII e il XV secolo, \"y\" per [j] e \"gh\" per [x] sostituiranno poco a poco \"yogh\" in tutti gli usi. Il fonema [x] in fine di parola, in pi\u00f9, diventer\u00e0 muto, salvo che in qualche caso in cui evolver\u00e0 in [f]. L'ortografia ne porta le tracce: antico inglese: \"\u00feurh\" [\u03b8urx] \u2192 medio: \"\u00feru\u021d\" poi \"through\" [\u03b8r\u028ax] (notare la metatesi delle consonanti) \u2192 moderno: \"through\" [\u03b8\u0279u\u02d0] \u00abattraverso\u00bb. L'ortografia attuale non testimonia dell'antica presenza della \"yogh\" che per il digramma \"gh\".\nLa lettera \"yogh\" non serve infatti che molto poco ai linguisti: questi preferiscono in effetti utilizzare simboli meno ambigui, quali \"j\" o \"\u03c7\" (consultare Trascrizione delle lingue germaniche), ecc. Al contrario \u00e8 in filologia, nella traslitterazione dei manoscritti, che trova il suo significato.\nElenco delle parole dove \u00e8 presente una yogh.\nQueste sono le parole che contengono una yogh al loro interno. Nessuna di queste \u00e8 ancora in uso. \nLa lettera scozzese &lt;z&gt; rappresenta &lt;\u021d&gt;.\n\"gaberlunzie\", 'a licensed beggar', \"tuilzie\", 'a fight', \"capercailzie\" (da \"capall-coille\", adesso normalmente scritto capercaillie in inglese); \"Shetland\" venne anche scritto \"Zetland\" per un certo numero di anni, una possibile corruzione dell'antico norvegese \"Hjaltiland\".\nLa citt\u00e0 di Hamilton, South Lanarkshire, era in precedenza chiamata Cadzow; e la parola Cadzow continua ad essere in molti nomi di vie e altre denominazioni, ad esempio Cadzow Castle.\nCodifica informatica.\nLa grafia in antico inglese di \"g\" viene talvolta resa nelle edizione filologiche moderne tramite una \"ezh\" (o una \"ezh\" arricciata: \"\u0293\") ; esiste un carattere pi\u00f9 adatto che un vero \"ezh\", ed \u00e8 \"\u1d23\" U+1D23, che comunque viene raramente inclusa nelle famiglie di caratteri. Si potr\u00e0 quindi scrivere \"\u0292ear\" / \"\u0293ear\" / \"\u1d23ear\" per \"gear\", che viene trascritto in modo pi\u00f9 semplice come \"g\u0113ar\". La parola \u00e8 divenuta \"\u021dere\" (\"yere\") in medio inglese, da \"year\" \u00ab anno \u00bb. Viene utilizzato talvolta per l'attivo inglese, \"\u021d\", anche se questo \u00e8 un anacronismo.\nLa norma Unicode, all'inizio non distingueva la \"yogh\" \"\u021d\" dall\"'ezh\" \"\u0292\", ambedue erano state codificate come \"ezh\", non si tratta comunque dello stesso carattere. L'errore \u00e8 stato corretto nella 3\u00aa versione dell'Unicode. Le lettere maiuscola e minuscola \u021c, \u021d sono rappresentate in Unicode dai codici U+021C e U+021D rispettivamente. Inoltre:\nIn Egittologia.\nUn sistema di traslitterazione basato sull'Unicode adottato dall'Institut Fran\u00e7ais d'Arch\u00e9ologie Orientale suggerisce di usare il carattere Unicode \u021d come traslitterazione del glifo antico egizio \"aleph\", A.\nIl simbolo usato nell'egittologia \u00e8 , due semicerchi aperti sulla sinistra, anche rappresentati dal numero \"3\" per ragioni tecniche, al quale l'Unicode 5.0 non ha assegnato un apposito codice."}
{"id": "1234576", "revid": "767487", "url": "https://it.wikipedia.org/wiki?curid=1234576", "title": "Rodolfo (Pok\u00e9mon)", "text": ""}
{"id": "1234577", "revid": "1632387", "url": "https://it.wikipedia.org/wiki?curid=1234577", "title": "Giandomenico Tiepolo", "text": "Biografia.\nGiandomenico era figlio di Giambattista Tiepolo, nonch\u00e9 fratello del pi\u00f9 giovane Lorenzo e nipote di Francesco Guardi e Gianantonio Guardi, essendo la madre di Giandomenico, Maria Cecilia Guardi, sorella dei due vedutisti.\nIl padre, noto pittore, discendeva da una modesta famiglia per nulla imparentata coi ricchi Tiepolo nobili veneziani.\nA 13 anni entr\u00f2 a far parte della bottega del padre e a 19 anni ricevette dall'allora parroco della Chiesa di San Polo, Bartolomeo Carminati, l'incarico di dipingere nell'oratorio del Crocefisso di tale chiesa la serie di \"Stazioni della Via Crucis,\" riprodotta successivamente in quattordici fogli incisi all'acquaforte tra il 1748 e il 1749.\nNel 1748 dipinse inoltre la \"Guarigione dell'ossesso\" presso la chiesa di San Francesco di Paola.\nDalla fine del 1750 alla primavera del 1753 fu con il padre, in Baviera, a W\u00fcrzburg, per occuparsi delle decorazioni della \u201cResidenza\u201d di Karl Philipp von Greiffenklau, principe vescovo del Sacro Romano Impero. In questa occasione gli venne concessa l'autonomia nell'esecuzione delle sovrapporte (\u201cGiustiniano legislatore\u201d, \u201cCostantino difensore della Fede\u201d, \u201cS. Ambrogio respinge l'imperatore Teodosio\u201d). Per il principe vescovo dedic\u00f2 nel 1753 le ventiquattro incisioni dell'album delle \u201cidee Pittoriche sopra la fuga in Egitto di Ges\u00f9, Maria e Giuseppe...\u201d.\nAl rientro a Venezia si avvicin\u00f2 alla bottega di Pietro Longhi e dello zio Francesco Guardi. Tra il 1753-1754 esegu\u00ec \"Il minuetto\".\nTra il 1754 e il 1755 dipinse l\"Apoteosi dei santi Faustino, Giovita, Benedetto e Scolastica\" per il presbiterio della chiesa dei Santi Faustino e Giovita a Brescia, probabilmente su progetto del padre. Il grande affresco venne completato dai due riquadri sulle pareti laterali, pure ad affresco, con il \"Martirio dei santi Faustino e Giovita\" e l\"Intervento dei santi patroni in difesa di Brescia assediata da Nicol\u00f2 Piccinino\". Sicuramente contemporaneo alle scene del presbiterio \u00e8 il ciclo decorativo dello studiolo dell'Abate, sempre nel monastero dei Santi Faustino e Giovita.\nNel 1757 lavor\u00f2 nella Villa Valmarana \"Ai Nani\" a Vicenza, in cui realizz\u00f2 tutti gli affreschi insieme al padre. Questo viene considerato il lavoro pi\u00f9 famoso da parte di Giandomenico. In particolare si dedic\u00f2 alla foresteria, dove si scost\u00f2 dallo stile paterno, pi\u00f9 classico, per assumerne uno pi\u00f9 moderno, ispirato all'illuminismo. Alcune delle scene qui dipinte furono decisamente precorritrici per i gusti dell'epoca (come la Sala dei Contadini, dipinti durante il loro duro lavoro quotidiano, o la sala delle Cineserie, che seguiva la moda esotica praticata ai tempi).\nNel 1759 inizi\u00f2 la decorazione della villa di famiglia a Zianigo di Mirano, che interruppe per andare a Udine dove esegu\u00ec un soggetto biblico presso l'Oratorio della Purit\u00e0.\nNel 1761 affresc\u00f2, con il padre, le stanze della Villa Pisani di Stra.\nNel 1762 venne chiamato, ancora con il padre, a Madrid da Carlo III Borbone, re di Spagna, per dipingere la \"Gloria di Spagna\" presso il Palazzo reale, e le stazioni della Via Crucis per la \"chiesa di San Filippo Neri\". Alla morte del padre (1770), Giandomenico torner\u00e0 a Venezia, lasciando a Madrid il fratello Lorenzo.\nNel 1772 venne nominato maestro dell'Accademia di pittura di Venezia, allora insediata al Fonteghetto della Farina, e nel 1783 ne divent\u00f2 Presidente.\nNel 1789 affresc\u00f2 il Palazzo Contarini di Venezia con temi e stile acquisiti dal padre.\nNel 1791 torn\u00f2 a Zianigo dove affresc\u00f2 la villa di famiglia; gli affreschi, dopo essere stati strappati nel 1906, sono ora conservati nel palazzo Ca' Rezzonico di Venezia. In questi anni l'artista produsse una serie di disegni dedicati al \u201cDivertimento per li ragazzi carte n.104\u201d, riprendendo il personaggio di Pulcinella, gi\u00e0 presente nella produzione artistica paterna (schizzi e opere tarde), e facendo la parodia della societ\u00e0 veneziana.\nGiandomenico Tiepolo mor\u00ec a Venezia il 3 marzo 1804.\nOpere.\nDi seguito sono elencate alcune delle principali opere di Giandomenico Tiepolo:\nI capolavori della villa di Zianigo (VE).\nIl 24 dicembre 1757 Giambattista Tiepolo acquist\u00f2 la villa di Zianigo, frazione di Mirano dove Giandomenico, tra il 1759 e il 1797, esegu\u00ec per s\u00e9 stesso una serie di affreschi tra i quali:\nL'affresco \"Il Merito e la Fama\".\nIl lavoro, databile verso la fine del XVIII secolo, fu originariamente realizzato per il palazzo Caragiani a Venezia, \u00e8 ora presso la villa Bianchini di Zianigo, attuale propriet\u00e0 del Comune di Mirano.\nParrocchiale dell'Assunta di Casale sul Sile (TV).\nTre grandi affreschi a soffitto raffiguranti l'Assunta e i Santi Patroni della Pieve (San Vincenzo Ferreri e Ciriaco martire) nella Gloria celeste.\nParrocchiale Santa Maria Assunta di Vigonovo (VE).\nLungo la navata principale, un altare marmoreo \u00e8 arricchito da una pala raffigurante la discesa dello Spirito Santo su Maria e gli apostoli il giorno di Pentecoste.\nOratorio del Crocifisso annesso alla chiesa di San Polo di Venezia.\nIl ciclo dell'oratorio comprende le quattordici grandi stazioni della \"Via Crucis\", altre quattro tele dedicate ai santi Filippo Neri, Giovanni Nepomuceno, Elena e Vincenzo Ferreri oltre ad una \"Gloria d'angeli\" collocata sul soffitto.\nParrocchiale Santa Maria Assunta di Cartura (PD).\nSul soffitto si trova il grande affresco \"Assunzione della Vergine al cielo\" realizzato nel 1793\". \""}
{"id": "1234581", "revid": "2108263", "url": "https://it.wikipedia.org/wiki?curid=1234581", "title": "Enrico I di Babenberg", "text": "Biografia.\nEnrico il Forte era il figlio di Leopoldo I, il primo margravio d'Austria e Riccarda di Sualafeldgau; egli era quindi membro della dinastia Babenberg. Al tempo dell'investitura di Enrico il Forte nel 996, la terra tra il Bisamberg e il fiume March non era ancora stata colonizzata dai tedeschi. Nel 1002, l'imperatore Enrico II concesse due aree di terra al margravio: una di 18 miglia quadrate a sud-ovest di Vienna e un'altra di 22 miglia tra i fiumi Kamp e Morava. Entrambi i doni erano situate alla frontiera, la prima sulla frontiera ungherese, la seconda su quella polacca. Ricevette anche la Wienerwald. Enrico il Forte affront\u00f2 la sua pi\u00f9 significativa minaccia da nord: in seguito alla morte del duca Boleslao II di Boemia nel 999, l'area della Marca Orientale divenne instabile a causa della brutalit\u00e0 del successore di Boleslao, il duca Boleslao III il Rosso, che per\u00f2 fu presto sconfitto dal duca polacco Boles\u0142aw I Chrobry, che divenne duca di Boemia, Moravia e Slovacchia.\nDopo aver preso le marche di Lusazia e di Meissen e le citt\u00e0 di Budziszyn e Meissen nel 1002, Boles\u0142aw I Chrobry si rifiut\u00f2 di rendere omaggio all'Impero dai territori conquistati. L'imperatore Enrico II, alleato dei Lutici, rispose con un'offensiva nel 1003 e nell'autunno del 1004 le forze tedesche riuscirono a deporre Boles\u0142aw I dal trono boemo. Boles\u0142aw I, tuttavia, mantenne il controllo su Moravia e Slovacchia fino al 1018 e continu\u00f2 a minacciare i territori orientali. Nel 1015 e 1017, Boles\u0142aw I attacc\u00f2 la Marca Orientale e fu sconfitto due volte da Enrico il Forte. Non molto tempo dopo la sua seconda vittoria contro Boles\u0142aw I, il 23 giugno 1018, Enrico I il Forte mor\u00ec \"in forze e armato\" secondo Tietmaro.\nGli successe il fratello Adalberto.\nDocumento di Ostarr\u00eechi.\nDurante il margraviato di Enrico il Forte, fu rilasciato dall'imperatore Ottone III un documento a Bruchsal il primo novembre 996 in favore di Gottschalk di Hagenau, vescovo di Frisinga. Il significato storico del documento risiede nel fatto che \u00e8 la prima volta che viene menzionato il nome Ostarr\u00eechi - l'antenato linguistico di \u00d6sterreich, il nome tedesco per l'Austria - anche se indicava solo un territorio relativamente piccolo. Il documento riguarda una donazione del \"territorio che \u00e8 noto in vernacolo come Ostarrichi\" (regione vulgari vocabulo Ostarrichi), specificato come regione di Neuhofen an der Ybbs (in loco Niuuanhova dicto). L'imperatore don\u00f2 questa terra all'abbazia di Frisinga come feudo. Le terre e alcune altre comunit\u00e0 vicine, acquisite successivamente dall'abbazia, furono detenute fino al 1803, quando furono incorporate in Austria. Il documento \u00e8 conservato oggi nel Bayerisches Hauptstaatsarchiv di Monaco."}
{"id": "1234585", "revid": "28057", "url": "https://it.wikipedia.org/wiki?curid=1234585", "title": "Polmone d'acciaio", "text": "Il polmone d'acciaio \u00e8 un macchinario, antenato dei moderni ventilatori meccanici, che serve per la ventilazione artificiale, il cui principale utilizzo storico fu quello di tenere in vita i malati di poliomielite.\nStoria.\nNascita.\nIl medico Eug\u00e8ne Woillez di Parigi nel 1876 costru\u00ec il primo polmone d'acciaio con il nome di \"Spirophore\". Il primo polmone d'acciaio di largo uso nacque nel 1928 grazie a Philip Drinker, professore presso l'Harvard School of Public Health. Drinker ebbe l'idea mentre lavorava con il suo collega Louis Agassiz Shaw a un esperimento che consisteva nella misurazione del respiro di un gatto anestetizzato in una scatola metallica con la testa, bloccata da un collare di metallo, che rimaneva fuori dalla scatola.\nDrinker pens\u00f2 di poter simulare la respirazione attraverso delle variazioni di pressione; per questo paralizz\u00f2 i muscoli respiratori del gatto e pomp\u00f2 aria manualmente dentro e fuori la scatola provocando un cambiamento di pressione all'interno. Ci\u00f2 permise al torace del gatto di contrarsi ed espandersi facendolo respirare.\nIl passo successivo fu quello di creare una macchina \"a dimensione umana\" basata sullo stesso principio del primo esperimento. Grazie al sostegno finanziario della Consolidated Gas Company di New York, Drinker e Shaw riuscirono a creare il primo polmone d'acciaio meccanizzato. Il respiratore fu utilizzato per la prima volta il 12 ottobre 1928 su una bambina di otto anni ricoverata presso il Children's Hospital di Boston, malata di poliomielite paralitica e ormai in fin di vita. Fu lui stesso ad attivarlo per la prima volta e la sorella Catherine racconta cos\u00ec l'accaduto:\nLa bambina mor\u00ec tre giorni dopo di polmonite, esito non insolito per i pazienti nel respiratore a causa dell'impossibilit\u00e0 di ricevere sufficienti cure igieniche. Nonostante ci\u00f2, l'efficacia curativa del polmone d'acciaio era ormai evidente e si avviava verso un continuo miglioramento.\nEvoluzione.\nAmerica.\nJohn Haven Emerson nel 1932 cre\u00f2 il cosiddetto \"The Alligator\" (l'alligatore) chiamato cos\u00ec perch\u00e9 la parte superiore era apribile e sollevabile come a \"ingoiare\" il paziente. \"The Alligator\" oltre a permettere migliori cure igieniche era pi\u00f9 leggero, efficiente, silenzioso e meno costoso del macchinario di Drinker il quale denunci\u00f2 prontamente Emerson per aver violato i diritti di brevetto. Nonostante ci\u00f2, Drinker perse la causa perch\u00e9, prima di lui, gi\u00e0 altri avevano creato modelli simili: in Sud Africa, ad esempio, nel 1918 W.Stewart aveva realizzato una scatola di legno per il trattamento della poliomielite.\nAustralia.\nNel 1937, in Australia, a causa dello scoppio di un'epidemia di poliomielite fu necessario l'utilizzo dei polmoni d'acciaio, la maggior parte dei quali si trovavano, per\u00f2, in America. I respiratori americani sfortunatamente erano troppo costosi, di difficile manutenzione e troppo pesanti per essere agevolmente trasportati via mare. La risposta australiana fu il cosiddetto \"respiratore di Both\" creato da Edward Both. Il nuovo macchinario era stato progettato in parti smontabili di legno compensato e cos\u00ec poteva essere facilmente trasportato e montato anche dal personale ospedaliero. Queste caratteristiche lo rendevano pi\u00f9 economico: costava infatti solamente \u00a3100 contro le \u00a32000 della versione in acciaio americana.\nScoperta del vaccino.\nCon lo sviluppo del vaccino antipoliomielite sperimentato da Jonas Salk nel 1952 e annunciato al mondo il 12 aprile 1955, l'uso del polmone d'acciaio diminu\u00ec in modo drastico nonostante sia rimasto necessario anche in seguito sui pazienti colpiti dal virus della poliomielite ancor prima dell'invenzione del vaccino.\nProgresso tecnologico.\nAnche al giorno d'oggi il polmone d'acciaio, e altri apparecchi basati sullo stesso funzionamento, restano un valido strumento di sopravvivenza per i malati di poliomielite: fra i centri di eccellenza che ne fanno uso si annoverano in Inghilterra il St. Thomas' Hospital (nei pressi di Westminster a Londra) e il John Radcliffe Hospital a Oxford.\nA partire dal polmone d'acciaio sono stati sviluppati dei sistemi che potessero permettere una maggiore possibilit\u00e0 di movimento del paziente. La macchina attualmente in uso \u00e8 pi\u00f9 piccola ed \u00e8 nota come \"Corazza respiratoria\". La corazza, del tutto paragonabile a quelle del Medioevo, \u00e8 in grado di agire soltanto a livello della gabbia toracica e riesce a generare una pressione negativa grazie alla combinazione della corazza con una camera d'aria. Nonostante il vantaggio di una maggiore mobilit\u00e0, a causa del contatto del macchinario con la pelle, sono stati osservati casi di lesioni cutanee. \u00e8 stato approntato un rivestimento in policarbonato e il dispositivo \u00e8 stato anche dotato di una pompa che \u00e8 in grado di distendere e comprimere la gabbia toracica, generando, in questo modo, la cosiddetta ventilazione bifasica mediante corazza.\nUn'altra versione \u00e8 il \"Poncho\" detto anche \"Polmone a Poncho\", caratterizzato da una gabbia di plastica rigida posta sopra al torace, il paziente indossa sopra la gabbia una giacca, simile ad una giacca a vento, stretta al livello del collo, dei polsi e delle cosce, in modo da poter creare una depressione che aiuti la respirazione.\nDescrizione.\nIl polmone d'acciaio \u00e8 costituito da un cilindro stagno collegato ad una pompa, nel quale viene ospitato il paziente sdraiato supino; la testa che rimane fuori \u00e8 bloccata da un collare di gomma che impedisce il passaggio di aria. Quando la pompa si aziona, l'aria viene delicatamente aspirata fuori creando cos\u00ec un vuoto parziale all'interno del respiratore. L'aria quindi tenta di colmare il vuoto entrando dalle uniche aperture che riesce a trovare: narici e bocca. In questo modo il paziente riesce a inspirare grazie a un'espansione indotta della gabbia toracica. Questa fase viene chiamata a pressione negativa.\nNella fase contraria, ossia a pressione positiva, la pompa permette all'aria di rientrare nel polmone d'acciaio. Questo aumento di pressione fa s\u00ec che la gabbia toracica si contragga permettendo al paziente di espirare. Quindi, alternando periodicamente la pressione, il polmone d'acciaio simula la respirazione fisiologica. La pompa \u00e8 azionata da un motore elettrico e quando questo si rompe l'aria viene pompata a mano attraverso dei mantici di gomma, collegati al polmone da tubature.\nLungo i lati vi sono otto aperture rivestite in gomma che permettono agli infermieri o alle infermiere di inserire le braccia per le cure quotidiane. Quando non vengono utilizzate le aperture sono chiuse da sportelli ermetici. Inoltre vi sono delle finestre di plastica attraverso le quali si pu\u00f2 vedere il corpo del paziente.\nLa vita nel polmone d'acciaio.\nLa vita nel polmone d'acciaio era difficile e a volte terrificante. Poteva accadere che la chiusura ermetica del polmone si rompesse e che i pazienti quindi dovessero essere ventilati tramite una maschera. I malati meno gravi potevano respirare autonomamente per intervalli limitati o usare il respiratore soltanto di notte.\nBloccati nel polmone d'acciaio si potevano vedere solamente la fine del respiratore, il soffitto e uno specchio che rifletteva il proprio viso o una mensola di vetro su cui i libri venivano disposti a faccia in gi\u00f9 per far leggere il paziente.\nIl ronzio del motore del polmone d'acciaio e il sospiro regolare delle pompe fornivano il sottofondo all'intero reparto ospedaliero. Alcuni trovavano i rumori rassicuranti e confortanti ma, per alcuni, erano il costante ricordo della loro fragilit\u00e0 e della loro condizione precaria di vita.\nSi viveva con la costante paura che il macchinario potesse rompersi da un momento all'altro, non sorprende infatti che alcuni pazienti diventassero psicotici nel periodo della cura. \nUn indispensabile compagno.\nTra le persone che hanno trascorso pi\u00f9 tempo dentro ad un polmone d'acciaio vi furono Martha Mason e June Middleton, che vissero pi\u00f9 di 60 anni dentro uno di questi macchinari (June Middleton entr\u00f2 per questo nel Guinness dei primati).\nIn Italia si ricordano i casi di Rosanna Benzi, 29 anni in un polmone d'acciaio, e di Giovanna Romanato che ha vissuto nel polmone dal 1956 fino al 2019, uscendone per brevi intervalli durante il giorno.\nNonostante le varie difficolt\u00e0 che questa vita comporta, \u00e8 riuscita a trovare un lato positivo nelle piccole azioni giornaliere:"}
{"id": "1234588", "revid": "2108263", "url": "https://it.wikipedia.org/wiki?curid=1234588", "title": "Adalberto di Babenberg", "text": "Biografia.\nTerzogenito di Leopoldo I di Babenberg e Riccarda di Sualafeldgau, Adalberto succedette al fratello Enrico quando questo mor\u00ec. Adalberto estese i confini dei propri domini annettendo la Marca Orientale di Baviera sino ai fiumi Morava e Leitha e support\u00f2 l'Imperatore Enrico III nelle sue battaglie contro Ungheria e Boemia. \nRisiedette principalmente nel castello di Melk, dove successivamente diede vita all'abbazia di Melk.\nFamiglia e figli.\nAdalberto spos\u00f2 Glismonda della Sassonia Occidentale, ma essi non ebbero figli.\nSuccessivamente spos\u00f2 Frozza Orseolo, che successivamente prese il nome di Adelaide. Essa era la sorella di Pietro Orseolo d'Ungheria. Essi ebbero:"}
{"id": "1234590", "revid": "56818", "url": "https://it.wikipedia.org/wiki?curid=1234590", "title": "Mosaicismo", "text": ""}
{"id": "1234594", "revid": "2108263", "url": "https://it.wikipedia.org/wiki?curid=1234594", "title": "Ernesto di Babenberg", "text": "Biografia.\nFiglio di Adalberto e Frozza Orseolo, gli espanse notevolmente i confini dei propri domini annettendo la marca boema e la marca ungherese (detenuta in precedenza da Sigfrido I di Sponheim) fino al fiume Thaya, al Morava e al Leita, nell'attuale area della Bassa Austria. A quel tempo, era iniziata la colonizzazione del Waldviertel, ad opera di suoi fidi vassalli (\"Kuenringer\"). Ernesto ricevette il proprio epiteto, secondo il cronista Lamberto di Hersfeld, combattendo contro il re d'Ungheria B\u00e9la I e il figlio Geza in favore di Salomone d'Ungheria. Nella lotta per le investiture, egli si schier\u00f2 con l'Imperatore Enrico IV e si batt\u00e9 contro i sassoni, morendo nella prima battaglia di Langensalza.\nFamiglia e figli.\nNel 1060 Ernesto spos\u00f2 Adelaide di Eilenburg (1040-26 gennaio 1071), figlia del margravio di Lusazia Dedi I, della dinastia Wettin, e di Oda, figlia di Tietmaro IV, margravio della marca orientale sassone. Essi ebbero tre bambini:\nNel 1072 spos\u00f2 in seconde nozze Swanhild, figlia del conte Sighard VII della marca Ungherese."}
{"id": "1234596", "revid": "1305772", "url": "https://it.wikipedia.org/wiki?curid=1234596", "title": "Curb", "text": ""}
{"id": "1234597", "revid": "228587", "url": "https://it.wikipedia.org/wiki?curid=1234597", "title": "Tiosolfato di ammonio", "text": ""}
{"id": "1234601", "revid": "28592", "url": "https://it.wikipedia.org/wiki?curid=1234601", "title": "Passaggio a Nordovest", "text": ""}
{"id": "1234606", "revid": "2108263", "url": "https://it.wikipedia.org/wiki?curid=1234606", "title": "Leopoldo II di Babenberg", "text": "Biografia.\nLeopoldo II era figlio di Ernesto di Babenberg e di Adelaide di Eilenburg della dinastia Wettin, figlia del margravio Dedi (o Dedo) II di Meissen, dunque un membro della dinastia Baberberg. Nella lotta per le investiture, egli dapprima si schier\u00f2 con l'Imperatore Enrico IV, sostenendolo anche dopo l'episodio di Canossa, ma nel 1081, alla dieta di Tulln, cambi\u00f2 fazione su suggerimento della moglie Ida di Formbach-Ratelnberg e del vescovo Altmann di Passavia, un fedele sostenitore della causa gregoriana che era stato espulso dalla sua diocesi dagli uomini di Enrico nel 1078: egli trov\u00f2 rifugio presso Leopoldo e i territori di questo vennero invasi dalle forze enriciane l'anno dopo. \nNell'estate del 1081, mentre il re Enrico IV era in campagna in Italia, Leopoldo sostenne l'elezione dell'anti-re Ermanno di Salm e convoc\u00f2 una dieta austriaca a Tulln, dove si dissoci\u00f2 ufficialmente da Enrico. Successivamente, fu dichiarato deposto dal re, che diede il feudo imperiale al suo fedele sostenitore, il duca Vratislao II di Boemia. Il duca P\u0159emyslide invase l'Austria e sconfisse Leopoldo nella battaglia di Mailberg del 1082, da cui il margravio fugg\u00ec per un pelo. Tuttavia Leopoldo riusc\u00ec a mantenere i suoi territori, mentre Vratislao fu elevato come re di Boemia nel 1085. Leopoldo perse alcuni territori nella Moravia meridionale a nord del fiume Thaya, governato dal principe Liutpoldo di Znojmo, che era comunque suo genero. \nMentre il vescovo Altmann di Passau rimase in Austria, il margraviato ottenne una posizione di primo piano nella promozione della riforme gregoriane, lottando contro le chiese proprietarie e i matrimoni dei sacerdoti. Altmann introdusse la regola cluniacense nell'abbazia di Kremsm\u00fcnster e nel 1083 fond\u00f2 il monastero agostiniano di G\u00f6ttweig vicino a Krems. Nel 1089 Leopoldo contribu\u00ec a finanziare la costruzione dell'abbazia di Melk nella regione di Wachau, donando ampi terreni sopra la riva del Danubio per il nuovo monastero. Le rovine del castello di Gars am Kamp, l'ultima residenza di Leopoldo, si trovano a 68 chilometri (42 miglia) di distanza. A diversi chilometri di distanza dall'Abbazia di Melk, si trovano ancora oggi le rovine del Castello di Thunau a Kamp, una delle residenze estive di Leopoldo. \nMatrimonio e figli.\nNel 1065 Leopoldo spos\u00f2 la Contessa Ida di Cham (1060-1101), a Cham, nel Palatinato Superiore, in Baviera. Ida era figlia di Rapoto IV, conte di Cham, e di Matilde, ed essa era parente dell'arcivescovo Tiemo di Salisburgo. Mor\u00ec durante la crociata del 1101. Essi ebbero un figlio e sei figlie:"}
{"id": "1234613", "revid": "767487", "url": "https://it.wikipedia.org/wiki?curid=1234613", "title": "Wabash", "text": "Il Wabash \u00e8 un fiume degli Stati Uniti che con i suoi 765\u00a0km di lunghezza \u00e8 il principale affluente settentrionale del fiume Ohio.\nDescrizione.\nIl fiume ha origine nell'area centro-occidentale dello stato dell'Ohio non lontano dal confine con l'Indiana. Scorre verso nord-ovest ed entra nel territorio dell'Indiana. A Huntington dopo aver alimentato l\"'Huntington Lake\" piega verso occidente e attraversa l'Indiana centro-settentrionale. Poi piega verso sud-ovest e riceve da nord il fiume Tippecanoe. Bagna la citt\u00e0 di Lafayette e West Lafayette e prosegue verso sud-ovest per poi scorrere verso sud e ricevere da destra il fiume Vermillion. Bagna la citt\u00e0 di Terre Haute e poi segna il confine meridionale tra l'Indiana e l'Illinois fino alla foce nel fiume Ohio. In quest'ultimo tratto riceve da oriente il fiume White.\nStoria.\nIl fiume fu esplorato dai francesi e per quasi due secoli a partire dalla met\u00e0 del Seicento fu una delle principali vie di collegamento tra la regione dei Grandi Laghi e la valle del Mississippi.\nPer facilitare tale collegamento a partire dal 1832 fu costruito il \"canale Wabash-Erie\" che per\u00f2 fu abbandonato a partire dagli anni Settanta dell'Ottocento.\nNel 1791 nei pressi dell'attuale Fort Recovery in Ohio fu combattuta la battaglia del Wabash tra una confederazione di trib\u00f9 indiane e l'esercito americano che vide la peggiore sconfitta dell'esercito americano in tutta la storia delle guerre indiane.\nNel 1811 nei pressi del fiume Wabash alla confluenza con il fiume Tippecanoe in Indiana fu combattuta la \"battaglia di Tippecanoe\". La confederazione indiana di Tecumseh fu sconfitta dall'esercito degli Stati Uniti guidato dal generale William Henry Harrison."}
{"id": "1234617", "revid": "2108263", "url": "https://it.wikipedia.org/wiki?curid=1234617", "title": "Leopoldo III di Babenberg", "text": "Conosciuto anche con i soprannomi di il Pio o il Santo (la sua festa ricorre il 15 novembre), \u00e8 il santo patrono dell'Austria, di Vienna, dell'Austria Inferiore e, assieme a San Floriano, dell'Austria Superiore.\nBiografia.\nEra figlio del margravio Leopoldo II e di Ida di Formbach-Ratelnberg.\nLeopoldo si spos\u00f2 due volte: la prima moglie avrebbe dovuto essere un membro della famiglia Perg, che mor\u00ec nel 1105 mentre la seconda fu Agnese, vedova di Federico I di Svevia e sorella dell'imperatore Enrico V, che aveva sostenuto contro il padre Enrico IV.\nQuesto matrimonio con la casata di Svevia aument\u00f2 di molto la posizione dei Babenberg, ai quali vennero garantiti i diritti sull'Austria. Anche Agnese aveva influenzato lo scenario europeo in quanto uno dei suoi figli avuti dal primo matrimonio fu Corrado III di Germania.\nLeopoldo stesso si defin\u00ec \"Princeps Terrae\", titolo che rifletteva l'indipendenza delle sue terre. Egli era considerato come un possibile candidato per l'elezione al titolo di Re di Germania nel 1125, ma declin\u00f2 questo onore.\nEgli \u00e8 principalmente conosciuto per il suo apporto notevole alla ricchezza delle sue terre, in particolare con la fondazione di numerosi monasteri. La sua fondazione pi\u00f9 importante fu il monastero di Klosterneuburg (1108). Secondo la leggenda, la Vergine Maria gli apparve e gli indic\u00f2 un punto dove avrebbe trovato il velo che sua moglie Agnese aveva perduto anni prima. Egli indic\u00f2 quel punto come il luogo dove avrebbe dovuto far erigere il monastero. Successivamente, espandendosi l'abitato attorno al monastero, vi pose la propria residenza.\nLeopoldo fond\u00f2 inoltre i monasteri di Heiligenkreuz, Kleinmariazell e Seitenstetten che si svilupparono in luoghi impervi come le foreste. Tutta questa devozione ed il suo operato per la gloria di Cristo, spinsero a promuovere per lui la canonizzazione che avvenne nel 1485.\nLeopoldo promosse inoltre lo sviluppo delle citt\u00e0 austriache, come Klosterneuburg, Vienna e Kremnitz. In quest'ultima citt\u00e0 cre\u00f2 una zecca dello stato.\nGli scritti di Enrico di Melk e di Ava di G\u00f6ttweig, che sono i primi testi letterari dell'Austria, sono datati nel periodo di Leopoldo II.\nCulto.\nEgli \u00e8 sepolto nel monastero di Klosterneuburg, da lui fondato. Il suo teschio, conservato in un'urna dorata e decorato con una corona arciducale sul capo, \u00e8 esposto alla venerazione dei fedeli.\nNel 1663, sotto il regno del suo omonimo Leopoldo I, venne dichiarato santo patrono dell'Austria al posto di San Colomanno.\nIl 15 novembre (\"Leopoldstag\") \u00e8 festa a Vienna e nell'Austria Inferiore, dove scuole ed uffici pubblici vengono chiusi per l'occasione. Lo stesso giorno \u00e8 festa a Follonica, dove san Leopoldo \u00e8 patrono.\n\u00c8 raffigurato normalmente o incoronato e con in mano un modello di chiesa, proprio per le molte chiese da lui edificate, o con due panieri, in ricordo del suo prodigarsi per i pi\u00f9 poveri.\nMatrimonio ed eredi.\nDal matrimonio con la nobildonna appartenente alla famiglia Perg nacque un figlio:\nDal matrimonio con Agnese di Waiblingen, nacquero:"}
{"id": "1234618", "revid": "1717538", "url": "https://it.wikipedia.org/wiki?curid=1234618", "title": "NGC 7789", "text": "NGC 7789 (anche nota come Rosa di Caroline) \u00e8 un ammasso aperto molto ricco visibile nella costellazione di Cassiopea.\nOsservazione.\nSi pu\u00f2 individuare facilmente, partendo dalla stella (Caph), spostandosi 2 gradi a SW verso la stella arancione e infine mezzo grado a sud di quest'ultima. Non \u00e8 visibile ad occhio nudo, mentre con un binocolo 10x50 si evidenzia come una macchia chiara quasi circolare; un piccolo telescopio \u00e8 pi\u00f9 indicato per la sua osservazione, dato che vi si pu\u00f2 tentare la risoluzione in stelle, che per\u00f2 non si completa con strumenti inferiori ai 200mm di diametro. La componente pi\u00f9 luminosa \u00e8 di decima magnitudine, ma diverse decine di queste sono pi\u00f9 brillanti della tredicesima, cos\u00ec un newtoniano da 200mm \u00e8 di gran lunga lo strumento pi\u00f9 adatto per la sua osservazione. Ad ovest l'ammasso \u00e8 dominato da una stella rossa di magnitudine 9, non appartenente per\u00f2 ad esso.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medio-basse; dall'emisfero australe d'altra parte resta piuttosto basso e non \u00e8 osservabile dalle aree lontane dalla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nStoria delle osservazioni.\nNGC 7789 venne individuato per la prima volta da Caroline Herschel nel 1783 attraverso un telescopio riflettore da 4,2\u00a0pollici, segnalandolo a suo fratello William; il figlio di quest'ultimo, John Herschel, lo riosserv\u00f2 in seguito e lo inser\u00ec a sua volta nel General Catalogue of Nebulae and Clusters col numero 2284.\nCaratteristiche.\nNGC 7789 \u00e8 un ammasso aperto molto ricco e concentrato, formato da diverse centinaia di componenti; la sua distanza \u00e8 stimata attorno ai 2337\u00a0parsec (7620 anni luce), corrispondente a una zona interna al Braccio di Perseo, uno dei due bracci di spirale maggiori della Via Lattea.\nLa sua et\u00e0 \u00e8 piuttosto avanzata, stimata attorno a 1,7 miliardi di anni o di poco inferiore, pertanto \u00e8 certamente slegato fisicamente dalle grandi e giovanissime associazioni OB visibili nella sua direzione e presenti in quel tratto del Braccio di Perseo. Numerose sue componenti massicce appartengono al ramo delle giganti rosse, altre sono nella fase di fusione dell'elio nei loro nuclei; le stelle con una massa inferiore sono invece nella sequenza principale. Studi sulla metallicit\u00e0 di queste stelle hanno permesso di rilevare che l'abbondanza del ferro [Fe/H] \u00e8 relativamente simile a quella solare.\nIn NGC 7789 sono state identificate quasi 700 componenti la cui magnitudine sia pi\u00f9 brillante della 15,5. A causa dell'elevata densit\u00e0 delle sue regioni centrali, diverse stelle hanno subito un'interazione tale da essersi fuse fra loro diventando delle blue stragglers. Ammassi di questo tipo sono utili per comprendere diversi meccanismi dell'evoluzione stellare.\nIn studi incentrati sulla ricerca di pianeti extrasolari tramite il metodo del transito sono state individuate 14 stelle mostranti effetti di variazione assimilabili a transiti planetari; in aggiunta a queste vi sarebbero alcune semplici variabili cataclismiche di lungo periodo."}
{"id": "1234619", "revid": "371529", "url": "https://it.wikipedia.org/wiki?curid=1234619", "title": "Amore al primo morso", "text": "Amore al primo morso (\"Love at First Bite\") \u00e8 un film statunitense del 1979 diretto da Stan Dragoti.\nTrama.\nIl conte Samuel, cacciato dal suo castello dal governo che ne vuole fare un collegio per giovani ginnasti, sceglie di andare negli Stati Uniti per conquistare il suo grande amore, reincarnata in una modella molto richiesta con il suo fido Renfield, mangiatore di insetti e domatore di serpenti e tarantole.\nLei, decisamente pi\u00f9 aperta di quanto lui si aspettasse, se lo porta a casa, e gi\u00e0 al primo morso rimane folgorata; decide di raccontare tutto al suo fidanzato storico, nonch\u00e9 psicologo, che non sa essere il nipote di Van Helsing, e che quindi cerca di sconfiggere Dracula in ogni modo ma si mette nei guai, prima perch\u00e9 considerato pazzo e poi perch\u00e9 per uccidere Dracula manda a fuoco una stanza al Plaza. Dracula e lui si sfidano anche in una battaglia all'ultimo sguardo per cercare di ipnotizzarsi a vicenda, con il risultato che lei va a casa e fanno cadere in trance solo i camerieri di passaggio.\nQuello che Cindy non sa \u00e8 che al terzo morso lei diventer\u00e0 una vampira, e appena lo scopre comincia ad avere qualche dubbio, e nonostante sia innamorata di Dracula rimette in discussione anche il suo amore per il fidanzato, che nel frattempo trova l'aiuto dell'Ispettore Ferguson.\nAlla fine di tutto lei decide di partire con Dracula, ma all'aeroporto sbagliano ad imbarcare la bara del conte su un aereo per la Giamaica gi\u00e0 in partenza, e avendo come unica possibilit\u00e0 quella di volare come pipistrello morde per l'ultima volta Cindy, non prima che lei abbia saldato il suo debito per le sedute di psicoanalisi con un assegno; rassegnato alla sconfitta, Jeffrey trova il mantello di Dracula, se lo prova e l'ispettore gli dice che sembra un'altra persona, affascinante e irresistibile, e cos\u00ec i due decidono di utilizzarlo per le loro conquiste, come solo il conte sapeva fare.\nProduzione.\nL'ispirazione per il film nacque da un incontro tra George Hamilton e lo sceneggiatore Robert Kaufman. Una sera in piscina Hamilton, per far ridere Kaufman, si mise a fare l'imitazione di Bela Lugosi, e l'idea si svilupp\u00f2 in cosa sarebbe successo se Dracula fosse vissuto nella New York moderna. Il copione fu finanziato con 100,000 dollari e la sceneggiatura venne poi acquistata da Melvin Simon, un imprenditore interessato al cinema. Il regista Stan Dragoti fu coinvolto nel progetto attraverso Peter Sellers, conoscente di Kaufman.\nAccoglienza.\nIl film fu un successo al botteghino, incassando 44 milioni di dollari a fronte di un budget di 3 milioni e posizionandosi al 13\u00ba posto nella lista dei maggiori incassi cinematografici del 1979. Fu il maggiore successo della AIP fino all'uscita di \"Amityville Horror\" pi\u00f9 tardi quello stesso anno. Tuttavia, le recensioni della critica furono contrastanti, e \"Amore al primo morso\" ha una percentuale di gradimento del 67% sul sito web Rotten Tomatoes, basato su ventuno recensioni da parte di critici professionisti.\nJanet Maslin del \"The New York Times\" descrisse il film \"[un] piccolo film volgare e delizioso con un cast sbalorditivo e nessuna pretesa\", mentre Dave Kehr si lament\u00f2 di un \"miscuglio di battute piatte e slapstick sgraziato\" \"Variety\" not\u00f2 nel film la \"tendenza a barcollare da uno scherzo all'altro\" e osserv\u00f2 come la storia si potesse definire \"sciocca\"; ma ebbe parole positive per la performance di Hamilton. Gene Siskel del \"Chicago Tribune\" diede al film zero stelle su quattro, scrivendo che Hamilton \"non ha idea di come si reciti una commedia\" e liquid\u00f2 la pellicola come \"un cumulo di gag trite e ritrite e crudeli stereotipi razziali\". Charles Champlin del \"Los Angeles Times\" scrisse: \"Non \u00e8 proprio l'accoppiamento del decennio e la signora St. James, sebbene comprensiva, sembra occasionalmente distratta, come se si aspettasse una telefonata da un momento all'altro. Ma Hamilton ha tutta l'energia di cui il film ha bisogno. La sua caratterizzazione, grandiosamente ampia, sincera, assurda ma solenne, \u00e8 perfettamente giusta\". Gary Arnold del \"Washington Post\" sugger\u00ec che il film \"\u00e8 stato evidentemente scritto da battutisti che hanno iniziato a essere a corto di gag subito dopo aver pensato al titolo\", osservando anche che \"Susan Saint James non sembra provarci nemmeno\" e che \"Hamilton fa un'imitazione vocale accettabile di Bela Lugosi, anche se la cosa potrebbe essere stata pi\u00f9 divertente quando la faceva solo per gli amici\". Tom Milne di \"The Monthly Film Bulletin\" paragon\u00f2 il film alle opere di Mel Brooks, scrivendo che anche se meno divertente di \"Frankenstein Junior\", \"Amore al primo morso\" era \"pi\u00f9 coerente nel suo umorismo, in parte perch\u00e9 presta maggiore attenzione al personaggio ... ma principalmente perch\u00e9 aderisce al suo scopo di produrre una commedia con Dracula, piuttosto che un Dracula comico\"."}
{"id": "1234621", "revid": "9886986", "url": "https://it.wikipedia.org/wiki?curid=1234621", "title": "NISHADA", "text": ""}
{"id": "1234628", "revid": "124781333", "url": "https://it.wikipedia.org/wiki?curid=1234628", "title": "Armanda Guiducci", "text": "Biografia.\nAll'anagrafe Armanda Giambrocono, si laure\u00f2 in filosofia all'Universit\u00e0 di Milano, allieva di Antonio Banfi, uno dei personaggi di spicco della cultura italiana del tempo. Collabor\u00f2 dagli anni cinquanta in poi a numerose riviste letterarie e politiche della sinistra critica in Italia. Nel 1955, con Franco Fortini, Luciano Amodio e Roberto Guiducci, lanci\u00f2 la rivista politico-letteraria \u00ab Ragionamenti \u00bb, di cui in seguito assunse la direzione.\nCollabor\u00f2 inoltre a \u00ab Arguments \u00bb, \u00ab Cultura e Realt\u00e0 \u00bb di Pavese, \u00ab Passato e Presente \u00bb, \u00ab Opinioni \u00bb, \u00ab Tempi moderni \u00bb, presentando suoi studi su Gramsci in \u00ab La citt\u00e0 futura \u00bb e traducendo libri stranieri di critica letteraria. Appassionata studiosa di antropologia culturale, etnologia e psicoanalisi, partecip\u00f2 attivamente al movimento femminista italiano.\nCur\u00f2 sceneggiature culturali per la televisione svizzera."}
{"id": "1234629", "revid": "212348", "url": "https://it.wikipedia.org/wiki?curid=1234629", "title": "Puffo Quattrocchi", "text": ""}
{"id": "1234630", "revid": "1372005", "url": "https://it.wikipedia.org/wiki?curid=1234630", "title": "Leopoldo IV di Babenberg", "text": "Biografia.\nEgli era uno dei figli minori di Leopoldo III il Santo e di Agnese di Waiblingen.\nNon \u00e8 dato a sapersi perch\u00e9 originariamente venisse preferito al fratello maggiore Adalberto ed a Enrico.\nAttraverso la madre era imparentato con gli Hohenstaufen. Nel corso delle battaglie contro la casata dei Guelfi, venne consegnata a Leopoldo la Baviera come dono dell'imperatore Corrado III. Egli riusc\u00ec a mantenere la propria posizione grazie anche all'appoggio del fratello Ottone, vescovo di Frisinga.\nL'evento pi\u00f9 importante del suo breve regno fu lo \"Scambio di Mautern\" concluso con il Vescovo di Passavia nel 1137. Al Vescovo venne consegnata la chiesa di San Pietro a Vienna, mentre il Margravio ricevette numerosi territori dal vescovato. Durante il suo regno di inizi\u00f2 l'ampliamento di una piccola chiesa precedente a Vienna, che sarebbe divenuta in seguito il duomo di Santo Stefano, la cattedrale della citt\u00e0.\nLeopoldo mor\u00ec improvvisamente a Niederalteich (Baviera), gli succedette il fratello maggiore Enrico."}
{"id": "1234631", "revid": "1654832", "url": "https://it.wikipedia.org/wiki?curid=1234631", "title": "Campionati del mondo under 18 di atletica leggera", "text": "I campionati del mondo under 18 di atletica leggera (in inglese \"IAAF World U18 Championships in Athletics\") sono stati una competizione sportiva internazionale che vedeva protagonisti gli under 18: atleti di et\u00e0 pari a 16 o 17 anni che non abbiano compiuto il 18\u00ba anno d'et\u00e0 il 31 dicembre dello stesso anno nel quale gareggiano per la categoria.\nLa competizione era organizzata dalla International Association of Athletics Federations (IAAF) e si teneva a cadenza biennale. La prima edizione si \u00e8 svolta nel 1999 a Bydgoszcz, in Polonia, l'ultima nel 2017 a Nairobi, in Kenya. Fino all'edizione del 2015 erano noti come campionati del mondo allievi di atletica leggera (nome ufficiale in inglese \"IAAF World Youth Championships in Athletics\").\nI campionati del mondo under 18 non devono essere confusi con i campionati del mondo under 20 che, per l'appunto, sono rivolti ad atleti della categoria under 20.\nCriteri di partecipazione.\nLa partecipazione a tale manifestazione era riservata agli atleti che avessero stabilito una prestazione di minimo nella propria specialit\u00e0, precedentemente fissata dalla Federazione Internazionale; tuttavia, ad eccezione delle staffette, ciascuna federazione nazionale non poteva iscrivere pi\u00f9 di tre atleti per una singola disciplina (facendone gareggiare al massimo due) e, pertanto, poteva a discrezione limitare il numero di partecipanti della propria nazione utilizzando degli standard di ingresso superiori.\nCiascun atleta poteva prendere parte ad un massimo di due gare individuali (pi\u00f9 un'eventuale staffetta), di cui solamente una poteva essere pi\u00f9 lunga di 200 m se entrambe venivano corse. Ogni federazione poteva indicare una sola squadra per ogni staffetta, composta da un massimo di sei atleti: ognuno tra quelli iscritti alla gara poteva quindi essere utilizzato nella composizione della squadra per il primo turno di qualificazione.\nRecord dei campionati.\nMaschili.\n\"Statistiche definitive.\"\nFemminili.\n\"Statistiche definitive.\""}
{"id": "1234633", "revid": "827882", "url": "https://it.wikipedia.org/wiki?curid=1234633", "title": "The Beatles' Christmas Album", "text": "The Beatles' Christmas Album \u00e8 un LP che raccoglie messaggi natalizi registrati dal gruppo musicale britannico The Beatles tra il 1963 e il 1969.\nStoria.\nDal 1963 al 1969 i Beatles registrarono ogni anno dei corti messaggi natalizi per i loro fan. Le registrazioni venivano salvate su LP e spedite gratuitamente ai membri inglesi del loro Fan Club. Nel 1970 la Apple Records pubblic\u00f2 una raccolta di tutti i sette messaggi.\nI sette dischi originali.\n1965: \"The Beatles' Third Christmas Record\".\nIl flexi disc contiene diverse versioni a cappella di \"Yesterday\", insieme a \"Happy Christmas to Ya List'nas\" di Lennon, \"Auld Lang Syne\", una versione da 1 minuto e mezzo di \"It's the Same Old Song\" dei Four Tops (interrotta bruscamente poco prima di violarne il copyright) e una poesia originale intitolata \"Christmas Comes But Once a Year\".\nI membri del fan club statunitense dei Beatles non ricevettero il disco. Al suo posto, venne inviata loro una cartolina in bianco e nero, con una fotografia dei Fab Four e il messaggio: \"Season's Greetings; Paul, Ringo, George, John.\"\n1966: \"The Beatles' Fourth Christmas Record - Pantomime: Everywhere It's Christmas\".\nIl messaggio del 1966 \u00e8 una raccolta disomogenea di canzoni originali e di brevi scenette drammatiche. Le canzoni incluse sono \"Everywhere It's Christmas\", \"Orowanya\", e \"Please Don't Bring Your Banjo Back\" mentre gli sketch sono \"Podgy the Bear and Jasper\" e \"Felpin Mansions\".\nI membri del fan club statunitense non ricevettero il \"flexi disc\" ma solo una cartolina con il messaggio da un lato e una versione abbreviata di \"The Beatle Bulletin\" dall'altro.\n1967: \"Christmas Time is Here Again!\".\nDisco dalla produzione eleborata, \"Christmas Time is Here Again!\" venne sviluppato attorno al concetto di svariati gruppi musicali in attesa di fare un'audizione per uno show radiofonico della BBC. La title track funge da refrain lungo tutto il disco. I Beatles impersonano molti personaggi, inclusi concorrenti al gioco a premi dello show, aspiranti musicisti (\"Plenty of Jam Jars\", dei The Ravellers), ed attori di un dramma alla radio (\"Theatre Hour\"). Alla fine del disco John legge una poesia: \"When Christmas Time Is Over\".\nAnche in questo caso i membri del fan club americano non ricevettero il flexi disc, ma solo una cartolina.\n1968: \"The Beatles' 1968 Christmas Record\".\nSi tratta del primo disco natalizio dei Beatles ad essere stato registrato individualmente da ciascun membro del gruppo. Principalmente \u00e8 un collage di rumori vari, estratti musicali, scenette comiche, e messaggi individuali. Paul McCartney accenna alla chitarra acustica il suo brano \"Happy Christmas, Happy New Year\", mai inciso dai Beatles ufficialmente; John Lennon contribuisce con i poemetti comici da lui scritti intitolati ironicamente \"Jock and Yono\" e \"Once Upon a Pool Table\". Introdotto come ospite speciale da George Harrison, fa la sua comparsa anche Tiny Tim che esegue una versione all'ukulele del brano dei Beatles \"Nowhere Man\" nel suo inconfondibile stile. Sono infine presenti anche una versione accelerata di \"Helter Skelter\" ed un breve estratto della canzone \"Baroque Hoedown\" di Perrey &amp; Kingsley che sarebbe successivamente stata usata tre anni dopo nella Main Street Electrical Parade a Disneyland. Le tracce \"Ob-La-Di, Ob-La-Da\" e \"Birthday\" sono udibili in sottofondo all'inizio del messaggio. Il materiale venne assemblato dal disc jockey e amico dei Beatles, Kenny Everett.\nI membri del fan club americano ricevettero anch'essi il flexi disc ma con una copertina differente.\n1969: \"The Beatles' Seventh Christmas Record\".\nL'ultimo disco natalizio dei Beatles venne registrato separatamente da ciascun membro, dato che la band a questo punto non esisteva gi\u00e0 praticamente pi\u00f9. Il flexi disc contiene contributi da parte di John e Yoko nella loro residenza di Tittenhurst Park, dove giocano al gioco \"what will Santa bring me?\" (\"cosa mi porter\u00e0 Babbo Natale?\"). Harrison appare solo per brevissimo tempo, e Starr solamente per promuovere il suo nuovo film \"The Magic Christian\". Paul canta una sua composizione originale intitolata \"This is to Wish You a Merry, Merry Christmas\". Circa a 1:30, verso la fine della canzone di Ringo, si sentono gli assoli di chitarra del brano \"The End\", seguiti da Yoko che intervista John.\nPer la prima ed unica volta, sia la versione americana che la versione britannica del flexi disc erano identiche."}
{"id": "1234634", "revid": "767487", "url": "https://it.wikipedia.org/wiki?curid=1234634", "title": "Korja\u017ema", "text": "Korja\u017ema () \u00e8 una citt\u00e0 dell'Oblast' di Arcangelo, nella Russia europea che sorge sulla sponda sinistra del fiume Vy\u010degda, 30\u00a0km a est da Kotlas.\nLa citt\u00e0 \u00e8 stata fondata nel 1535. "}
{"id": "1234635", "revid": "116944", "url": "https://it.wikipedia.org/wiki?curid=1234635", "title": "\u021c", "text": ""}
{"id": "1234636", "revid": "547992", "url": "https://it.wikipedia.org/wiki?curid=1234636", "title": "Donatella Versace", "text": "Sorella del defunto Gianni Versace, attualmente \u00e8 la stilista pi\u00f9 ricca al mondo, con un introito annuo che si aggira attorno ai 400 milioni di dollari.\nBiografia.\nDonatella Versace nasce a Reggio Calabria il 2 maggio 1955, ed \u00e8 quartogenita (i fratelli sono Santo, Gianni e Tina, morta da bambina).\nLaureata in Lingue all'Universit\u00e0 di Firenze, entra nel mondo della moda durante gli anni ottanta, quando Versace si trasferisce a Milano e inizia a imporsi nel mondo del fashion. Inizialmente Donatella si occupa della comunicazione, le pubbliche relazioni e l'immagine del brand. Successivamente il fratello Gianni le affida la direzione del noto marchio Versace \"Versus\" Nel luglio 1998, un anno dopo l'omicidio del fratello per mano di Andrew Cunanan, Donatella disegna la sua prima linea moda Versace.\nPrima che nel 2018 Versace fosse venduta a Michael Kors per 2 miliardi di euro (che gi\u00e0 aveva acquistato la maison di moda Jimmy Choo), il suo titolo era vice presidente del gruppo e azionista per il 20% dell'intero patrimonio. Il fratello, Santo Versace, ne possedeva il 30%, mentre la figlia, Allegra Versace (nata dal matrimonio col modello Paul Beck) era proprietaria del 50% del patrimonio, percentuale acquisita dopo la morte dello zio Gianni, fondatore della maison. Ad oggi Donatella rimane capo progettista della linea di moda e assieme al fratello Santo e alla figlia Allegra possiede azioni della casa di moda per un ammontare di circa 200 milioni di euro.\nNel 2000 Donatella Versace realizza il celebre vestito verde trasparente che indosser\u00e0 Jennifer Lopez in occasione dei Grammy Awards 2000, e che attirer\u00e0 su di s\u00e9 gli occhi e le critiche della stampa, diventando un pezzo iconico del mondo della moda. \nNel 2005 idea i costumi per il lavoro di Francesco Vezzoli, \"Trailer for a Remake of Gore Vidal's Caligula\", presentato alla 51\u00aa Biennale di Venezia.\nInoltre, Donatella Versace ha preso parte ad alcuni documentari su personaggi del mondo della moda e dello spettacolo: ' (2008), \"Mademoiselle C\" (2013), \"Dior and I \u2013 Una sfida creativa\" (2014) e ' (2017). Nel 2013 Lady Gaga \u2013 cantante e grande amica di Donatella Versace \u2013 dedica un brano alla stilista, chiamato \"Donatella,\" all'interno dell'album \"Artpop\". Nel 2002 una selezione dei suoi abiti pi\u00f9 belli e iconici \u00e8 stata esposta al Victoria and Albert Museum di Londra. Donatella Versace \u00e8 molto attiva sui social, dove spesso racconta le sue creazioni e le ispirazioni che la portano a creare gli abiti Versace. \u00c8 amica dei pi\u00f9 grandi nomi dello star system internazionale, tra cui Elton John, Prince, Naomi Campbell.\nVita privata.\nDonatella Versace ed il suo ex marito, il modello statunitense Paul Beck, hanno avuto due figli: Allegra (1986) e Daniel (1990). Aveva una sorella maggiore, Tina, morta per un'infezione da tetano all'et\u00e0 di dieci anni. \u00c8 legata da vincoli parentali con l'atleta paralimpica Giusy Versace, essendo cugina del padre.\nPer decenni ha vissuto una forte dipendenza da cocaina, con pesanti impatti sulla vita privata e professionale, superata grazie ad una terapia di disintossicazione in una clinica dell'Arizona durata quasi un anno. In seguito si \u00e8 avvicinata al buddhismo.\nSi tinge i capelli di biondo sin dall'et\u00e0 di 11 anni, persuasa del fratello Gianni poich\u00e9 era un grandissimo fan di Patty Pravo."}
{"id": "1234642", "revid": "260676", "url": "https://it.wikipedia.org/wiki?curid=1234642", "title": "Parco regionale della Valle del Lambro", "text": "Il parco regionale della Valle del Lambro \u00e8 un'area naturale protetta della Lombardia istituita nel 1983. \u00c8 in gestione a un consorzio costituito da 36 comuni delle province di Como, Lecco e Monza e della Brianza.\nTerritorio.\nIl Parco comprende un territorio che si estende da nord a sud per circa 25\u00a0km; occupa una superficie di 8.348 ettari nella Valle del Lambro ed ha un'altitudine che varia da 167 a 376 m s.l.m. Include numerose aree urbane, ma soprattutto zone boschive che affiorano lungo il Lambro e i suoi affluenti Bevere e Rii (Rio Pegorino, Rio Cantalupo).\nA nord del Parco regionale si trovano due laghi compresi per tutta la loro superficie all'interno parco: il lago di Alserio e il lago di Pusiano, nel quale il Lambro, prima si getta col nome di Lambrone, poi esce e continua il suo percorso fino ad incontrare il Po presso Orio Litta.\nLa parte sud del parco \u00e8 compresa nel Parco di Monza.\nComuni.\nAlbavilla, Alserio, Anzano del Parco, Arosio, Erba, Eupilio, Inverigo, Lambrugo, Lurago d'Erba, Merone, Monguzzo, Pusiano\nBosisio Parini, Casatenovo, Cassago Brianza, Cesana Brianza, Costa Masnaga, Nibionno, Rogeno\nAlbiate, Arcore, Besana Brianza, Biassono, Briosco, Carate Brianza, Correzzana, Giussano, Lesmo, Macherio, Monza, Sovico, Triuggio, Vedano al Lambro, Veduggio con Colzano, Verano Brianza, San Giorgio e Villasanta\nFauna.\nL'avifauna del parco \u00e8 molto varia, troviamo rapaci quali il gufo, la civetta, i falchi e le poiane, e piccoli uccelli come pettirossi, fringuelli, cardellini.\nSono anche presenti rettili e anfibi: rane, rospi, salamandre, orbettini, ramarri, natrici, biacchi e bisce.\nTra i mammiferi vi sono le volpi, lo scoiattolo, il tasso, le donnole, i ricci, i topi e altri roditori.\nFlora.\nL'ambiente del parco \u00e8 caratterizzato da ambienti floreali differenti tra loro, accomunati dalla forte impronta lasciata dall'uomo nelle sue svariate attivit\u00e0. Rilevanti sono i boschi di Robinia, carpini, farnie, ontani e frassini..\nContatti.\nViene gestito dal \"Ente di Diritto Pubblico Parco Regionale della Valle del Lambro\" che ha sede in via Vittorio Veneto, 19 a Triuggio (MB)."}
{"id": "1234648", "revid": "773636", "url": "https://it.wikipedia.org/wiki?curid=1234648", "title": "Chiesa di San Giuseppe (Bibbona)", "text": "La chiesa di San Giuseppe \u00e8 un edificio sacro che si trova a Bibbona.\nStoria e descrizione.\nVenne fondata nel 1589 per sopperire alla mancanza di un luogo di culto dopo la distruzione della Badia de' Masi che sorgeva in prossimit\u00e0 del litorale.\nL'edificio ad aula rettangolare ha uno sviluppo longitudinale. Sulla facciata del tipo a capanna si apre il portale d'ingresso sormontato da uno stemma dell'ordine vallombrosano che testimonia l'antica presenza dei monaci. Il soffitto \u00e8 a capriate lignee. Gli elementi di arredo sono addossati lungo le pareti e nella zona absidale dove \u00e8 collocata una tela raffigurante la \"Madonna con Bambino e santi\", che si conforma per la tipologia compositiva e per il carattere devozionale allo stile della pittura religiosa seicentesca."}
{"id": "1234649", "revid": "174925", "url": "https://it.wikipedia.org/wiki?curid=1234649", "title": "San Gaspare Bertoni", "text": ""}
{"id": "1234650", "revid": "2110845", "url": "https://it.wikipedia.org/wiki?curid=1234650", "title": "Jean Gimpel", "text": "\u00c8 uno storico medievalista, scrittore di saggi francese. La sua opera ruota intorno alla questione delle tecnologie e del progresso o del regresso della civilt\u00e0. Ha poi appoggiato la resistenza durante la seconda guerra mondiale.\nInsieme a Lynn White Jr., \u00e8 il cofondatore nel 1984 dell'associazione Villard de Honnecourt for the interdisciplinary study of medieval science, technology and art (Avista) a Kalamazoo (Michigan). I lavori di Jean Gimpel intendono rivalutare il Medioevo.\nFamiglia.\nJean Gimpel \u00e8 il fratello adottivo di Ernest Gimpel (5/08/1913 - 26/01/1973), conosciuto come Charles Gimpel (questo nome gli \u00e8 stato attribuito in un periodo di clandestinit\u00e0)e di Peter Gimpel (26/10/1915 - 12/06/2005), fondatori a Londradella galleria \"Gimpel Fils\" nel 1946. Molto influente, la galleria ha promosso il lavoro di artisti tra cui Nicolas de Sta\u00ebl, Pierre Soulages, Marcel Duchamp, Yves Klein, Lynn Chadwick e Anthony Caro. Il padre dei fratelli Gimpel \u00e8 Ren\u00e9 Gimpel, un conosciuto mercante d'arte amico di Proust, che appoggiava la resistenza durante la guerra (come i figli), fu deportato a Neuengamme dove mor\u00ec nel 1945. La loro madre \u00e8 Fiorenza Duveen, figlia di Joseph Duveen, fondatore, insieme al fratello Henry, della Duveen Bros Inc."}
{"id": "1234652", "revid": "124020575", "url": "https://it.wikipedia.org/wiki?curid=1234652", "title": "Gaspare Bertoni", "text": "Biografia.\nGaspare Bertoni nacque il 9 ottobre 1777 dal notaio Francesco e da Brunora Ravelli. Venne battezzato nella parrocchia di San Paolo Campo Marzo dal prozio Giacomo. La sua giovent\u00f9 fu segnata dalla morte della sorella Matilde nel 1786 e dalla separazione dei genitori.\nDopo il suo ingresso in seminario nel 1795, assistette nel 1797 all'invasione della citt\u00e0 di Verona da parte di Napoleone Bonaparte e ai continui scontri tra Francesi ed Austriaci, che portarono alla divisione della citt\u00e0 in due parti.\nAncora prima di essere ordinato sacerdote il 20 settembre 1800, Gaspare si dedic\u00f2 all'assistenza dei malati e dei feriti nella Evangelica Fratellanza degli Spedalieri.\nNegli anni successivi, dopo essere stato incaricato dal parroco di dedicarsi ai giovani e aver fondato un oratorio, fu scelto nel 1808 per la direzione spirituale della nuova Congregazione delle Figlie della Carit\u00e0, fondata da Santa Maddalena di Canossa, e nel 1810 venne incaricato dal Vescovo della direzione spirituale dei chierici del Seminario.\nNel 1816 apr\u00ec una scuola per la formazione di sacerdoti, presso un palazzo ricevuto con donazione, \"le Stimati\", e vi fond\u00f2 l'istituto religioso \"Missionari Apostolici in aiuto dei Vescovi\", poi chiamati \"Stimmatini\". Tale congregazione, ideata per essere in stretta collaborazione con i vescovi, prendeva spunto dall'espressione di Gaspare Bertoni \u00abEuntes, docete in diocesi et mundo\u00bb (\u00abAndate e predicate nella diocesi e nel mondo\u00bb), tratta a sua volta dalle parole di Ges\u00f9 Cristo riportate nel vangelo di Matteo: \u00abAndate e predicate\u00bb ().\nDopo la caduta di Napoleone, il 20 dicembre 1817 venne nominato \"missionario apostolico\" da papa Pio VII.\nNonostante una grave malattia, continu\u00f2 a lavorare fino alla morte, bench\u00e9 per molti anni, perlomeno dal 1843, fosse praticamente a letto per l'impossibilit\u00e0 di stare in piedi; riceveva infatti i confratelli e ogni genere di persone bisognose dei suoi consigli spirituali, e veniva regolarmente consultato dal vescovo di Verona per ogni genere di problema dottrinale e disciplinare, per un giudizio su libri da permettere o no, su iniziative ecclesiastiche da promuovere o da interrompere. Le grandi sofferenze della malattia e del decubito furono da lui accettate con eccezionale spirito ascetico.\nMor\u00ec il 12 giugno 1853, in fama di santit\u00e0.\nScrissero sue biografie don Gaetano Giacobbe, padre Giuseppe Stofella, padre Nello Dalle Vedove.\nIl suo corpo \u00e8 conservato presso un'urna in vetro situata in un altare laterale della chiesa delle Stimmate a Verona. Un monumento onorifico si trova nel cimitero monumentale di Verona.\nCulto.\nIl 1\u00ba novembre 1975 fu proclamato beato dal Papa Paolo VI, che di lui disse:\nIl 1\u00ba novembre 1989 fu proclamato santo dal Papa Giovanni Paolo II, spiegando che:"}
{"id": "1234656", "revid": "687233", "url": "https://it.wikipedia.org/wiki?curid=1234656", "title": "No Strange", "text": "I No Strange, inizialmente conosciuti come i No strani, sono un gruppo musicale italiano, considerato tra i precursori della nuova neopsichedelia internazionale.\nStoria del gruppo.\nIl gruppo nasce nel 1980 a Torino con la denominazione di No Strani, per iniziativa di Salvatore D'Urso (meglio conosciuto come Ursus) ed Alberto Ezzu.\nNel 1984 inizia la collaborazione con il produttore e discografico Giulio Tedeschi della Toast Records. Furono poi di questi anni la produzione dei nastri \"Rainbow\" (autoprodotto, 1983) \"Lysergic Tomahawk\" (Roller coaster Italy, 1984) e la partecipazione alla compilazione del 1985 \"Eighties Colours\" curata da Claudio Sorge e pubblicata dalla Electric Eye. Sempre nel 1985 usc\u00ec poi il loro primo omonimo album.\nOltre a D'Urso ed Ezzu, si alterneranno nel tempo molti altri musicisti, tra cui Franco \"Franz\" Presutti, Gilberto Richiero, Loris Canalia ed Antonio \"Tony\" D'Urso.\nLa band ha sempre privilegiato l'attivit\u00e0 di studio e la ricerca musicale. Le apparizioni dal vivo sono state rare. Preferibilmente in occasioni particolari, come il \"Bom Shankar Evento\" tenutosi a La Loggia (To) il 20 marzo 1988, svoltosi con Laura Tommasi ai fiati e Sandro Becchis alla chitarra, la registrazione del quale venne pubblicata nella compilation Oracolo.\nCon l'entrata in formazione di Lucio Molinari, percussionista, ed il fratello Pino Molinari alle tastiere, i No strange incideranno anche l'album \"Flora di romi\" uscito all'inizio del 1991.\nIl gruppo termina la sua attivit\u00e0 regolare nel 1993, per riformarsi nella primavera\ndel 2008, con la partecipazione di Salvatore \"Ursus\" D'Urso, Alberto Ezzu, Pino Molinari, Lucio Molinari, Tony D'Urso, Laura Tommasi e Paolo Avataneo. In pratica una fusione tra le diverse formazioni che operarono negli anni ottanta cui si \u00e8 poi aggiunta anche la corista Rosalba Guastella.\nNel novembre 2011 esce Cristalli Sognanti in doppio formato (digitale ed analogico).\nNel 2014 esce in doppio CD e in doppio LP Armonia Vivente, sempre per le case discografiche Area Pirata e Psychout Rec.\nNel giugno 2015 esce il 10 pollici a 33 giri Universi e Trasparenze in cui la band omaggia alcuni nomi e gruppi da cui negli anni ha tratto ispirazione: Popol Vuh, The Nice, Le Stelle di Mario Schifano, Terry Riley e La Monte Young.\nCambio nella formazione dal vivo con l'aggiunta al sintetizzatore e campionamenti di Matteo Martino.\nNel maggio 2017, Alberto Ezzu, Salvatore D'Urso \"Ursus\" e Fabrizio Della Porta pubblicano per Area Pirata il libro \"No Strange e Sogni Correlati\".\nPrendono parte al volume artisti, musicisti e poeti di varie nazionalit\u00e0 e provenienti da epoche diverse, per ricollegare un percorso comune partendo dagli anni 60, fino al presente. Il tema centrale della psichedelia passa anche attraverso linguaggi come il fumetto e la composizione grafica.\nAlla fine del 2017 esce il nuovo lavoro in vinile \"Il Sentiero delle Tartarughe\", ancora per le case discografiche Area Pirata e Psychout Rec., con la nuova formazione a tre cui si aggiunge, alla voce, il contralto Paola Scatena.\nAncora un LP nel 2019, sempre per le case discografiche Area Pirata e Psychout Rec., \"Mutter der Erde\", dedicato a Jutta Nienhaus,con la formazione a quattro, Alberto Ezzu, Salvatore D'Urso \"Ursus\", Matteo Martino e Paola Scatena con alcune collaborazioni notevoli, tra cui la cantante di origine armena Rita Tekeyan, la cantante/esecutrice Simona Colonna, la viellista Stefania Priotti, il bassista Riccardo Salvini e il batterista Gabriele Maggiorotto.\nIntanto, sempre nel 2019, escono altri due lavori di Ezzu con due suoi progetti paralleli: Alberto Ezzu Lux Vocal Ensemble \"L'Uscita delle Anime verso la Luce dl Giorno\" in LP per Psychout Rec.; e un nuovo lavoro con l'ensemble di nuova costituzione AlmaMantra, con Alberto Ezzu alla voce e vari strumenti, Anna Siccardi soprano e flauti, Stefania Priotti alla viella e Paola Scatena contralto e percussioni. Repertorio di musiche medievali rivisitate in chiave meditativa per la casa discografica His Sunt Leones.\nNel 2021 esce il LP \"\u2026e continuer\u00f2 ad esistere\" sempre con le case discografiche Area Pirata e Psychout Rec. Nel disco si nota l'assenza di Matteo Martino, impegnato in altri progetti elettronici solisti, e la collaborazione sempre pi\u00f9 importante della cantante Paola Scatena."}
{"id": "1234664", "revid": "767487", "url": "https://it.wikipedia.org/wiki?curid=1234664", "title": "Joe Cocker!", "text": "Joe Cocker! (1969) \u00e8 il secondo album in studio dell'omonimo artista britannico."}
{"id": "1234666", "revid": "1543377", "url": "https://it.wikipedia.org/wiki?curid=1234666", "title": "NGC 457", "text": "NGC 457 (noto talvolta anche col soprannome di Ammasso Civetta, Ammasso della libellula o con la sigla C 13) \u00e8 un ammasso aperto visibile nella costellazione boreale di Cassiopea.\nOsservazione.\nNGC 457 \u00e8 un ammasso di facile individuazione e osservazione; si trova quasi 2 gradi a sud della stella (Ruchbah) ed \u00e8 visibile anche con un binocolo 10x50 o, meglio, 15x80, attraverso i quali si presenta gi\u00e0 parzialmente risolto in stelle. Un telescopio da 150 mm \u00e8 tra i migliori strumenti per l'osservazione di quest'oggetto celeste, che alle latitudini medie boreali si presenta circumpolare; gi\u00e0 a bassi ingrandimenti \u00e8 un oggetto ben risolto che occupa buona parte del campo visivo. Strumenti di apertura superiore permetteranno di notare che molte delle sue componenti pi\u00f9 luminose, tra le quali la stella , sul bordo meridionale dell'ammasso, sono doppie.\nNGC 457 ha una declinazione fortemente boreale, pertanto si presenta circumpolare da gran parte dell'emisfero nord, fino alle latitudini subtropicali; sebbene il periodo in cui raggiunge la sua massima altezza nel cielo serale sia compreso fra i mesi di settembre e dicembre, in gran parte dell'emisfero nord resta visibile per tutte notti dell'anno. Dall'emisfero sud, al contrario, la sua visibilit\u00e0 \u00e8 limitata alle regioni comprese fra l'equatore e le regioni poco a sud del Tropico del Capricorno.\nStoria delle osservazioni.\nNGC 457 venne scoperto da William Herschel il 18 ottobre 1787, che lo osserv\u00f2 attraverso il suo telescopio riflettore da 18,7\u00a0pollici; egli lo descrisse come un brillante ammasso di stelle sia luminose che deboli, piuttpsto ricco. Suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 256.\nCaratteristiche.\nSi tratta di un ammasso dall'aspetto molto caratteristico: la sua forma particolare lo ha reso noto con il nome di \"Ammasso Civetta\": infatti \u00e8 dominato da due stelle di sesta magnitudine (una delle quali \u00e8 ), da cui parte una concatenazione di astri che ricordano bene le ali di un uccello in volo; le due stelle di sesta sono gli \"occhi\" della civetta. In realt\u00e0, le stelle pi\u00f9 brillanti dell'ammasso, come , sarebbero molto pi\u00f9 vicine a noi, e si mostrano in direzione dell'ammasso per un effetto prospettico.\nNGC 457 \u00e8 composto da una sessantina di componenti stellari accertate fino alla quattordicesima magnitudine e dista dal Sole quasi 8000 anni luce e giace, insieme agli altri ammassi circostanti, come M103, nel Braccio di Perseo, il braccio di spirale immediatamente pi\u00f9 esterno di quello in cui si trova il sistema solare. Come la gran parte degli ammassi brillanti situati in direzione di Cassiopea, anche questo presenta un'et\u00e0 piuttosto giovane, stimata attorno ai 21 milioni di anni. Nella sua direzione sono note diverse decine di stelle variabili, molte delle quali sono in realt\u00e0 fisicamente separate dall'ammasso; fra le variabili accertate come appartenenti a NGC\u00a0457 vi \u00e8 V466\u00a0Cas, una gigante rossa evoluta appartenente alla classe delle variabili pulsanti, e V765\u00a0Cas, una binaria a eclisse di classe spettrale B5, cui se ne aggiungono altre quattro con diversi gradi di probabilit\u00e0 di appartenenza. Fra le stelle situate sulla stessa linea di vista ma sicuramente non appartenenti all'ammasso, vi sono diverse variabili cefeidi e alcune variabili RR Lyrae."}
{"id": "1234675", "revid": "12379", "url": "https://it.wikipedia.org/wiki?curid=1234675", "title": "Asse neutro", "text": "Per asse neutro s'intende la retta d'intersezione tra il piano neutro (il luogo dei punti per cui le tensioni normali sono pari a zero) e il piano della generica sezione sul quale agisce.\nEsso \u00e8 quell'asse attorno al quale ruota la sezione:\nIn base al tipo di verifica strutturale da effettuare, ci possono essere due tipologie di asse neutro:"}
{"id": "1234676", "revid": "767487", "url": "https://it.wikipedia.org/wiki?curid=1234676", "title": "With a Little Help from My Friends (album)", "text": "With a Little Help from My Friends (1969) \u00e8 il primo album dell'artista britannico Joe Cocker, con la partecipazione della Grease Band. L'album prende il titolo dal brano omonimo dei Beatles, di cui l'album contiene una cover."}
{"id": "1234677", "revid": "102312948", "url": "https://it.wikipedia.org/wiki?curid=1234677", "title": "Libru di Valeriu Maximu", "text": "Il Libru di Valeriu Maximu (titolo per esteso: \"Valeriu Maximu translatatu in vulgar messinisi per Accursu di Cremona\") \u00e8 la traduzione in siciliano del \"Factorum et dictorum memorabilium libri IX\" di Valerio Massimo, realizzata da Accurso di Cremona dopo il 1320. \u00c8 dedicata al re Pietro II di Sicilia.\nIl testo \u00e8 conservato in due manoscritti della Biblioteca Nacional de Espa\u00f1a di Madrid, l'8833 e l'8820. Il primo dovrebbe risalire al periodo del regno di Pietro, tra il 1321 e il 1337, il secondo \u00e8 del XV secolo."}
{"id": "1234680", "revid": "1543377", "url": "https://it.wikipedia.org/wiki?curid=1234680", "title": "Sh\u014db\u014dgenz\u014d", "text": "Sh\u014db\u014dgenz\u014d (\u6b63\u6cd5\u9650\u8535), \"La Custodia della Visione del Vero Dharma\" (o \"Il Tesoro dell'Occhio del Vero Dharma\", secondo un'altra possibile traduzione) \u00e8 il titolo dell'opera maggiore di Eihei D\u014dgen (1200-1253) monaco buddista giapponese, una delle figure spirituali pi\u00f9 significative dell'Estremo Oriente cui si rif\u00e0 idealmente il S\u014dt\u014d Zen, una delle scuole del buddismo zen giapponese.\nEsistono diverse redazioni dell'opera che, secondo le intenzioni dell'autore, avrebbe dovuto essere composta di cento sezioni o libri: ne restano oggi numerose edizioni pi\u00f9 o meno inclusive, che vanno dalle dodici sezioni (le ultime in ordine di tempo redatte dall'autore) alla pi\u00f9 ampia, composta da novantacinque libri.\nIl titolo scelto da D\u014dgen non \u00e8 originale ma \u00e8 ripreso da altre opere della Cina del periodo Song (960-1279) e richiama l'Occhio del Vero Dharma, ovvero la visione di Buddha, il risvegliato, colui che apre gli occhi alla realt\u00e0 autentica (dharma).\nIl contenuto dell'opera.\n\u00c8 evidente dunque l'intenzione di chi utilizza questo titolo, e dunque anche di D\u014dgen, di scrivere una summa del vero insegnamento buddista. Ogni sezione parte da un particolare punto di osservazione della realt\u00e0, solitamente usando come traccia espressioni di antichi \"s\u016btra\" indiani e cinesi o espressioni caratteristiche di famosi monaci e maestri del passato.\nGli argomenti trattati vanno dal tempo alla vita e morte, dalla pratica religiosa al funzionamento intrinseco della realt\u00e0, dalla natura alla legge di causa effetto, ognuno analizzato, scrutato ed esposto con un rigore logico che \u00e8 insieme caratteristico e peculiare dell'Autore e fonte di ispirazione non solo per chi segue esplicitamente la Via buddista ma anche per pensatori e filosofi delle pi\u00f9 varie formazioni.\nApprofondimenti.\nGli studi sullo Sh\u014db\u014dgenz\u014d conoscono una particolare fioritura a partire dal XVIII secolo e soprattutto dopo l'apertura del Giappone all'influenza occidentale anche sul piano filologico e metodologico. Oggi molti sono gli studi e gli approfondimenti dello Sh\u014db\u014dgenz\u014d in Giappone, negli Stati Uniti d'America e in Europa, sia a livello accademico filosofico sia a livello della riflessione religiosa.\nIl maestro zen Gudo Nishijima roshi, avendone iniziato lo studio con Sawaki K\u014dd\u014d, ha sviluppato una esegesi quadropartita nella quale osserva il Dogen esporre l'aspetto ideologico, poi materiale, in terza posizione nel modo dell'azione ed infine poetico, per poter rappresentare l'ineffabilit\u00e0 della realt\u00e0. La sua versione dell'opera \u00e8 oramai disponibile in giapponese moderno, in inglese, in tedesco ed in spagnolo, queste ultime ad opera dei suoi allievi occidentali.\nStruttura dell'opera.\nLo Shobogenzo esiste in parecchie versioni, le tre principali sono l'edizione in 12 capitoli, l'edizione in 75 capitoli e l'edizione in 95 capitoli. Le prime due sono edizioni antichissime che non furono mai stampate, ma furono tramandate attraverso copie manuali. L'edizione in 95 capitoli include tutti i capitoli delle altre due edizioni con una eccezione: il capitolo intitolato Ippyaku Hachi Homyo Mon. Questa edizione, essendo la pi\u00f9 completa, fu pubblicata nell'era di Genroku (1688- 1704) e fu stampata su tavole di legno nel 1816. Ci\u00f2 ebbe per effetto di fissarne i contenuti a quello stadio, e fu questa edizione che divenne la versione studiata in Giappone a partire da questo momento sino alla Seconda Guerra Mondiale.\nDopo la guerra, certi giovani studiosi dell'epoca stabilirono che l'edizione in 75 capitoli fosse quella pi\u00f9 genuina, poich\u00e9 stesa dallo stesso Maestro Dogen. Scoprirono una vecchia copia che constava di 75 capitoli, che stabilirono fossero stati scritti dalla stessa mano di Dogen Zenji. Una successiva analisi sulla scrittura del testo fece nascere dubbi su questa pretesa, che ancora oggi attende di venir confermata.\nTitoli dei capitoli"}
{"id": "1234681", "revid": "78273", "url": "https://it.wikipedia.org/wiki?curid=1234681", "title": "Formula di Jourawski", "text": ""}
{"id": "1234682", "revid": "110157", "url": "https://it.wikipedia.org/wiki?curid=1234682", "title": "Vel'sk", "text": "Vel'sk (, talvolta anche \"Velsk\") \u00e8 una citt\u00e0 della Russia, nell'Oblast' di Arcangelo.\nGeografia fisica.\nLa citt\u00e0 si trova nel punto in cui il fiume Vel' si butta nel fiume Vaga. Le sue coordinate sono 61\u00b012'N 42\u00b005'E.\nStoria.\nLa citt\u00e0 \u00e8 stata fondata nel 1137. In seguito, nel XVI secolo, ha subito un'inondazione che l'ha distrutta. La citt\u00e0 era riconosciuta prima del 1555 come un pogost e tra il 1556 e il 1780 come un posad, dopodich\u00e9 ha ricevuto lo status di citt\u00e0.\nPopolazione.\nVel'sk, dal 1989 ad oggi, ha avuto un lievissimo aumento di popolazione: contava 25.967 abitanti nel 1989 e 26.100 nel 2007."}
{"id": "1234689", "revid": "838137", "url": "https://it.wikipedia.org/wiki?curid=1234689", "title": "SystemC", "text": "SystemC \u00e8 un tipo di linguaggio di descrizione hardware, simile al VHDL o al Verilog, utilizzato nella descrizione dei sistemi, poich\u00e9 mostra la sua potenza di funzionamento con modelli a livello transazionale e comportamentali, nei quali il grado di dettaglio dell'andamento nel tempo dei segnali di uscita viene tralasciato in favore di una pi\u00f9 concisa rappresentazione della descrizione della funzione richiesta.\nStoria.\nARM Ltd., CoWare, Synopsys e CynApps unirono le forze per sviluppare SystemC (successivamente CynApps divenne Forte Design Systems), pubblicando la prima bozza nel 1999. Il concorrente principale all'epoca era SpecC, un altro pacchetto \"open source\" basato sul C++, sviluppato da membri dell'Universit\u00e0 di Irvine, California, e da alcune compagnie giapponesi.\nA giugno del 2000 venne formato un gruppo di standardizzazione denominato \"Open SystemC Initiative\" con il compito di organizzare le attivit\u00e0 e permettere ai concorrenti di Synopsys, Cadence e Mentor Graphics, di avere voce nello sviluppo.\nA luglio 2004 Synopsys termin\u00f2 il proprio coinvolgimento in SystemC.\nDescrizione.\nIl SystemC \u00e8 un insieme di librerie e macro scritte in C++ con cui \u00e8 possibile simulare processi concorrenti, ovvero che avvengono nello stesso momento, ognuno descritto attraverso la sintassi C++. Nell'ambiente di lavoro del SystemC, gli oggetti descritti possono comunicare in un contesto simulato \"sistema real-time\" usando segnali di tutti i tipi di dato offerti dal C++, insieme ad altri offerti dalle librerie SystemC, oltre a quelli definiti dall'utilizzatore.\nIl linguaggio offre una semantica simile a quella di VHDL e Verilog, ma al costo di un aggravamento sintattico rispetto a questi. D'altro canto, permette un maggiore libert\u00e0 espressiva, come programmazione orientata agli oggetti e classi template. Pi\u00f9 in generale, SystemC \u00e8 sia un linguaggio di descrizione sia un sistema di simulazione che permette di generare un eseguibile che si comporta come il modello descritto al momento dell'esecuzione. Le prestazioni del sistema di simulazione sono difficilmente paragonabili a quelle dei simulatori VHDL/Verilog commercializzati attualmente, specialmente per via delle differenze di ambito applicativo. Mentre Verilog e VHDL sono stati pensati, originariamente proposti e nel tempo sviluppati per la progettazione a \"livello di trasferimento tra registri\" (RTL), il SystemC, nei suoi primi anni di vita, ha veicolato una forte spinta verso la progettazione a livelli di astrazione superiore, con produzione di strumenti per la Sintesi di Alto livello e successivi sviluppi del paradigma transazionale, nel quale la comunicazione tramite segnali digitali viene sostituita con un pi\u00f9 generico passaggio di messaggi.\nNei fatti, tuttavia, l'iniziale spinta innovativa non ha trovato riscontro nei risultati prodotti; il costo di mantenimento della coerenza della rappresentazione \u00e8 rimasta in larga misura sulle spalle dell'utilizzatore, data la mancanza di strumenti di controllo semantico sufficientemente robusti, pi\u00f9 di quanto non capiti con altri linguaggi di descrizione dell'hardware, e nel frattempo l'introduzione, nel 2005, del SystemVerilog, variante orientata agli oggetti del Verilog, ha di fatto pressoch\u00e9 annullato i vantaggi che la natura di libreria di classi C++ del SystemC aveva dato a questo inizialmente.\nLa parte che aveva destato pi\u00f9 interesse nella fase di sviluppo vivace della modellazione transazionale, ovvero la formalizzazione dei concetti di connessione tramite port/export, canali, e socket, \u00e8 stata riproposta in SystemVerilog, organizzata secondo i dettami della programmazione a pattern, all'interno della libreria di classi UVM, che attualmente rappresenta l'elemento di maggior successo nell'ambito della progettazione di ambienti e componenti di verifica per la progettazione di dispositivi digitali e \"mixed signal\".\nCaratteristiche.\nModuli.\nI moduli costituiscono i blocchi base di un progetto SystemC. Un modello di solito consiste in diversi moduli che comunicano attraverso le porte. I moduli possono essere pensati come i blocchi costruttivi del linguaggio.\nPorte.\nLe porte permettono la comunicazione fra l'interno del modulo e l'esterno, di solito verso altri moduli.\nProcessi.\nI processi sono i componenti principali che realizzano l'elaborazione. Sono ad esecuzione concorrente.\nCanali.\nI canali sono gli elementi che permettono la comunicazione nel SystemC. Possono essere semplici connessione o sistemi di comunicazione complessi, come code FIFO o bus\nCanali elementari:\nInterfacce.\nLe porte usano le interfacce per comunicare con i canali.\nEventi.\nPermette la sincronizzazione fra i processi.\nTipi di dati.\nIl SystemC introduce vari tipi di dati che supportano la modellazione dell'hardware.\nTipi standard estesi:\nTipi logici:\nTipi in virgola fissa:\nEsempio.\nEsempio di codice per un sommatore:\nSC_MODULE(adder) // dichiarazione di modulo (classe)\n sc_in&lt;int&gt; a, b; // porte\n sc_out&lt;int&gt; sum;\n void do_add() // processo\n sum = a + b;\n SC_CTOR(adder) // costruttore\n SC_METHOD(do_add); // register do_add to kernel\n sensitive \u00ab a \u00ab b; // sensitivity list of do_add\n};"}
{"id": "1234690", "revid": "411198", "url": "https://it.wikipedia.org/wiki?curid=1234690", "title": "Staffa (edilizia)", "text": "Una staffa \u00e8 un manufatto in acciaio, costituito da una o pi\u00f9 barre opportunamente sagomate in modo da costituire forme chiuse.\nIl suo utilizzo \u00e8 prevalentemente finalizzato alla realizzazione di armature per opere in calcestruzzo armato: le staffe rappresentano l\"'armatura trasversale\" di un elemento strutturale (come una trave o un pilastro), \ncontrapposta all\"'armatura longitudinale\", costituita da altri manufatti in acciaio detti correnti o tondini, che sono invece disposti parallelamente all'asse dell'elemento.\nLe staffe hanno una triplice funzione:"}
{"id": "1234692", "revid": "767487", "url": "https://it.wikipedia.org/wiki?curid=1234692", "title": "Mad Dogs &amp; Englishmen", "text": "Mad Dogs &amp; Englishmen \u00e8 il primo disco dal vivo del cantante inglese Joe Cocker.\nTracce.\nDisco 1\nDisco 2"}
{"id": "1234693", "revid": "767487", "url": "https://it.wikipedia.org/wiki?curid=1234693", "title": "H\u00e9g\u00e9sippe Simon", "text": "H\u00e9g\u00e9sippe Simon \u00e8 un personaggio immaginario, figura fittizia di un uomo politico francese che, nel 1913, fu argomento di una burla intesa a ridicolizzare la classe politica, mettendone in luce superficialit\u00e0 e vanit\u00e0.\nA pi\u00f9 di cento esponenti politici francesi fu inviata per lettera la richiesta di fondi per la celebrazione del centenario della nascita di un tal H\u00e9g\u00e9sippe Simon; la vicenda assunse toni grotteschi scatenando una gara tra i politici dell'epoca tra chi fosse maggiormente amico e affine al fantomatico precursore della democrazia in Francia.\nStoria.\nIl 20 agosto 1913 alcuni deputati, scelti a caso tra quelli del Partito Radicale, ricevettero un'identica lettera da parte di un certo \"Comitato d'iniziativa per il centenario di H\u00e9g\u00e9sippe Simon\":\nLa cerimonia alla quale le autorit\u00e0 erano state invitate era fissata per il 31 marzo 1914, nella citt\u00e0 di nascita dell'uomo politico che tuttavia venne indicato in modo differente in ogni lettera in modo che ogni deputato era stato invitato a partecipare alla cerimonia in una localit\u00e0 del proprio distretto elettorale.\nH\u00e9g\u00e9sippe non era ovviamente mai esistito ma era stato inventato da Paul Birault, tipografo e poeta surrealista. Costui era sicuro che nessun uomo politico si sarebbe mai curato di cercare altre informazioni, ipotesi che trov\u00f2 conferma negli sviluppi della vicenda. Non appena ricevute le prime due adesioni da parte di altrettanti deputati, Birault decise di sollecitare i ritardatari con una nuova lettera con la quale si metteva in evidenza la partecipazione all'evento dei due politici, F\u00e9lix Chautemps e Paul Meunier, e raccomandando la sollecita risposta all'invito. Subito dopo estese l'invito a un centinaio di senatori. In poche settimane ogni deputato, all'insaputa degli altri, si pavoneggiava con i colleghi vantando amicizie e parentele con H\u00e9g\u00e9sippe, mentre tutti tessevano pubbliche lodi alla sua illuminata saggezza. Tali presunte conoscenze e affinit\u00e0 politiche furono millantate per iscritto, fornendo a Birault molto materiale che raccolse in un volume intitolato \"H\u00e9g\u00e9sippe Simon, Precurseur\", insieme a tutta la documentazione della burla. Tra di essi vi fu anche il vice presidente del Senato e Ministro della Pubblica Istruzione della terza Repubblica francese, Maurice Faure.\nGli esiti dello scherzo andarono ben oltre le intenzioni, assumendo caratteristiche virali: ci fu chi sugger\u00ec di intitolare al politico una strada, mentre un commerciante di formaggi, omonimo dello statista, si lament\u00f2 per l'imprevista popolarit\u00e0 del suo nome affermando di essere bersaglio dai lazzi dei clienti e dei conoscenti. Altri invece, incapaci di arrendersi all'evidenza, cercavano di identificare il fantomatico Simon con personaggi realmente esistiti. A nulla valsero le raccomandazioni alla prudenza che la polizia rivolse ad alcuni politici, a seguito di ovvie infruttuose ricerche circa l'esatto luogo e data di nascita di Simon.\nLa verit\u00e0 fu resa nota il 21 gennaio 1914 quando Birault, dalle colonne del suo giornale \"l'\u00c9clair\", rivel\u00f2 i retroscena della burla consegnando al ludibrio pubblico i politici beffati; tuttavia l'imminente scoppio della prima guerra mondiale tolse ai francesi la voglia di ridere e gli echi della notizia, giunta anche oltre oceano, si attenuarono ben presto."}
{"id": "1234696", "revid": "1305772", "url": "https://it.wikipedia.org/wiki?curid=1234696", "title": "Mad Dogs and Englishmen", "text": "Mad Dogs and Englishmen"}
{"id": "1234697", "revid": "1372005", "url": "https://it.wikipedia.org/wiki?curid=1234697", "title": "Enrico II di Babenberg", "text": "Biografia.\nEra figlio del margravio Leopoldo III e della di lui consorte Agnese di Waiblingen.\nDapprima divenne conte palatino del Reno sino alla sua nomina a duca di Baviera e margravio d'Austria alla morte improvvisa del fratello Leopoldo IV.\nNel corso della disputa tra guelfi e Hohenstaufen nel Sacro Romano Impero, il ducato di Baviera venne strappato a Enrico X di Baviera dall'imperatore e dato in affidamento alla dinastia dei Babenberg. Il nuovo imperatore Federico I prov\u00f2 a trovare un compromesso con i guelfi e cedette nel 1156 al figlio di Enrico X, Enrico il Leone, la Baviera. Ai Babenberg venne riservato un risarcimento, il cosiddetto \"privilegium minus\", attraverso il quale l'Austria venne elevata a ducato e divenne completamente indipendente dalla Baviera.\nA differenza del padre, che risiedette a Klosterneuburg per gran parte del suo periodo di regno, Enrico spost\u00f2 la propria residenza a Vienna nel 1145. Solo grazie a questo atto la moderna capitale austriaca pot\u00e9 essere elevata sopra altre citt\u00e0 come Krems, Melk o Klosterneuburg. Da allora Vienna rimase la capitale dello stato. Nel 1147 la cattedrale di Santo Stefano venne completata, divenendo un simbolo tipico di Vienna. Nel 1155 Enrico fond\u00f2 il monastero di Schottenstift a Vienna, nella quale piazza antistante si trova oggi una sua statua.\nSino al 1143 Enrico fu sposato con Gertrude di Sassonia (1115 \u2013 1143), unica figlia dell'imperatore Lotario III e vedova da tre anni di Enrico X di Baviera. Nel 1148, giunto a Costantinopoli dopo il fallimento della seconda crociata, spos\u00f2 Teodora Comnena, nipote dell'imperatore bizantino Manuele I. Entrambi i matrimoni dimostrano inequivocabilmente il ruolo dei Babenberg nella politica europea di quei tempi.\nIl fratello di Enrico, Ottone di Frisinga, fu uno dei pi\u00f9 importanti cronisti dell'epoca. Sua sorella Giuditta fu moglie di Guglielmo V del Monferrato.\nIl soprannome di Enrico, \"Jasomirgott\", \u00e8 documentato per la prima volta nel XIII secolo nella forma di \"Jochsamergott\", il cui significato \u00e8 ancora oggi poco chiaro. Secondo una teoria, deriverebbe dalla lingua araba che lo metterebbe in relazione con la seconda crociata a cui Enrico partecip\u00f2 nel 1146. Secondo invece una tradizione popolare, deriverebbe dalla formula \"Ja so mir Gott helfe\" (\"Si, sia fatta la volont\u00e0 di Dio\" oppure, letteralmente, \"Si, che Dio mi aiuti\").\nDiscendenza.\nDa Teodora Comnena Enrico tre figli:"}
{"id": "1234702", "revid": "1543377", "url": "https://it.wikipedia.org/wiki?curid=1234702", "title": "NGC 663", "text": "NGC 663, (noto anche come C 10), \u00e8 un piccolo ammasso aperto nella costellazione di Cassiopea; si tratta di uno dei tanti ammassi aperti individuabili in questo tratto di Via Lattea boreale. Quest'ammasso fu scoperto sul finire del XVIII secolo da William Herschel; la sua distanza \u00e8 di circa 7900 anni luce.\nOsservazione.\nSi individua 2 gradi a NE di (\"Ruchbah\"); \u00e8 visibile con un binocolo 10x50 come un alone chiaro circondato su quattro lati da stelle di ottava e nona magnitudine. Per risolvere la parte centrale dell'oggetto occorrono strumenti pi\u00f9 potenti, in grado di rilevare stelle di undicesima e dodicesima magnitudine; con un telescopio amatoriale da 100-120mm \u00e8 possibile risolverlo completamente e gi\u00e0 a 70x si evidenziano diverse decine di componenti. Con strumenti ancora maggiori la risoluzione \u00e8 ottimale e le componenti appaiono anche abbastanza separate.\nNGC 663 ha una declinazione fortemente boreale, pertanto si presenta circumpolare da gran parte dell'emisfero nord, fino alle latitudini subtropicali; sebbene il periodo in cui raggiunge la sua massima altezza nel cielo serale sia compreso fra i mesi di settembre e dicembre, in gran parte dell'emisfero nord resta visibile per tutte notti dell'anno. Dall'emisfero sud, al contrario, la sua visibilit\u00e0 \u00e8 limitata alle regioni comprese fra l'equatore e le regioni immediatamente a sud del Tropico del Capricorno.\nStoria delle osservazioni.\nNGC 663 venne scoperto da William Herschel il 3 novembre 1787 assieme a diversi altri ammassi aperti vicini, osservando attraverso il suo telescopio riflettore da 18,7\u00a0pollici; egli lo descrisse come un brillante ed esteso ammasso ricco di stelle piuttosto luminose. Suo figlio John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 392.\nCaratteristiche.\nL'ammasso conta un centinaio di componenti; le stelle pi\u00f9 luminose si concentrano sul lato nord, in particolare due stelle di ottava grandezza e due di nona, da cui partono due \"grappoli\" distinti di stelle meno appariscenti. Nelle sue regioni centrali sono presenti alcune stelle variabili di classe spettrale B; queste stelle si pensa che ruotino ad alta velocit\u00e0 e che possiedano una forma schiacciata ai poli, similmente a come si verifica per Vega e per Achernar. Una di queste componenti \u00e8 anche una sorgente di raggi X, il che potrebbe indicare una relazione con una stella di neutroni. Le regioni interne all'ammasso appaiono prive di tracce di nebulosit\u00e0, la quale \u00e8 stata probabilmente spazzata via dalla forte azione del vento stellare delle stelle pi\u00f9 massicce oppure dall'esplosione di alcune di queste come supernovae. Inoltre, fra le componenti stellari di pre-sequenza principale di massa inferiore a 1,7\u00a0M\u2299 solo un 13% presentano dischi circumstellari o emissioni nella banda dell'H\u03b1.\nFra le stelle di NGC 663 sono note alcune variabili, fra le quali una binaria a eclisse di tipo EA e una di tipo EB, una variabile Beta Cephei, e diverse stelle di classe spettrale B con forti linee di emissione; a queste si aggiungono due variabili RR Lyrae, le quali sarebbero per\u00f2 stelle di campo probabilmente non legate fisicamente all'ammasso. Entro un raggio di 30' dal centro dell'ammasso sono note 25 stelle Be, fra le quali alcune presentano una lieve variabilit\u00e0.\nNGC 663 fa parte dell'associazione OB Cas OB8, che si estende in direzione del settore pi\u00f9 centrale della costellazione di Cassiopea; con una distanza stimata sui 2420 parsec (7900 anni luce), viene a trovarsi nel Braccio di Perseo fra le vicine associazioni Cas\u00a0OB1 e Per\u00a0OB1. Diverse sue stelle membri sono ben osservabili anche con un piccolo binocolo e ingloba al suo interno anche altri fra gli ammassi aperti pi\u00f9 famosi di Cassiopea, come M103, NGC 654 e NGC 659. La quasi totale assenza di stelle di fondo nella direzione di NGC\u00a0663 indice a pensare che esso si trovi di fronte a una densa nube molecolare, che oscura le regioni galattiche pi\u00f9 remote.\nL'et\u00e0 media dell'ammasso \u00e8 stata stimata attorno ai 13-15 milioni di anni, sebbene alcune stime indichino et\u00e0 leggermente maggiori, attorno ai 20-25 milioni di anni; fra le sue componenti di massa medio-piccola vi sono diverse stelle di massa simile a quella solare, le quali, secondo uno studio del 2005, sarebbero sulla sequenza principale. Questo fatto per\u00f2 contrasta con le stime sull'et\u00e0 dell'ammasso, poich\u00e9 una stella di massa simile al Sole per raggiungere la fase stabile del suo ciclo vitale impiega circa 50 milioni di anni; una possibile spiegazione per questa discrepanza sarebbe che le componenti di massa minore si siano formate durante una precedente ondata di formazione stellare."}
{"id": "1234709", "revid": "1305772", "url": "https://it.wikipedia.org/wiki?curid=1234709", "title": "Luigi Bobbio", "text": ""}
{"id": "1234712", "revid": "13833", "url": "https://it.wikipedia.org/wiki?curid=1234712", "title": "Chablais", "text": ""}
{"id": "1234714", "revid": "2219966", "url": "https://it.wikipedia.org/wiki?curid=1234714", "title": "Collepasso", "text": "Collepasso (\"Culupazzu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nell'entroterra della penisola salentina, fa parte del territorio delle serre salentine e dell'omonimo gruppo di azione locale. Collepasso ha ottenuto l'autonomia amministrativa nel 1907 distaccandosi dal comune di Cutrofiano.\nGeografia fisica.\nTerritorio.\nL'abitato di Collepasso sorge sulle pendici della Serra di Sant'Eleuterio ed \u00e8 situato a valle del territorio denominato \"Macche\", che costituisce uno dei punti pi\u00f9 elevati della provincia di Lecce. Il territorio comunale, che occupa una superficie di 12,48\u00a0km\u00b2 nella parte centro-occidentale del Salento, \u00e8 compreso fra i 102 e i 180 m s.l.m., con un'escursione altimetrica di 78 metri. Dista dal capoluogo provinciale 32\u00a0km. Nelle campagne di Collepasso nasce il canale dell'Asso, un breve corso idrico che si sviluppa nell'area a nord del paese fino a confluire in un inghiottitoio carsico a nord di Nard\u00f2. Il reticolo idrografico dell'Asso si sviluppa sui sedimenti sabbioso limosi del Pleistocene medio, inizialmente con numerosi solchi erosivi ben incisi dalle scarpate alte fino a 10 metri e poi con due canali separati. Questi confluiscono in un unico solco, con scarpate fluviali alte fino a 6-7 metri incise tra i sedimenti del Pleistocene medio e le calcareniti del Pleistocene inferiore. L'ultimo tratto dell'Asso, che prende il nome di Canale Paduli, scorre infine nell'area di Nard\u00f2, verso un bacino idrografico e verso i punti assorbenti perimetrali, nei quali defluisce.\nIl territorio comunale confina a nord con il comune di Neviano, a nord e a est con il comune di Cutrofiano, a sud con i comuni di Supersano, Casarano e Matino, a ovest con il comune di Parabita.\nClima.\nDal punto di vista meteorologico Collepasso rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate e un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo compare per la prima volta in un documento greco del XII secolo (\"Koulopatze\"). In altri antichi scritti il nome compare nella forma latina volgarizzata di \"Colopati\" e \"Colopaci\". Questa etimologia deriverebbe dall'abbreviazione delle parole composte \"(Ni)colau (I)patius\" o \"(Ni)colaus-pagi\". La prima significherebbe casale di Nicola Ippazio, la seconda villaggio di Nicola o di San Nicola a testimonianza di un casale bizantino distrutto dai Saraceni prima dell'XI secolo. La versione attuale del toponimo \u00e8 di derivazione ottocentesca. Si tratt\u00f2 di un voluto mutamento, dovuto a un processo di ingentilimento linguistico della vecchia espressione. Per arrivare all'attuale etimologia si fece riferimento a termini latini settecenteschi (\"Colyspassi\", \"Collispassi\", \"Collispatium\") riferibili all'orografia del territorio in quanto era un transito obbligato per oltrepassare le serre salentine. Da \"collis passus\", che significa \"colle del passaggio\", deriv\u00f2 \"Collepasso\".\nStoria.\nUn primo insediamento abitativo \u00e8 attestato sin dal XIII secolo ed era denominato Colopati o Colopaci. Incomprensibilmente, ma forse dovuto al saccheggio e alle devastazioni arrecate dai Turchi, il casale si spopol\u00f2 totalmente e scomparve tra la fine del XIV e gli inizi del XV secolo. Tuttavia il feudo continu\u00f2 ad appartenere a varie famiglie feudatarie, l'ultima delle quali fu, dal 1692, la famiglia Leuzzi. Alla fine del XVI secolo sul territorio di Collepasso \u00e8 documentata la presenza di un certo numero di masserie nelle quali vivevano famiglie di coloni o lavoratori stagionali, che ovviamente non potevano costituire una comunit\u00e0 organizzata.\nLa svolta per Collepasso si ebbe solo nel 1805, allorch\u00e9 per iniziativa della giovane baronessa Maria Aurora Leuzzi Contarini e del conte Bartolomeo degli Alberti di Enno, giunti da Napoli, si trasferirono nel palazzo feudale. Si ricostitu\u00ec il nuovo villaggio di Collepasso e i feudatari richiamarono sui terreni del feudo contadini provenienti dai paesi limitrofi facendo loro alcune concessioni enfiteutiche per fabbricati, altre per piantagioni e viti. Il borgo di Collepasso si costitu\u00ec come frazione del Comune di Cutrofiano. Il conte si occup\u00f2 di tracciare la topografia delle strade limitrofe al castello Baronale dove i due risiedevano. Tale piano regolatore, per\u00f2, non venne rispettato del tutto, poich\u00e9 tra il 1813 e il 1816 sorsero delle abitazioni in maniera disordinata. Tale evenienza si dimostr\u00f2 un fatto positivo per lo sviluppo del piccolo villaggio, poich\u00e9 si diede il via ad un'attivit\u00e0 di lavori campestri e manuali, legati all'agricoltura.\nLo sviluppo ebbe un rapido incremento a partire dal 1851, quando fu completata la strada statale che collega Maglie a Gallipoli e che tocca Collepasso. In seguito furono costruite le vie provinciali per Neviano, Tuglie, Casarano, Galatina e Cutrofiano. Nel 1861 venne svolto il primo censimento nel quale Collepasso registr\u00f2 1.067 abitanti.\nLa popolazione cominci\u00f2 a crescere e ad espandersi, raggiungendo i 2.700 abitanti nel 1907. In questo anno, con apposita legge proposta dal deputato Antonio Vallone di Galatina, venne proclamata l'autonomia comunale con R.D. n.319 del 6 giugno 1907, firmato dal Re Vittorio Emanuele III. Il 10 dicembre 1911 fu emanato, dopo lunghe diatribe con l'ex capoluogo Cutrofiano, il Regio Decreto che definiva la delimitazione territoriale del nuovo Comune di Collepasso. La prima amministrazione comunale si ebbe con il \"Commissariato\" composto da Angelo Marra, Cosimo Marzano e Cosimo Malorgio. Il 18 febbraio 1912 fu eletto il primo Consiglio comunale e il primo sindaco fu Carlo Viva.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa della Nativit\u00e0 di Maria Vergine.\nLa chiesa madre della Nativit\u00e0 di Maria Vergine fu progettata dall'architetto sponganese Filippo Bacile di Castiglione e fu costruita tra il 1865 e il 1871. Fu commissionata dalla nobildonna Consiglia Pesce che la don\u00f2 con atto pubblico al popolo di Collepasso. Originariamente era dedicata alla Madonna del Buon Consiglio. La costruzione in carparo e pietra leccese, presenta una semplice facciata arricchita da un portale d'ingresso timpanato con porta bronzea. L'interno possiede una pianta a croce latina con mononavata e senza colonnati. All'intersezione dei bracci si eleva una cupola ribassata. L'altare maggiore e i quattro laterali sono in pietra leccese. All'interno si possono ammirare opere dell'artista salentino Don Michele Rizzo. Nel 1944 le pareti furono affrescate dal pittore Leonida Cortesi con scene di Santi e del Vangelo. Nel 2000, anno Giubilare, l'intera struttura \u00e8 stata oggetto di restauro conservativo e di consolidamento statico.\nCappella della Santissima Trinit\u00e0.\nLa cappella della Santissima Trinit\u00e0 o dello Spirito Santo fu edificata nel XVII secolo ed \u00e8 stata la prima chiesa del paese. Fu costruita per i bisogni spirituali dei castellani o degli addetti alla sorveglianza del feudo, oltre che dei pochi contadini che vivevano sui terreni baronali, nel quale si veneravano le immagini della Trinit\u00e0 e della Madonna delle Grazie. La ristrutturazione del 1870 comport\u00f2 il rifacimento della facciata in stile neoclassico. Possiede una campana del 1857. L'interno \u00e8 a croce greca con bassa cupola emisferica sostenuta da quattro colonne e quattro arcate. Sono presenti due altari in pietra leccese al di sopra dei quali sono collocate due tele ottocentesche.\nCappella dell'Immacolata.\n\u00c8 situata accanto a Palazzo Pesce e risale al XVIII secolo. Dopo l'inaugurazione della chiesa madre, fu dapprima usata come falegnameria per poi essere, nel 1945, riconsiderata come luogo di culto.\nChiesa di San Francesco.\nSituata in una posizione periferica, fu voluta fortemente da don Salvatore Miggiano nel 1980. \u00c8 in stile moderno e sobrio. All'interno vi \u00e8 l'opera della \"Crocifissione\" di autore ignoto ma restaurata da Lionello Mandorino.\nChiesa Cristo Re dell'Universo.\nCostruita recentemente (\u00e8 la seconda parrocchia del paese) si contraddistingue per un'architettura molto moderna. Si trova all'uscita di Collepasso per Casarano.\nArchitetture civili.\nPalazzo Baronale.\nIl palazzo baronale \u00e8 il risultato di diversi interventi e lavori di ampliamento, i quali terminarono nel XVIII secolo con il feudatario Oronzo Leuzzi. Ingloba un'antica costruzione edificata nel 1576 da Pietro Massa, sopra ad un'altra gi\u00e0 preesistente, ossia una torre di difesa di epoca bizantina. Tale palazzo divenne il centro dell'attivit\u00e0 politica e culturale collepassese sotto l'egemonia della Baronessa Aurora Leuzzi. Nel 1992 e nel 2006 si sono avuti dei lavori di restauro.\nCostituisce un immobile di interesse culturale dal 1987, anno del trasferimento della propriet\u00e0 al Comune.\nPalazzo Nuovo.\nCos\u00ec detto per distinguerlo dal \"Palazzo Vecchio\" cio\u00e8 il palazzo Baronale, fu edificato intorno al 1840 per volont\u00e0 del Conte Alberti. Presenta una facciata con elementi d\u00e9co, causa un rifacimento del 1912. Residenza, al suo inizio, di Carlo Viva del Gado e Carlotta Piro, i due figli che la Baronessa Aurora Leuzzi e il Conte Bartolomeo Alberti ebbero nella loro lunga convivenza, attualmente \u00e8 abitato dalle famiglie eredi. \u00c8 ubicato a ridosso del centro in Piazzetta Cristoforo Colombo a cui si accede attraverso la via Conte Alberti.\nPalazzo Viva.\nSi trova in Piazza Dante. Si tratta di un maestoso edificio risalente alla fine del XIX secolo; la facciata molto elegante \u00e8 arricchita da un ornato portale d'accesso.\nPalmento.\nIl Palmento risale al 1749 e fu edificato dal Barone Carlo Leuzzi. Situato sulla provinciale per Noha-Galatina, all'ingresso del paese, \u00e8 un monumento che attesta l'antica vocazione viti-vinicola del sito. Ridotto quasi ad un rudere, recentemente \u00e8 stato restaurato dalla Provincia di Lecce.\nAltro.\nPiazza Martiri Ungheresi.\nSituata alle spalle della piazza principale del paese, si caratterizza per la presenza della colonna di San Giuseppe, opera di Don Michele Rizzo. Alta quattro metri, la statua proviene dalla vecchia Parrocchiale crollata nel 1858.\nTorre dell'Orologio.\nSi trova in Piazza Dante, al centro del Paese. Fu costruita fra il 1913 e il 1914.\nAree naturali.\nParco Bosco.\n\u00c8 un boschetto di querce, adibito a Parco. \u00c8 usato prevalentemente per delle feste e delle sagre. Agli inizi del XX secolo la sua estensione occupava un'area significativa, ma col tempo \u00e8 divenuta di pochi km quadrati.\nSi trova all'uscita del paese, in direzione Cutrofiano.\nSociet\u00e0.\nEtnie e minoranze straniere.\nAl 31 dicembre 220 a Collepasso risultano residenti 77 cittadini stranieri. Le nazionalit\u00e0 principali sono:\nDialetto.\nIl dialetto parlato a Collepasso \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nTradizioni e folclore.\nOrganizzato dalla locale Pro Loco, raggruppa le iniziative carnevalesche dell'Istituto comprensivo \"Giovanni Pomarico\".\nSi tratta di una manifestazione organizzata congiuntamente da Pro Loco e CSI. A sfidarsi in vari giochi e discipline sono i quattro rioni del paese: \"Tafuri\" (bianchi), \"Bosco\" (gialli), \"Carrozzini\" (blu) e \"Castello\" (rossi). Si svolge in estate.\nSi svolge presso la masseria Quagliasiero durante il periodo natalizio. Per alcuni anni \u00e8 stato allestito presso il parco Bosco, nel centro cittadino.\nCultura.\nEventi.\nFesta patronale.\n\u00c8 dedicata alla Madonna delle Grazie e si festeggia il 7 - 8 - 9 settembre. Tale festa raccoglie annualmente molti venditori e molti giostrai, organizzati e coordinati dal comitato della festa patronale. \nLa festa \u00e8 preceduta nella prima domenica di settembre dalla fiera-mercato, che si svolge sulla zona industriale. Caratteristiche sono le luminarie che addobbano piazza Dante e le strade circostanti. La serata conclusiva del 9 settembre \u00e8 dedicata al tradizionale fuoco piromusicale sul castello baronale in via Puccini, ideato dal designer Telesforo Morsani da Rieti \"Angeli e Demoni\", presentato all'International Des Feux Loto - Quebec 2011 a Montr\u00e9al - Canada ricevendo due riconoscimenti: il\npremio della giuria come migliore scenografia e colonna sonora e il premio del pubblico.\nFesta di San Francesco d'Assisi.\nSi tratta di una festa rionale e si svolge il 4 e il 5 ottobre di ogni anno. La domenica precedente il 4 ottobre si svolge una fiera che si articola per le vie circostanti al Parco Bosco.\nFesta di sant'Antonio da Padova.\nLa festa rionale di sant'Antonio da Padova \u00e8 caratterizzata dall'accensione de \"la focara artistica\" in onore del santo realizzata da Paolo Marrocco. Ha luogo il 12 giugno, nella stessa serata si svolge la consegna del premio \"Li Saracini\", istituito dall'omonima Associazione, presieduta da Antonio Ciccardi e con la direzione artistica di Vito Maggio, gi\u00e0 direttore artistico del gruppo etnico \"SolSettima\". Di assoluto rilievo \u00e8 stata la quarta edizione ossia quella del 2012 che ha saputo uscire dagli schemi e dalle logiche \"paesane\" in quanto ha visto l'assegnazione del premio LI SARACINI al grandissimo Fernando Carten\u00ec, patron del Premio Barocco.\nFesta di san Giuseppe lavoratore.\nAnch'essa a carattere rionale, curata dalla locale Pro Loco, si svolge il 1\u00ba del mese di maggio nella cosiddetta piazzetta San Giuseppe ove \u00e8 allocata una colonna in pietra sovrastata dalla statua del Santo.\nSalento Half Marathon.\nOrganizzata dalla Saracenatletica, si svolge secondo il calendario FIDAL. Si tratta di una mezza maratona che si corre per le vie urbane ed extraurbane attraverso i comuni della Unione delle Serre salentine (Collepasso-Aradeo-Secl\u00ec-Neviano). Manifestazione nata grazie ad un'esperienza ventennale. Infatti, la prima volta che la Saracenatletica lega il suo nome all'organizzazione di una manifestazione sportiva \u00e8 il 1985. Un inizio prestigioso che rinnover\u00e0 ogni anno in diverse localit\u00e0 salentine con iniziative di carattere sportivo, sociale e culturale. Questo intento dar\u00e0 vita alla \"Salento Half Marathon\", la manifestazione podistica pi\u00f9 seguita nella nostra provincia e capace di coinvolgere ed emozionare ad ogni edizione migliaia di spettatori.Grazie soprattutto a questa iniziativa che la Saracenatletica - associazione sportiva dilettantistica senza fini di lucro- persegue le sue finalit\u00e0, consapevole che lo sport \u00e8 movimento, formazione psicofisica e morale, gioia di vivere, prevenzione di tossicodipendenze, alcolismo, devianze minorili, malattie cardiocircolatorie, ecc.\nConcerto Laude Natalizia.\nConcerto di Natale ideato e diretto da Ilario Marra, pianista classico e direttore di coro. \u00c8 organizzato dall'Accademia Bach Music Academy di Collepasso in collaborazione con vari enti locali, tra cui: il coro \"Le Voci del Cuore\", la Pro Loco, l'Istituto comprensivo, la Provincia di Lecce e il Comune di Collepasso. \u00c8 un concerto che coniuga la musica classica e la musica natalizia.\nMemorial Elio Miggiano.\n\u00c8 organizzato dall'Unione Sportiva Collepasso. \u00c8 un torneo di calcio a 5 che si svolge in due giorni ed \u00e8 dedicato all'ex giocatore della Stella del Colle, Elio Miggiano.\nCollepasso InVeste d'arte.\nNato come progetto ad ampio raggio che vedeva l'intreccio di memorie, tradizioni, ma soprattutto Arti, si \u00e8 evoluto in un festival delle arti e mostra d'opere autentiche organizzato nella cornice del palazzo baronale. L'evento \u00e8 organizzato e promosso dall'associazione Cantieeri Ideali con il patrocinio del Comune di Collepasso e della Regione Puglia. Si svolge nella settimana a cavallo tra giugno e luglio.\nFestival della Taranta.\nNato nel 2011, giunto, quindi alla seconda edizione, per volere dell'Amministrazione Comunale e curata dall'Associazione culturo-musicale SolSettima.\nInfrastrutture e trasporti.\nStrade.\nI collegamenti stradali principali sono rappresentati da:\nDa qui \u00e8 rangiungibile attraverso la strada provinciale 361 \"Gallipoli-Maglie\".\nIl centro \u00e8 anche raggiungibile dalle strade provinciali interne: \"SP198 Collepasso-Cutrofiano\", \"SP43 Alezio-Tuglie-Collepasso\", \"SP352 Noha-Collepasso\".\nSport.\nUnione Sportiva Collepasso.\nFondata nel 2005, partecipa al campionato di terza categoria di calcio. \u00c8 diretta da Angelo Gianfreda, Massimo Marrocco, Antonio Paglialonga, Massimiliano Piscopo, Pompeo Sedile, Antonio Ria ed Alessandro Marra.\nLa squadra dispone di un campo di calcio con manto sintetico di ultima generazione, recentemente inaugurato.\nAltri sport.\nSono anche presenti il circolo A.N.S.P.I. \"V. Bachelet\" - A.S.D., associazione fondata nel 1985, la Saracenatletica, club podistico nato negli anni ottanta, l'Associazione Ciclistica Collepassese, fondata nel 1974 da Vittorio Fersini, medaglia d'argento F.C.I.."}
{"id": "1234717", "revid": "287204", "url": "https://it.wikipedia.org/wiki?curid=1234717", "title": "Sol'vy\u010degodsk", "text": "Sol'vy\u010degodsk (, traslitterato anche \"Solvychegodsk\") \u00e8 una piccola citt\u00e0 della Russia (nel 2002 contava 2.843 abitanti) situata nell'Oblast' di Arcangelo 25 chilometri a nord-est della citt\u00e0 di Kotlas.\nStoria.\nSol'vy\u010degodsk \u00e8 stata fondata nel XIV secolo, e nel XV secolo le fu attribuito il nome di Usolsk. La citt\u00e0 ha ospitato negli XVI secolo la celebre famiglia Stroganov, a cui \u00e8 stata dedicata una chiesa nella citt\u00e0 di Ni\u017enij Novgorod. Sol'vy\u010degodsk \u00e8 stata nel passato un importante centro commerciale di lavori artigianali locali e una citt\u00e0 culturale. Oggi \u00e8 ancora un centro molto importante nell'Oblast' di Arcangelo, nonostante le sue piccole dimensioni e il numero molto ridotto di abitanti."}
{"id": "1234718", "revid": "1498232", "url": "https://it.wikipedia.org/wiki?curid=1234718", "title": "Soliti ignoti (programma televisivo)", "text": "Soliti ignoti (sottotitolato Identit\u00e0 nascoste dal 2007 al 2012; Il ritorno dal 2017) \u00e8 un game show televisivo italiano a premi in onda in access prime time su Rai 1, trasmesso dal 2007 al 2012 e nuovamente dal 2017.\n\u00c8 stato condotto da Fabrizio Frizzi dal 2007 al 2012, mentre dal 2017 la conduzione \u00e8 affidata ad Amadeus.\nStoria.\nLa Rai ha acquistato i diritti del format americano \"Identity\" dalla societ\u00e0 olandese Endemol, ma anni prima Gianni Ippoliti aveva ideato un format identico proprio per l'ente pubblico, che ne detiene quindi i diritti; infatti, come consuetudine in quegli anni, i diritti dei programmi creati non appartenevano ai singoli autori ma alla societ\u00e0 di Viale Mazzini.\nIl format inventato da Ippoliti era andato in onda nel 1991 all'interno del programma \"La vela d'oro\" e successivamente era stato riproposto per un intero anno all'interno del programma domenicale \"Girone all'italiana\", condotto da Andrea Barbato. Tra i concorrenti del gioco nel 1991 c'era anche lo stesso Fabrizio Frizzi.\nModalit\u00e0 di gioco.\n\"Soliti ignoti - Identit\u00e0 nascoste\" (2007-2012).\nLo scopo del gioco \u00e8 di abbinare otto identit\u00e0, professionali o di fama, agli otto personaggi che si presentano uno alla volta di fronte al concorrente. Tali identit\u00e0 possono consistere nelle tipologie pi\u00f9 svariate, per esempio: \"ha lavorato in ferrovia\", \"colleziona francobolli\", \"ha cantato al Festival di Sanremo\", \"sosia di...\", \"campione di calcio\", e cos\u00ec via. Ogni personaggio misterioso \u00e8 munito di un \"passaporto\" contenente il rispettivo valore in denaro.\nIl personaggio misterioso risponde in modo affermativo/negativo a seconda che l'abbinamento che il concorrente gli ha attribuito sia esatto/errato. Se l'abbinamento \u00e8 esatto, il concorrente vince il valore del \"passaporto\" del personaggio, che va a sommarsi alle vincite precedenti; qualora invece l'abbinamento sia errato, il concorrente perde la possibilit\u00e0 di aggiudicarsi la somma e il personaggio resta a disposizione per svelare alla fine del gioco la sua identit\u00e0.\nFino alla quinta edizione, ogni qualvolta il concorrente sbagliasse l'abbinamento si ritrovava con il montepremi azzerato. Dalla sesta edizione, tra le 8 identit\u00e0 ve ne sono due con \"imprevisto\" (solitamente le due con valore pi\u00f9 alto), che in caso di errore fanno ritornare il montepremi del giocatore a zero; per tutte le altre identit\u00e0, il montepremi resta invariato anche se l'associazione \u00e8 sbagliata.\nIl concorrente, laddove lo ritenesse necessario, pu\u00f2 richiedere, per un massimo di tre volte nell'intera durata del gioco, un indizio da parte dell'ignoto, che gli riferir\u00e0 tre affermazioni legate alla sua vita, al fine di aiutarlo a scoprire la sua identit\u00e0; generalmente due tra queste affermazioni non sono d'aiuto nello scoprire l'identit\u00e0, mentre una pu\u00f2 risultare pi\u00f9 utile sebbene ambigua e soggetta a molteplici interpretazioni. \u00c8 inoltre possibile (per un massimo di due volte fino alla nona edizione, una volta dalla decima) un incontro ravvicinato con il personaggio misterioso. Nella decima edizione \u00e8 stato introdotto il \"domandone\", una domanda che il concorrente pu\u00f2 rivolgere a un solo ignoto a scelta; la domanda potrebbe risultare d'aiuto nel trovare l'identit\u00e0. A partire dall'undicesima edizione, il domandone viene sostituito dalla \"fotona\", cio\u00e8 una foto del passato dell'ignoto abbinata a un indizio attinente alla sua identit\u00e0.\nPuntate speciali.\nNelle puntate speciali, arrivate nella stagione 2010-2011 alla loro quarta edizione, i personaggi ignoti da individuare sono dodici e i concorrenti giocano in coppia con a disposizione quattro indizi. I concorrenti in queste puntate possono anche essere personaggi famosi, in tal caso il montepremi vinto viene donato in beneficenza. Il potere decisionale all'interno della coppia \u00e8 alternato per cui lo stesso concorrente non pu\u00f2 avere potere decisionale due volte consecutivamente. Il potere decisionale si esercita attraverso l'utilizzo del martelletto.\n\"Soliti ignoti - Il ritorno\" (dal 2017).\nL'edizione rinnovata del 2017 introduce, dopo aver svelato tutte le identit\u00e0, una seconda fase nella quale il concorrente dovr\u00e0 cercare di portare a casa il montepremi. Se alla fine della prima fase il montepremi del concorrente \u00e8 a zero, il concorrente deve scegliere uno fra tre passaporti numerati, di cui uno contenente \u20ac 0, uno \u20ac 5.000 e, dalla nona edizione, uno con \u20ac 30.000.\nNella fase finale, \"Il parente misterioso\", viene fatto entrare in studio un ulteriore ospite, il quale \u00e8 un parente di uno tra gli otto personaggi misteriosi ai quali \u00e8 stata abbinata l'identit\u00e0 nella fase precedente, quindi il concorrente deve abbinarlo correttamente a uno di essi.\nSe il concorrente decide di dare la risposta senza nessun tipo di indizio, il montepremi viene raddoppiato fino a un massimo di 500.000 \u20ac, altrimenti il concorrente gioca per la somma accumulata nella prima fase con la possibilit\u00e0 di sapere nome, et\u00e0 e grado di parentela del parente misterioso. Il concorrente pu\u00f2 anche decidere di giocare per la met\u00e0 del montepremi: in questo caso vengono scartati quattro \"ignoti\" che certamente non hanno a che fare con il parente misterioso.\nDall'ottava edizione, il concorrente pu\u00f2 ricorrere, rinunciando a un ulteriore 20% del premio, all'aiuto del \"binocolone\", che consente di analizzare due particolari del parente confrontadoli con altrettanti particolari di uno o pi\u00f9 ignoti. Dalla nona edizione, il concorrente pu\u00f2 sfruttare il cosiddetto \"dubbione\": quando il concorrente sceglie il parente del parente misterioso, avr\u00e0 10 secondi a disposizione per confermare o meno la propria scelta; in caso di dubbio, a costo della met\u00e0 del montepremi accumulato, l'ignoto scelto viene sostituito con un altro. Le uniche condizioni in cui il concorrente non pu\u00f2 avvalersi del \"dubbione\" sono il raddoppio del montepremi e il sorteggio dei passaporti numerati.\nSe il concorrente ha dovuto scegliere uno dei passaporti numerati, \u00e8 costretto a indovinare l'identit\u00e0 senza alcun aiuto (scegliendo su otto senza sapere il grado di parentela).\nSe il concorrente abbina correttamente il parente all'ignoto, vince la somma corrispondente; in caso contrario non vince nulla.\nConcorrenti.\nNelle puntate canoniche del programma, dalla prima alla nona edizione, i concorrenti sono persone non famose, eccetto in puntate speciali. \nDurante l'undicesima edizione, dal 14 dicembre 2021 al 5 gennaio 2022, a partecipare ad ogni puntata vi \u00e8 una coppia di concorrenti non famosi.\nPresenza di concorrenti VIP a causa della pandemia di COVID-19:.\nA causa della pandemia di COVID-19, a partire dal 2020 sono state mandate in onda puntate con concorrenti VIP, che donano il ricavato all'ospedale Spallanzani di Roma o ad altri enti benefici, nelle seguenti fasce temporali:\nProgrammazione.\nLa prima edizione del programma \u00e8 andata in onda dall'11 giugno al 16 settembre 2007 ed \u00e8 stato il programma pi\u00f9 visto dell'access prime time estivo.\nIl quiz \u00e8 poi tornato in programmazione gioved\u00ec 6 dicembre 2007 con 4 puntate speciali, mentre dal 1\u00ba gennaio all'8 marzo 2008 \u00e8 andata in onda la seconda edizione che ha sostituito \"Affari tuoi\". La terza edizione del programma \u00e8 andata in onda dal 15 marzo al 29 maggio 2010, sempre in sostituzione di \"Affari tuoi\". La quarta edizione \u00e8 andata in onda dall'8 settembre 2010 fino al 12 febbraio 2011. La quinta edizione \u00e8 andata in onda dall'11 settembre 2011 al 13 febbraio 2012, per poi esser sostituito da \"Affari tuoi\". Il programma \u00e8 tornato in onda dal 20 marzo 2017 con la conduzione di Amadeus.\nPuntate speciali.\n\"Soliti ignoti - Speciale...e confermo\".\nDall'8 settembre 2010, per undici settimane, va in onda in prima serata sempre su Rai 1 \"Soliti ignoti - Speciale... e confermo\" che vede come concorrenti due personaggi del mondo dello spettacolo. Il ricavato del gioco viene donato in beneficenza. Le puntate si sono interrotte a met\u00e0 ottobre per gli scarsi risultati di ascolto. \nInoltre, a partire dal 18 settembre 2010, sono andate in onda tutti i sabati dalle ore 21:10 delle puntate speciali dal titolo: \"Soliti ignoti\u00a0\u2013 Identit\u00e0 nascoste - Speciali\", ma a causa dei bassi ascolti il programma \u00e8 stato cancellato, e al suo posto \u00e8 stata trasmessa la replica della settima stagione di \"Don Matteo\". In seguito il programma \u00e8 stato sospeso per cinque anni.\nMancanza di messa in onda.\nFino all'edizione 2018-2019, il programma non andava in onda la domenica (tranne per la serata di Pasqua) dopo il TG1 per lasciare spazio a \"Che tempo che fa\". Altri motivi di mancanza di messa in onda possono essere le partite di calcio della nazionale, l'inizio anticipato della prima serata del sabato (\"Telethon\", \"Ballando con le stelle\", \"Eurovision Song Contest\"), il \"Festival di Sanremo\", alcune puntate speciali di \"Porta a Porta\" e il remake di Portobello.\nDurante la pandemia di COVID-19 del 2020 in Italia, la messa in onda del programma fu interrotta dal 16 marzo al 24 maggio e sostituita da repliche. In seguito furono registrate alcune puntate inedite con personaggi famosi quali concorrenti e montepremi devoluti in beneficenza.\nPassaporti.\nA ciascun ignoto viene consegnato un \"passaporto\", ossia un documento cartaceo, sigillato, contenente un premio. Nella prima edizione del programma le identit\u00e0 misteriose da scoprire erano dieci, con un montepremi complessivo di 250.000 \u20ac. Nelle edizioni successive, pur mantenendo lo stesso montepremi complessivo, le identit\u00e0 misteriose da scoprire sono state ridotte a nove. Dalla quinta edizione il numero delle identit\u00e0 passa da nove a otto. Il valore dei premi in palio \u00e8 riportato nella seguente tabella.\nNelle puntate speciali i personaggi ignoti da individuare sono dodici e il montepremi complessivo ammonta a \u20ac 500.000, che viene ripartito equamente tra i due concorrenti della coppia.\nIdentit\u00e0 famose nel programma.\nAll'interno del programma, tra le identit\u00e0 misteriose da indovinare hanno partecipato spesso anche personaggi televisivi, sportivi, attori, cantanti e altri volti noti del mondo dello spettacolo, che per la loro notoriet\u00e0 dovrebbero facilitare l'identificazione di alcune identit\u00e0 di basso valore; tuttavia, a volte i concorrenti hanno sbagliato il relativo abbinamento.\nLa sigla.\nNelle prime cinque edizioni, da un punto di vista di un commissariato abbandonato, con due lampeggianti blu accompagnate dal suono della polizia americana (Yelp Siren), appare il logo del programma. Nel corso del programma si possono sentire parti delle sigle dei telefilm americani \"Perry Mason\" ed \"Ellery Queen\". Dalla sesta edizione la presigla raffigura uno schedario con persone di diverse professioni, dal quale viene estratto un foglio su cui compare il logo del programma. L'attuale sigla del programma \u00e8 \"Faces\" di Gian Luca Nigro."}
{"id": "1234722", "revid": "36426", "url": "https://it.wikipedia.org/wiki?curid=1234722", "title": "Palazzo Comunale di Siena", "text": ""}
{"id": "1234723", "revid": "2082070", "url": "https://it.wikipedia.org/wiki?curid=1234723", "title": "James Addison Reavis", "text": "Biografia.\nAddison Reavis fu il sedicente barone di Arizona col titolo ufficiale di B\"aron de Arizonac y Caballero de los Colorados\". Si tratt\u00f2 di una truffa che Reavis ide\u00f2 e perpetr\u00f2 a carico degli Stati Uniti d'America e dello Stato dell'Arizona.\nNel 1881 si present\u00f2 alle autorit\u00e0 della citt\u00e0 di Phoenix, Arizona, per rivendicare i suoi diritti legali ed essere ricompensato per la presenza di \"abusivi\" sulle \"sue\" terre. Rivendic\u00f2 la propriet\u00e0 di tutti i territori di una zona vasta quattro milioni e trecentomila ettari (come l'Emilia Romagna e la Toscana messe insieme), che comprendeva la citt\u00e0 di Phoenix, le ricche miniere Silver King, un vasto tratto della ferrovia Southern Pacific e molte stazioni della West Cargo Express. James Addison Reavis possedeva una solida documentazione che dimostrava come fosse il legittimo proprietario delle terre da lui reclamate; terre apparentemente donate dalla corte di Spagna ad un parente di re Ferdinando I e poi, a seguito di varie traversie, giunte in mano ad Addison Reavis. In base al trattato di Guadalupe Hidalgo del 1854, tra Stati Uniti e Messico, che regolava l'acquisto dell'Arizona da parte degli Stati Uniti, il governo americano si impegnava formalmente a riconoscere tutti gli atti di propriet\u00e0 privata preesistenti, ivi comprese le donazioni con cui la Corona di Spagna aveva a suo tempo ricompensato i suoi sudditi favoriti. Gli avvocati dello Stato dovettero concludere che le richieste del Barone erano legali, e Addison Reavis visse da re per dieci anni, con una rendita di circa dollari l'anno, cifra alta anche oggi, ma allora inimmaginabile.\nCon l'ausilio delle neonate tecniche fotografiche (la cos\u00ec detta \"fotografia a luce radente\") il neonato \"Tribunale degli Stati Uniti per i diritti sulla Propriet\u00e0 Terriera Privata\" riusc\u00ec a fare luce sul malfatto: tutti i documenti erano stati falsificati con cancellature e sostituzioni di parole, inventando titoli, contraffacendo firme. Un'operazione che aveva impegnato il truffatore per ben venti anni di lavoro preparatorio. Nel 1895 Reavis venne processato, ma aveva sperperato tutto il patrimonio accumulato in quattordici anni e non pot\u00e9 nemmeno permettersi un avvocato. Fu condannato a soli sei anni di reclusione."}
{"id": "1234725", "revid": "2108263", "url": "https://it.wikipedia.org/wiki?curid=1234725", "title": "Leopoldo V di Babenberg", "text": "Era figlio di Enrico II di Babenberg e della di lui moglie Teodora Comnena (verso il 1184 \u2013 1183), nipote dell'imperatore bizantino Manuele I.\nBiografia.\nIl 17 agosto 1186 venne negoziato il patto di Georgenberg con Ottocaro IV di Stiria, con il quale la Stiria e la parte centrale dell'Austria Superiore vennero unite al ducato d'Austria dopo il 1192. Questo fu il primo passo per la creazione della moderna Austria. Leopoldo \u00e8 soprattutto conosciuto fuori dall'Austria per la sua partecipazione alla terza crociata. Egli giunse a prendere parte all'assedio di San Giovanni d'Acri nella primavera del 1191, dopo essere salpato da Zara. Egli prese il comando di ci\u00f2 che restava delle truppe imperiali alla morte di Federico Barbarossa nel gennaio dell'anno successivo.\nAlla resa di San Giovanni d'Acri, sul regno di Gerusalemme svettavano le bandiere dei vincitori Riccardo I d'Inghilterra, Filippo II di Francia e Leopoldo che erano state innalzate dal cugino di Leopoldo, Corrado del Monferrato. Successivamente, Riccardo rimosse la bandiera di Leopoldo. Riccardo era gi\u00e0 stato sospettato di aver contribuito all'assassinio di Corrado, poco dopo la sua elezione come Re di Gerusalemme nell'aprile del 1192. Nel suo ritorno invernale in Europa, la leggenda vuole che nel suo viaggio si sia fermato a Vienna dove, riconosciuto (probabilmente per il sigillo che portava alla mano) venne arrestato nel distretto di Erdberg (l'attuale Landstra\u00dfe).\nPer un certo periodo il re venne imprigionato a D\u00fcrnstein ed accusato ufficialmente dell'assassinio di Corrado del Monferrato alla salita al potere dell'Imperatore Enrico VI. L'immensa somma che dovette pagare per riscattarsi, che si suppone fosse corrispondente a seimila lingotti d'argento, contribu\u00ec alla fondazione della zecca di Vienna, e venne utilizzata per la costruzione delle nuove mura della citt\u00e0 e per la costruzione di Wiener Neustadt. Leopoldo, comunque, venne scomunicato dal Papa Celestino III per aver fatto dei prigionieri tra i crociati.\nNel 1194 Leopoldo si ruppe un piede per una caduta da cavallo durante un torneo a Graz. Mor\u00ec successivamente di gangrena, sempre sotto scomunica.\nMatrimonio e discendenza.\nLeopoldo nel 1172 spos\u00f2 Elena (1158 \u2013 1199), figlia del Re G\u00e9za II d'Ungheria, dalla quale ebbe"}
{"id": "1234727", "revid": "94647", "url": "https://it.wikipedia.org/wiki?curid=1234727", "title": "Rischio di concentrazione", "text": "Il rischio di concentrazione \u00e8 il rischio da sostenere in caso di investimenti o crediti diretti ad uno stesso soggetto, oppure a gruppi di soggetti che appartengono ad uno stesso settore di attivit\u00e0 o alla stessa area geografica. Esempi: \nIn caso di fallimento o inadempimento della controparte, per esposizioni relativamente importanti rispetto al capitale di cui si dispone, si perderebbero in un solo colpo tutti i crediti all'attivo patrimoniale.\nAl fine di ovviare tali possibili inconvenienti \u00e8 opportuno diversificare gli investimenti riducendo sostanzialmente il rischio di concentrazione.\nIl rischio di concentrazione \u00e8 misurabile.\nGli istituti di credito aderenti al Comitato di Basilea debbono, secondo l'accordo internazionale di vigilanza prudenziale Basilea II, monitorare le esposizioni in modo da minimizzare il rischio di concentrazione."}
{"id": "1234730", "revid": "729019", "url": "https://it.wikipedia.org/wiki?curid=1234730", "title": "Battaglia di Jarnac", "text": "La battaglia di Jarnac (13 marzo 1569), fu combattuta nel corso delle Guerre di religione francesi fra l'armata protestante al comando del principe di Cond\u00e9 e dell'ammiraglio di Francia conte di Coligny, e quella del re di Francia comandata dal fratello duca d'Angi\u00f2. Quest'ultimo riport\u00f2 la vittoria, che per altro non fu militarmente decisiva.\nLa Campagna militare.\nIn ritirata al castello di Noyers, il principe di Cond\u00e8 dovette fuggire (insieme all'ammiraglio Coligny, che si trovava presso Tanlay) per scampare ad un attacco delle truppe realiste. Una terza guerra di religione si deline\u00f2 alla pubblicazione, da parte del Cond\u00e9, di un manifesto, avvenuta il 25 agosto 1568.\nIl duca d'Angi\u00f2, fratello cadetto del re, fu nominato luogotenente generale del re con la missione di battere gli ugonotti.\nIl 26 ottobre l'armata reale sorprese gli ugonotti di Provenza a Mensignac, mentre nel frattempo, ad est Volfango di Baviera, duca di Deux-Pont, e Guglielmo d'Orange erano entrati in Francia con i loro mercenari, cosicch\u00e9 divenne necessario, per i realisti, sconfiggere il grosso delle forze del Cond\u00e9 e del Coligny.\nSvolgimento della battaglia.\nLe schiere realiste, agli ordini del duca di Guisa giunsero a Jarnac, mentre l'avanguardia militare ugonotta giunse nel vicino borgo di Cognac (Charente). Scoperti, gli ugonotti occuparono Jarnac ed i realisti ripiegarono sulla riva sinistra della Charente.\nNella notte il duca d'Angi\u00f2 fece riparare e raddoppiare il ponte di Ch\u00e2teauneuf e pass\u00f2 sulla riva destra del fiume con le sue truppe. Sorpreso, il Coligny fatic\u00f2 parecchio a raccogliere le sue truppe che si erano sparpagliate ed i realisti occuparono il villaggio di Bassac che tuttavia fu riconquistato dal fratello del Coligny, Fran\u00e7ois de Coligny d'Andelot, che dovette per\u00f2 ripiegare su Triac di fronte ai mercenari del Rhingrave e ad un migliaio di archibugieri. L'ordine di ritiro del Coligny alla cavalleria del Cond\u00e9 non giunse a destinazione ed i trecento cavalieri ugonotti attaccarono ma furono circondati dalla fanteria realista e decimati. Il loro comandante, principe di Cond\u00e9 fu gravemente ferito ed arresosi fu ucciso da Montesquiou, capitano della guardia del duca d'Angi\u00f2.\nLa fanteria e l'artiglieria ugonotte, che non avevano partecipato alla battaglia, ripiegarono su Cognac.\nSeguito e conseguenze.\nLa battaglia non ebbe conseguenze significative se non quelle derivanti dal decesso del Cond\u00e9 e dall'accresciuto ruolo, nel campo ugonotto, dell'Ammiraglio di Coligny.\nPur non avendo riportato a Jarnac una vittoria decisiva, i cattolici furono molto soddisfatti dell'evento. Le loro armate ricostituite avevano dato prova di s\u00e9 direttamente sul campo di battaglia e non si erano pi\u00f9 comportate cos\u00ec bene dall'assedio di Orl\u00e9ans del febbraio 1563.\nInoltre la vittoria consent\u00ec al duca d'Angi\u00f2, il futuro re di Francia Enrico III, di essere salutato in Francia e presso le corti europee come un eroe ed un grande capo militare.\nLa battaglia di Moncontour, nell'ottobre dello stesso anno, risulter\u00e0 pi\u00f9 decisiva."}
{"id": "1234743", "revid": "773636", "url": "https://it.wikipedia.org/wiki?curid=1234743", "title": "Chiesa di Santa Maria della Piet\u00e0 (Bibbona)", "text": "La chiesa di Santa Maria della Piet\u00e0 \u00e8 un luogo di culto cattolico che si trova in via Camminata, all'ingresso di Bibbona.\nStoria e descrizione.\nL'edificio venne realizzato alla fine del Quattrocento da Vittorio Ghiberti e Ranieri da Tripalle; \u00e8 a croce greca, con cupola centrale e bracci coperti da volte a vela. La chiesa \u00e8 anche caratterizzata da un piccolo campanile a vela sul braccio nord interno e dall'assenza totale di intonaco.\nLa cupola, posta all'incrocio dei quattro bracci, funge da fulcro unificante dell'intera costruzione e si erge su un piccolo tamburo scandito da otto opuli ed \u00e8 divisa in sei costoloni. Da notare anche la crociera, scandita da quattro pilastri addossati alle pareti; al termine dei pennacchi sono presenti valve di conchiglia inscritte dentro un serto (una ghirlanda di elementi intrecciati).\nLa chiesa presenta inoltre tre portali di medesima declinazione strutturale e ornamentale, rispettivamente situati nei bracci sud-est e ovest dell'edificio. Sugli architravi delle porte sono presenti alcune scritte in latino: sulla principale si legge \"Terribilis est locus iste ets\" (in italiano: \"Terribile \u00e8 questo luogo\"); sulle altre due invece si legge \"Hanc est domus Dei porta Coeli ets\" (in italiano: \"Questa \u00e8 la casa di Dio e la porta del Cielo\") e \"Domus est pietatis et gratiae ets\" (in italiano: \"Questa \u00e8 la casa della piet\u00e0 e della grazia).\nSu una facciata della chiesa sono presenti due lastre rettangolari, su ciascuna delle quali \u00e8 presente lo stemma del comune di Bibbona, con uno scudo a testa di cavallo, ornato ai bordi da un nastro sinuoso e un leone rampante nel centro.\nAll'interno, sull'altar maggiore, si conserva l'immagine della \"Piet\u00e0\": la tavoletta a tempera, cui la leggenda ascrive origine antichissima, risale al XIV secolo ed \u00e8 di ambiente fiorentino. Da notare anche la \"Trinit\u00e0\", attribuita al pittore secentesco Cesare Dandini, e gli arredi in marmo del XVII secolo, tra cui il bel ciborio inserito in un tabernacolo dipinto con i \"Santi Bernardo, Paolo, Tommaso e Stefano\", sull'altar maggiore."}
{"id": "1234747", "revid": "187", "url": "https://it.wikipedia.org/wiki?curid=1234747", "title": "AgenParl", "text": ""}
{"id": "1234757", "revid": "599013", "url": "https://it.wikipedia.org/wiki?curid=1234757", "title": "Figlie di Maria Ausiliatrice", "text": "Le Figlie di Maria Ausiliatrice (in latino \"Congregatio Filiarum Mariae Auxiliatricis\") sono un istituto religioso femminile di diritto pontificio: le suore di questa congregazione, dette anche Salesiane di Don Bosco, pospongono al loro nome la sigla F.M.A.\nStoria.\nDopo aver fondato la Societ\u00e0 Salesiana (1859) per l'educazione e l'istruzione professionale dei fanciulli del popolo, Giovanni Bosco (1815-1888), sollecitato anche da papa Pio IX, volle estendere alla giovent\u00f9 femminile l'opera fino ad allora rivolta esclusivamente a quella maschile e pens\u00f2 di istituire a tale scopo una congregazione femminile.\nNel 1864 don Bosco apr\u00ec un oratorio a Mornese (Alessandria) e conobbe l'unione delle Figlie di Maria Immacolata, sorta nel 1854 a opera del sacerdote Domenico Pestarino, entrato poi tra i salesiani; tra le suore dell'unione Bosco individu\u00f2 Maria Domenica Mazzarello (1837-1881) e decise di farne la fondatrice del ramo femminile della sua congregazione.\nIl 5 agosto 1872 (ritenuta data istitutiva dell'istituto) si ebbe la prima cerimonia di vestizione a opera di Giuseppe Maria Sciandra, vescovo di Acqui; il vescovo Sciandra concesse l'approvazione diocesana alle Figlie di Maria Ausiliatrice il 23 gennaio 1876.\nLa congregazione ebbe in breve tempo un rapido sviluppo in tutta Italia, a partire dalle regioni settentrionali in cui era pi\u00f9 radicata, ma scegliendo di aprire case in Sicilia gi\u00e0 nel 1880, a soli otto anni dalla fondazione, inviando in missione suore settentrionali, fornite della preparazione accurata ricevuta nel noviziato di Nizza Monferrato. Dalla Sicilia presero il via altre fondazioni nel Meridione. Nel 1891 fu fondata una casa a Roma, a partire da questa casa la congregazione si espanse verso la Toscana, ma anche verso Napoli (1901), la Puglia e la Basilicata (1907). In questo tempo fu caratteristica della congregazione l'opera di promozione sociale. Furono istituiti le scuole femminili, come l'Istituto Maria Ausiliatrice di Milano (1913), e gli oratori festivi. Si diede inoltre impulso a un forte sentimento di italianit\u00e0: l'insegnamento infatti era impartito esclusivamente in lingua italiana, anche in quelle aree dove la lingua nazionale era ancora poco diffusa. Persino nelle loro case estere le Figlie di Maria Ausiliatrice rimasero attaccate alla lingua italiana, che era la lingua del papa e del loro fondatore..\nLa congregazione ricevette il pontificio decreto di lode il 7 settembre 1911 e le sue costituzioni vennero approvate dalla Santa Sede il 4 aprile 1922.\nMaria Domenica Mazzarello, beatificata da papa Pio XI nel 1938, venne proclamata santa da papa Pio XII il 24 giugno 1951.\nAttivit\u00e0 e diffusione.\nLe Salesiane di Don Bosco si dedicano prevalentemente all'istruzione e all'educazione cristiana della giovent\u00f9 in convitti, oratori, asili, scuole di ogni grado; si dedicano anche ad altre opere di carattere pastorale e sociale.\nSono presenti in varie nazioni tra le quali in Africa (Angola, Benin, Burundi, Costa d'Avorio, Etiopia, Ghana, Guinea Equatoriale, Kenya, Madagascar, Mozambico, Nigeria, Repubblica Democratica del Congo, Sudafrica, Sudan, Sudan del Sud, Togo), America (Argentina, Bolivia, Brasile, Canada, Cile, Colombia, Costa Rica, Ecuador, El Salvador, Guatemala, Haiti, Honduras, Messico, Nicaragua, Panama, Paraguay, Per\u00f9, Repubblica Dominicana, Stati Uniti d'America, Uruguay, Venezuela), Asia (Birmania, Cambogia, Cina, Corea del Sud, Filippine, Giappone, India, Indonesia, Thailandia, Timor Est, Vietnam) ed Europa (Austria, Belgio, Croazia, Francia, Germania, Inghilterra, Irlanda, Italia, Lituania, Polonia, Portogallo, Repubblica Ceca, Russia, Slovacchia, Slovenia, Turchia); la sede generalizia \u00e8 in via dell'Ateneo Salesiano a Roma.\nNel 2008 \u00e8 stata eletta Superiora generale dell'istituto la francese Yvonne Reungoat. Al 31 dicembre 2008, la congregazione contava 14.306 religiose in 1.455 case."}
{"id": "1234758", "revid": "33277", "url": "https://it.wikipedia.org/wiki?curid=1234758", "title": "Salesiane di Don Bosco", "text": ""}
{"id": "1234768", "revid": "767487", "url": "https://it.wikipedia.org/wiki?curid=1234768", "title": "Eusebio Ayala", "text": "Fu presidente del Paraguay dal 7 novembre 1921 al 1\u00ba aprile 1923 e dal 15 agosto 1932 al 18 febbraio 1936.\nLaureatosi in Giurisprudenza e Scienze Sociali (1904), Ayala si dedic\u00f2 all'insegnamento. Entr\u00f2 in politica firmando il manifesto del 4 luglio 1908, e tra il 1908 e il 1925 fu ministro degli Esteri, della Giustizia, Culto e Pubblica Istruzione e delle Finanze, presidente della Camera dei Deputati (1912). Rappresent\u00f2 il Paraguay in diverse conferenze internazionali e diresse la \"Revista del Instituto Paraguayo\" e la \"Revista de Derecho y Ciencias Sociales\".\nDesignato presidente provvisorio dal Congresso il 7 novembre 1921, si dimise il 12 aprile 1923. Recatosi a Parigi per motivi di salute (1931), rientr\u00f2 nel 1932 quando la convenzione del partito liberale lo elesse candidato alle presidenziali.\nEletto presidente della Repubblica, fu deposto da un golpe militare riformista il 17 febbraio 1936, arrestato e esiliato."}
{"id": "1234770", "revid": "110157", "url": "https://it.wikipedia.org/wiki?curid=1234770", "title": "\u0160enkursk", "text": "\u0160enkursk () \u00e8 una citt\u00e0 della Russia, capoluogo del \u0160enkurskij rajon dell'Oblast' di Arcangelo e si trova sulla sponda destra del fiume Vaga.\nStoria.\n\u0160enkursk era nominata gi\u00e0 nel 1315 in alcuni documenti mercantili di Velikij Novgorod. Ivan IV di Russia incluse successivamente la citt\u00e0 nella sua opri\u010dnina. In quei tempi la citt\u00e0 fu fortificata e vi furono costruite abbienti abitazioni e ville. La citt\u00e0 fu conquistata nel tempo da molti zar e nobili russi. L'ultima conquista fu quella di Caterina II di Russia, nel 1780.\nPopolazione.\n\u0160enkursk negli ultimi anni ha avuto un calo demografico: nel 1989 contava 7.424 abitanti, mentre nel 2002 contava 6.151 abitanti."}
{"id": "1234773", "revid": "28592", "url": "https://it.wikipedia.org/wiki?curid=1234773", "title": "Industriale", "text": ""}
{"id": "1234774", "revid": "78273", "url": "https://it.wikipedia.org/wiki?curid=1234774", "title": "Azienda chimica", "text": ""}
{"id": "1234775", "revid": "767487", "url": "https://it.wikipedia.org/wiki?curid=1234775", "title": "Tippecanoe", "text": "Il Tippecanoe \u00e8 un fiume degli Stati Uniti affluente del fiume Wabash.\nDescrizione.\nIl fiume ha origine dal \"lago Tippecanoe\" nell'area centro-settentrionale dello Stato dell'Indiana. Il fiume scorre dapprima verso sud-ovest e poi verso sud alimentando i laghi artificiali di \"Shafer\" e \"Freeman\". Sfocia nel fiume Wabash nell'area centro-orientale dell'Indiana a circa 20\u00a0km a est di Lafayette.\nCirca 3\u00a0km del corso medio del fiume sono protetti dal \"Tippecanoe River State Park\" istituito nel 1943.\nStoria.\nNel 1811 nei pressi del fiume Tippecanoe alla confluenza con il fiume Wabash fu combattuta la \"battaglia di Tippecanoe\". La confederazione indiana di Tecumseh fu sconfitta dall'esercito americano guidato dal generale William Henry Harrison.\nNegli anni venti del Novecento in fiume fu sbarrato da due dighe per produrre energia elettrica che alimentano i laghi Shafer e Freeman."}
{"id": "1234776", "revid": "729019", "url": "https://it.wikipedia.org/wiki?curid=1234776", "title": "Cupololitiasi", "text": "La cupololitiasi o canalolitiasi o VPPB (vertigine parossistica posizionale benigna, dal latino \"vertere\", che significa \u201cgirare\u201d), \u00e8 una malattia (pi\u00f9 precisamente un disturbo meccanico) dell'orecchio umano (per approfondire si veda la voce orecchio interno). Minuscole concrezioni di ossalato di calcio e carbonato di calcio (dette \"otoliti\", \"otoconi\", \"canaliti\" o \"detriti otoconiali\") risiedono nella cupola che ricopre l'apparato ciliare dell'epitelio sensoriale dell'utricolo e del sacculo (utricolo e sacculo vengono detti \"organi otolitici\") che formano il \"sistema vestibolare\" e presiedono all'equilibrio negli spostamenti avanti-indietro (es. automobile) e su-gi\u00f9 (es. ascensori). Nella cupololitiasi gli otoliti si distaccano e viaggiano nel liquido dei canali semicircolari, che invece presiedono l'equilibrio degli spostamenti angolari. Cos\u00ec facendo stimolano in maniera erronea tali recettori, causando l'illusione della rotazione.\nGli otoliti (o otoconi), hanno quindi la funzione di modificare la densit\u00e0 della cupola rispetto all'endolinfa, per reagire inerzialmente alle accelerazioni lineari (tra cui la forza di gravit\u00e0) che gli organi otolitici quindi trasducono. \nI canali semicircolari, invece, recepiscono le accelerazioni angolari, grazie alla forza inerziale che l'endolinfa esercita sulla cupola nelle ampolle.\nEziologia.\nLe cause della cupololitiasi sono varie e in larga parte ignote, ma come per una infezione auricolare, sia probabilmente dovuta al consumo di latticini . La si riconduce per lo pi\u00f9 a idrope sacculare, traumi cranici, incidenti sportivi o di altro genere, forti stress prolungati, ereditariet\u00e0, fisiologico ricambio periodico degli otoconi e altro.\nLa malattia non incide sul fisico minimamente, ma, frenando per un tempo abbastanza lungo la vita normale del paziente, pu\u00f2 dare riscontri di natura psicologica, che potrebbero a loro volta rallentare di molto la guarigione.\nLa recidivit\u00e0 del disturbo \u00e8 considerata cosa normale.\nDiagnosi.\nLa diagnosi di VPPB \u00e8 confermata tramite la manovra chiamata test di Dix-Hallpike, che andr\u00e0 eseguita prima dal lato DX (destro) e poi dal lato SX (sinistro), per evidenziare la presenza degli otoliti, o nel lato dell'orecchio DX oppure nel lato dell'orecchio SX, oppure a seconda della gravit\u00e0 in tutti e due le orecchie.\nIn questa manovra, che deve essere eseguita in presenza di altra persona se si esegue in proprio, il paziente \u00e8 abbassato prima dal lato DX, da una posizione seduta a una distesa, con la testa girata a 45 gradi rispetto alle spalle. Occorre fare attenzione, poich\u00e9 tale manovra \u00e8 utile a verificare la presenza del suddetto tipo di vertigine (quella VPPB) e quindi si deve essere pronti a controllare un accesso rotatorio e di nausea che ne consegue, tipico della VPPB.\nSe si causa una forte vertigine rotatoria, si hanno otoliti nei canali semicircolari dell'orecchio DX. Nel caso in cui non si causasse alcuna vertigine, i canali semicircolari dell'orecchio DX, sono liberi da \"detriti otoconiali\". Questo movimento si ripete ora, dopo avere aspettato alcuni minuti se con la manovra di prima si fosse causata vertigine, con la testa girata dall'altra parte e cio\u00e8 verso SX. Anche questa manovra deve essere eseguita in presenza di altra persona, se si esegue in proprio, ed in cui il paziente \u00e8 abbassato ora dal lato SX, da una posizione seduta a una distesa, con la testa girata a 45 gradi rispetto alle spalle. Se si causa una forte vertigine rotatoria, si hanno otoliti nei canali semicircolari dell'orecchio SX.\nNel caso in cui non si causasse alcuna vertigine, i canali semicircolari dell'orecchio SX, sono liberi da \"detriti otoconiali\". Se dopo avere eseguito la suddetta manovra, sia a destra che a sinistra, non si causasse alcun tipo di effetto, la causa delle vertigini di cui si soffre andrebbe ricercata in altro tipo di vertigine e quindi la diagnosi si distaccherebbe dalla VPPB. Tutto andrebbe come sempre certificato da personale medico qualificato in materia.\nSe invece si fosse affetti da VPPB, con la manovra o a destra o a sinistra, si dovrebbe sicuramente provocare vertigine e nistagmo (movimento congiunto dei globi oculari) quando l'orecchio sofferente \u00e8 direzionato verso il basso dal lato in cui vi \u00e8 presenza di otoliti nei canali semicircolari dell'orecchio interno.\nLa valutazione della VPPB (vertigine parossistica Posizionale benigna) dovrebbe essere fatta al pi\u00f9 presto da un professionista del settore medico-sanitario esperto nell'amministrazione dei disordini da vertigini, comunemente un labirintologo, otorino, fisioterapista, o altro medico specializzato.\nSintomatologia.\nLa conseguenza \u00e8 una fortissima crisi vertiginosa o vertigine, che colpisce all'improvviso il paziente, alle volte durante il sonno, dando la sensazione che la stanza e tutti gli oggetti girino vorticosamente o in senso orario oppure in senso antiorario. Tale crisi \u00e8 di solito riferita a determinate posizioni, per cui \u00e8 detta \"Vertigine Parossistica Posizionale Benigna\" (VPPB). A seconda della parte colpita (labirinto destro oppure sinistro) la vertigine si intensifica girandosi sul cuscino dal lato dell'orecchio interessato. La sensazione di vertigine pu\u00f2 sopravvenire anche nell'atto di coricarsi sul letto oppure nell'alzarsi dallo stesso. Essendo appunto una \"vertigine di posizione\" sarebbe opportuno che il paziente affetto prendesse atto che i sintomi si alleviano fino a scomparire se si intraprendono movimenti molto lenti nell'alzarsi, coricarsi o girarsi sul fianco.\nSe invece si fanno movimenti veloci, e poich\u00e9 la gran parte delle vertigini di posizione si producono a partire dalla posizione sdraiata, con l'orecchio malato verso il basso, quando al mattino la persona affetta da questo tipo di problema cerca di sedersi sul bordo del letto per alzarsi, appare un'impressionante vertigine, e quindi il paziente \u00e8 indotto a ridistendersi immediatamente e velocemente. Questo per\u00f2 provoca un'altra grande vertigine e quindi la persona non osa pi\u00f9 muoversi e rimane a letto. \u00c8 allora assolutamente necessario fare movimenti molto lenti e alzarsi dal letto in tre o quattro fasi, per evitare che gli \"otoliti\" si muovano velocemente nei canali semicircolari, dove si sono erroneamente andati a posizionare. La stessa cautela \u00e8 da utilizzarsi per coricarsi nel letto.\n\u00c8 anche necessario utilizzare un cuscino ortopedico da cervicale. Il non utilizzare tale tipo di cuscino per dormire sarebbe un errore, poich\u00e9 questo modo di dormire causerebbe un cattivo posizionamento della testa sul materasso, soprattutto girandosi sul fianco. Questo faciliterebbe lo spostamento degli \"otoliti\" dall'utricolo e dal sacculo ai canali semicircolari. Per rendersi conto di cosa effettivamente capiterebbe nel non utilizzare il cuscino, si rimanda alle immagini presenti nelle voci orecchio e orecchio interno. Pertanto \u00e8 da evitare accuratamente l'utilizzo di cuscini che non siano ortopedici e per cervicale.\nElenco sintomi:\nSegni:\nIl nistagmo associato con la VPPB ha parecchie caratteristiche importanti che lo differenziano da altri tipi di nistagmi. \nTerapia.\nVisto che il carbonato di calcio non \u00e8 solubile, la guarigione pu\u00f2 richiedere tempi lunghi, per cui si procede con la fisioterapia, con alcune manovre liberatorie, che, facendo muovere il paziente in un determinato modo, tendono a liberare i canali dagli otoliti. La pi\u00f9 nota \u00e8 la \"Manovra di Semont\", dal nome del medico francese Alain Semont che l'ha ideata.\nPer liberare i canali semicircolari dagli otoliti si pu\u00f2 anche praticare la manovra di seguito descritta, definita di Brandt-Daroff. Al mattino e alla sera (cinque ripetizioni di questi esercizi dovrebbero essere eseguite per tre settimane) ci si deve sedere sul letto e, aiutati da altra persona, si deve inclinare il corpo lateralmente alla destra (DX) fino a toccare il materasso con la spalla (mantenendo la testa in linea con la colonna vertebrale) e restare nella suddetta posizione per 30 secondi. Poi, sempre aiutati da altra persona si ritorna in posizione verticale stando sempre seduti sul letto. In questa posizione seduta si rimane per altri 30 secondi. \nPoi, sempre aiutati da altra persona, si deve inclinare il corpo lateralmente alla sinistra (SX) fino a toccare il materasso con la spalla (mantenendo la testa in linea con la colonna vertebrale) e restare nella suddetta posizione per altri 30 secondi.\nIn questo modo, dopo pochi giorni, gli otoliti si riposizioneranno nella zona dell'utricolo e del sacculo, fuoriuscendo, quindi, dai canali semicircolari dove causano la fastidiosa \"Vertigine Parossistica Posizionale Benigna\" (VPPB) e dove verranno eliminati dalle cellule scure predisposte a tale scopo.\nEvitare anche di usare in luoghi poco ventilati: acquaragia, vernici per dorature di legni o metalli, solventi per unghie, smalti per unghie etc., che presentano la avvertenza R67.\nEvitare inoltre di abusare l'utilizzo di piante ad alto contenuto di ossalato di calcio, ad esempio Rabarbaro, altea, Dieffenbachia, Pastinaca.\nL'abuso o il troppo consumo di alimenti con alto contenuto di ossalato di calcio potrebbe favorire l'insorgenza del suddetto tipo di VPPB, oltre che favorire l'insorgenza di calcoli renali.\nTerapia farmaceutica.\nLa cupololitiasi non necessita di particolari cure farmacologiche.\nIl trattamento medico con farmaci anti-vertigini pu\u00f2 essere preso in considerazione nelle crisi acute e severe di VPPB, ma nella maggior parte dei casi non \u00e8 indicato alcun tipo di utilizzo di medicinali.\nQuesti farmaci includono droghe della classe degli antistaminici e della categoria anticolinergici, quali la meclizina e la scopolamina. \nQuesti offrono il trattamento sintomatico, cio\u00e8 solamente dei sintomi e quindi non eliminano la causa, ovvero i cristalli di carbonato di calcio che sono posizionati nei canali semicircolari. \nQuesti farmaci non interessano, quindi, il grado di risoluzione della causa della vertigine, ma eliminano temporaneamente gli effetti della vertigine in s\u00e9, ovvero la sensazione di rotazione e di malessere che provoca. \nL'uso dei farmaci \u00e8 consentito se non necessario, per sopprimere i sintomi durante le manovre di posizionamento, solo nel caso in cui il paziente abbia sintomi severi e che possono non essere tollerati.\nTrattamento chirurgico.\nNel caso in cui, i trattamenti con le varie manovre liberatorie, per riposizionare i cristalli di carbonato di calcio nella zona dell'utricolo o del sacculo dove le cellule scure predisposte alla loro distruzione li elimineranno, non avranno dato il grado di risoluzione sperato e nel qual caso i cristalli presenti nei canali semicircolari siano in quantit\u00e0 troppo elevata ed abbiano la tendenza ad aggregarsi, allora sarebbe necessario un intervento chirurgico per svuotare i canali semicircolari dai \"detriti otoconiali\". I trattamenti chirurgici, si rendono necessari anche a seguito di una occlusione del canale semicircolare da parte dei \"detriti otoconiali\" o \"Otoconi\". Questo trattamento chirurgico presenta lo stesso rischio di tutte le procedure neurochirurgiche e pertanto si utilizza solamente per casi di particolare gravit\u00e0 e rarit\u00e0.\nIl ricorso a questi trattamenti \u00e8 riservato, quindi, ai casi pi\u00f9 severi e persistenti e quando vengono a mancare totali risultati della riabilitazione vestibolare (riposizionamento delle particelle e terapia di assuefazione).\nPrognosi.\nLa benignit\u00e0 della malattia \u00e8 data dal fatto che essa non ha conseguenze di rilievo sul soggetto (neanche l'udito stesso \u00e8 a rischio) e dal fatto che tende a regredire spontaneamente col tempo."}
{"id": "1234777", "revid": "1442080", "url": "https://it.wikipedia.org/wiki?curid=1234777", "title": "David Eigenberg", "text": "David ha vissuto i primi anni della sua vita a Long Island, insieme alle due sorelle, Betsy, pi\u00f9 piccola, e Helen, pi\u00f9 grande. All'et\u00e0 di quattro anni la famiglia si trasferisce a Naperville, in Illinois. David ha il suo primo ruolo a dodici anni, in \"Happy Birhday Wanda June\".\nDopo la scuola, entra nei Marines, e vi resta per tre anni, per poi riprendere la carriera da attore. Ha interpretato Steve il barista per sei stagioni di \"Sex and the City\", e ha partecipato a produzioni come \"Il tocco di un angelo\" e \"Cold Case - Delitti irrisolti\". Attualmente interpreta il ruolo del tenente Christopher Herrmann nella serie \"Chicago Fire\".\nDoppiatori italiani.\nNelle versioni in italiano delle opere in cui ha recitato, David Eigenberg \u00e8 stato doppiato da:"}
{"id": "1234780", "revid": "7336", "url": "https://it.wikipedia.org/wiki?curid=1234780", "title": "James Ephraim Lovelock", "text": ""}
{"id": "1234787", "revid": "287204", "url": "https://it.wikipedia.org/wiki?curid=1234787", "title": "Annie's Song", "text": "Annie's Song \u00e8 una canzone scritta e pubblicata dal cantautore John Denver. \u00c8 stata la sua seconda canzone a diventare numero uno nelle classifiche USA Billboard Hot 100 (per due settimane). Il brano arriver\u00e0 al numero uno anche nel Regno Unito, Irlanda (due settimane) e Canada.\n\"Annie's Song\" \u00e8 stata scritta da Denver come un'ode alla sua moglie di allora, Annie Martell Denver.\nDenver \"scrisse questa canzone in circa dieci minuti e mezzo un giorno su uno ski-lift\" verso la cima del Bell Mountain ad Aspen, Colorado in uno stato di esaltazione per aver \"appena concluso una pista veramente difficile\" e i sentimenti di totale immersione nella bellezza dei colori e suoni lo ispirarono.\nVersioni cover.\nAnche il gruppo corale italiano Schola Cantorum incise una cover intitolata \"Caterina\" a cura di E. De Angelis."}
{"id": "1234789", "revid": "179578", "url": "https://it.wikipedia.org/wiki?curid=1234789", "title": "Chiostro Verde", "text": "Il Chiostro Verde fa parte del complesso del convento di Santa Maria Novella, appartenuto all'ordine domenicano a Firenze. Oggi fa parte del Museo di Santa Maria Novella, uno dei musei civici della citt\u00e0. Da Chiostro Verde, vero cuore del complesso, si accede al Cappellone degli Spagnoli, al Chiostro dei Morti ed al Chiostro Grande.\nStoria.\nQuesta parte del convento venne costruita dal 1332 al 1350 circa su progetto di Fra' Jacopo Talenti, con arcate a sesto ribassato su pilastri ottagonali. I costoloni dipinti a imitazione dei conci bicromi, furono aggiunti nel restauro del 1859, per armonizzare con lo stesso motivo usato all'interno della chiesa. Si accede al chiostro verde, oltre che dalla chiesa, da un passaggio a sinistra della facciata, da piazza Santa Maria Novella, tramite un lungo androne con lapidi funebri ed alcune tracce di affreschi tre e quattrocenteschi.\nIl chiostro venne affrescato con pitture in terra verde (un pigmento a base di ossido di ferro e acido silicico), da cui il nome, nella prima met\u00e0 del Quattrocento. Restaurato nel 1859, fu danneggiato durante l'alluvione del 1966. Gli affreschi furono quindi tutti staccati, prelevate le sinopie (che oggi sono nei depositi della soprintendenza, e ricollocati nel 1983, anche se per alcune lunette i restauri procedono tutt'oggi.\nAffreschi.\nIl chiostro \u00e8 famoso per il ciclo di affreschi in parte realizzato da Paolo Uccello verso il 1425-1430. Tra gli altri artisti che parteciparono alla decorazione vi \u00e8, secondo la tradizione risalente a Giorgio Vasari, Dello Delli. \nLe pitture pi\u00f9 antiche risalgono al Trecento e si trovano nell'angolo nordoccidentale, con un \"Crocifisso tra i santi Domenico e Tommaso\" (attribuito dal Vasari al misterioso Stefano Fiorentino), una \"Madonna col Bambino\" in stile senese (1330 circa, sopra un affresco cinquecentesco con i \"Santi Domenico e Pietro Martire\") e l\"Albero domenicano\" della seconda met\u00e0 del XIV secolo. Nelle volte sono dipinti sulle vele \"Busti di santi e beati domenicani\", molto lacunosi e risalenti al Trecento.\nLe opere pi\u00f9 interessanti sono quelle di Paolo Uccello, con \"Storie della Genesi\", che si dispiegano sul lato nord, in continuazione dell'androne di accesso. Il ciclo, probabilmente ideato da Jacopo Passavanti, inizia in fondo con: \nLa prospettiva, la cui definizione si era andata sviluppando a Firenze durante la sua assenza, utilizzata da Paolo Uccello, serve per creare un mondo irreale governato dalle forze centrifughe che si sprigionano dai vari gruppi dove le figure semplici e monumentali, come nelle sculture di Donatello e di Nanni di Banco, sono come bloccate in pose statuarie.\nLe storie sugli altri lati non appartengono al maestro, forse ad un artista della sua bottega (Francesco d'Antonio) o forse a quella di Dello Delli. Sono molto affollate e differiscono notevolemente da quelle di Paolo Uccello per stile e per tecnica. Vi sono raffigurate \"Storie di Abramo\" sul lato meridionale e \"Storie di Giacobbe\" sul lato occidentale."}
{"id": "1234790", "revid": "1431409", "url": "https://it.wikipedia.org/wiki?curid=1234790", "title": "Evan Handler", "text": "Biografia.\nNato a New York da una famiglia ebraica, Evan ha recitato in moltissimi film, telefilm e sitcom americane, come \"Six Feet Under\", \"Law &amp; Order\", \"West Wing - Tutti gli uomini del Presidente\", \"Sex and the City\". Ha partecipato anche ad alcune puntate di \"Friends\" e \"24\". Handler \u00e8 anche scrittore: il suo primo libro si intitola \"Time On Fire: My Comedy of Terrors\", e racconta del suo ricovero in ospedale, dopo essersi ammalato di leucemia quando non aveva ancora trenta anni.\nNel 2006 \u00e8 apparso nel ruolo di Dave nel serial TV \"Lost\", e dal 2007 fa parte del cast del telefilm \"Californication\" nel ruolo di Charlie Runkle.\nDal 2003 \u00e8 sposato con Elisa Atti, bolognese, da cui ha avuto una figlia, Sofia Clementina, nata nel 2007.\nDoppiatori italiani.\nNelle versioni in italiano delle opere in cui ha recitato, Evan Handler \u00e8 stato doppiato da:"}
{"id": "1234793", "revid": "2225112", "url": "https://it.wikipedia.org/wiki?curid=1234793", "title": "Lago di Cingoli", "text": "Il lago di Cingoli (noto anche come lago di Castreccioni) \u00e8 un lago artificiale delle Marche creato da una diga sul fiume Musone negli anni ottanta. Si trova nel territorio del comune di Cingoli, nella provincia di Macerata e rappresenta il pi\u00f9 grande bacino artificiale della regione, ricco di fauna acquatica e uccelli migratori.\nIl lago ha una superficie di oltre 2 chilometri quadrati ed una profondit\u00e0 che raggiunge circa i 55\u00a0m in prossimit\u00e0 della diga.\nI lavori per la realizzazione di questo bacino sono iniziati nel 1981, per concludersi sei anni dopo.\nLa diga, alta 67 metri e lunga 280, \u00e8 stata costruita per rispondere a diverse esigenze: per uso irriguo, per l'acqua potabile e per regolare le piene del fiume Musone.\nL'ambiente \u00e8 particolarmente suggestivo, con il profilo delle montagne intorno allo specchio d'acqua che si riflette sul lago in mille colori.\nLungo tutte le sponde del lago di Cingoli si trovano piante sommerse o semi affioranti che offrono ottimi ripari per persici trota e lucci di notevoli dimensioni. Nel lago sono presenti anche altre specie ittiche quali lucioperca, trote fario, persici reali, cavedani, pesci gatto, carassi, scardole e carpe. L'acqua \u00e8 molto pulita e cristallina e si incunea tra le colline cos\u00ec da formare tre lunghe ramificazioni; le acque del lago di Cingoli sono di \"categoria B\" e per pescare occorre la licenza di pesca B ed il tesserino segna catture regionale. Negli ultimi anni \u00e8 sempre pi\u00f9 meta turistica dove nelle rive sorgono molti agriturismi e bar; \u00e8 possibile navigare sul lago solo con natanti elettrici e pedal\u00f2. La capacit\u00e0 massima \u00e8 stata raggiunta nell'inverno tra il 2012-2013 grazie alla neve e alla pioggia."}
{"id": "1234794", "revid": "36426", "url": "https://it.wikipedia.org/wiki?curid=1234794", "title": "Chiostro verde", "text": ""}
{"id": "1234799", "revid": "228587", "url": "https://it.wikipedia.org/wiki?curid=1234799", "title": "Chiostro Grande", "text": ""}
{"id": "1234800", "revid": "76963", "url": "https://it.wikipedia.org/wiki?curid=1234800", "title": "Jason Lewis", "text": "Biografia.\nNato in California, la sua carriera inizia con un cameo nel popolare telefilm \"Beverly Hills 90210\" nel 1997, ma il ruolo che lo fa conoscere al grande pubblico \u00e8 quello di Smith, attore e modello che lega in una relazione stabile il personaggio di Samantha Jones, nel telefilm targato HBO \"Sex and the City\". Terminato lo show, si unisce al cast di \"Streghe\" del canale the WB dove interpreta Dex Lawson, un potenziale amore per Phoebe.\nHa partecipato a sette episodi del telefilm \"Brothers &amp; Sisters\", dove interpreta un attore gay che non vuole rivelare la sua omosessualit\u00e0. \u00c8 stato fidanzato dal 2004 al 2006 con l'attrice Rosario Dawson. Nel 2007 ha ottenuto una parte nei film \"Mr. Brooks\" e \"Bobby Z, il signore della droga\".\nDopo aver preso parte alla fiction italiana \"Mogli a pezzi\" con Giuliana De Sio e Manuela Arcuri, torna ad interpretare Smith nel film \"Sex and the City\" (2008) e nel sequel \"Sex and the City 2\", entrambi tratti dall'omonima serie tv."}
{"id": "1234803", "revid": "1013865", "url": "https://it.wikipedia.org/wiki?curid=1234803", "title": "Territorio della Kam\u010datka", "text": "Il territorio della Kam\u010datka (, \"Kam\u010datskij kraj\") \u00e8 un kraj della Russia costituito il 1\u00ba luglio 2007 in seguito alla fusione delle precedenti unit\u00e0 territoriali dell'oblast' di Kam\u010datka e della Korjakija (o circondario autonomo dei Coriacchi).\nGeografia fisica.\nSi estende su tutta la vasta penisola omonima, oltre che su una vasta zona a settentrione di questa, corrispondente alla parte meridionale dei monti dei Coriacchi e ai bacini dei fiumi Talovka e Pen\u017eina.\nGeografia umana.\nIl territorio \u00e8 scarsamente popolato; gli abitanti si concentrano per pi\u00f9 di met\u00e0 nelle citt\u00e0 di Petropavlovsk-Kam\u010datskij (situata sulla costa orientale, importante porto commerciale e peschereccio con industrie alimentari e meccaniche), Vilju\u010dinsk ed Elizovo, mentre altri centri urbani di qualche rilievo sono:\nSuddivisioni.\nRajon.\nIl Territorio della Kam\u010datka comprende i seguenti \"rajon\":\nCitt\u00e0.\nI centri abitati del territorio della Kam\u010datka con \"status\" di citt\u00e0 sono tre (in grassetto quelle poste sotto la diretta giurisdizione regionale e non sottoposte ad alcun \"rajon\"):\nInsediamenti di tipo urbano.\nI centri abitati del territorio della Kam\u010datka con \"status\" di insediamenti di tipo urbano sono 5:"}
{"id": "1234804", "revid": "40550", "url": "https://it.wikipedia.org/wiki?curid=1234804", "title": "O2 plc", "text": ""}
{"id": "1234805", "revid": "2036605", "url": "https://it.wikipedia.org/wiki?curid=1234805", "title": "Sinesio di Cirene", "text": "Fu autore di inni religiosi, saggi (tra cui la sua opera pi\u00f9 importante, gli \"Egizi, o della provvidenza\") e lettere. Ebbe anche interessi scientifici, come attestato da una sua lettera ad Ipazia in cui \u00e8 presente il pi\u00f9 antico riferimento ad un idrometro; un lavoro sull'alchimia sotto forma di commento allo pseudo-Democrito; un trattato sulla costruzione di un astrolabio.\nBiografia.\nCarriera politica e letteraria.\nSinesio nacque a Cirene intorno al 370 da una ricca famiglia che affermava di discendere dai fondatori della citt\u00e0, a loro volta pretesi discendenti dell'eraclide Euristeo. Verso il 392 si rec\u00f2 assieme al fratello Evozio in Grecia; nel 393 andarono invece a studiare ad Alessandria d'Egitto, dove divenne un neoplatonico e un discepolo della filosofa Ipazia.\nIntorno all'anno 397 ritorn\u00f2 nella citt\u00e0 d'origine; qui venne scelto per condurre un'ambasciata delle citt\u00e0 della Pentapoli dorica presso la corte imperiale di Costantinopoli, con lo scopo di chiedere all'imperatore Arcadio una riduzione delle tasse. Il suo discorso all'imperatore (di tipo denominato epidittico, cio\u00e8 dimostrativo secondo la retorica dell'epoca \"Seconda Sofistica\"), noto come \"All'imperatore sulla regalit\u00e0\" o \"De regno\", presenta gli argomenti che dovrebbero essere studiati da un governante saggio e afferma che il primo dovere di un sovrano \u00e8 la lotta alla corruzione. Inoltre in esso \u00e8 incisivamente avanzata anche l'attenzione per il pericolo a cui era esposta la fertile area della suddetta provincia africana (Pentapoli) a motivo delle scorribande dei nomadi barbari, territorio che l'Autore, detenendo l'incarico di curiale, aveva il dovere di far proteggere, provvedendo alla sua sicurezza. Tal preoccupazione per la difesa dalle orde, che facilmente penetravano in quelle zone dell'Impero con effetti devastanti, fu costantemente vivida in lui e forse ancor pi\u00f9 icasticamente la rappresent\u00f2 anche nell'operetta \"Catastasis\" composta nel 412.\nDurante i suoi tre anni di permanenza a Costantinopoli si dedic\u00f2 alla stesura di un'opera letteraria, gli \"Egizi, o della provvidenza\": si tratta di un'allegoria in cui il buon Osiride e il cattivo Tifone (che rappresentano i ministri di Arcadio Aureliano e il goto Gainas) lottano per il predominio; nell'opera viene affrontata la questione dell'esistenza del male permessa da Dio.\nSe la composizione degli \"Egizi\" aveva lo scopo di ingraziarsi Aureliano, Sinesio riusc\u00ec nel suo intento, perch\u00e9 nel 400 la riduzione delle tasse richiesta venne concessa e Sinesio pot\u00e9 ritornare in patria. Si stabil\u00ec in una sua propriet\u00e0 nell'interno della Libia, ad Anchimachus, dove si dedic\u00f2 ai libri e alla caccia, tornando in citt\u00e0 solo quando richiesto dagli affari. Nel 402 si rec\u00f2 in visita ad Atene, la cui scuola filosofica trov\u00f2 inferiore a quella di Alessandria; forse nel 403 si trasfer\u00ec ad Alessandria. Qui si spos\u00f2: il celebrante fu il vescovo Teofilo, mentre il nome della sposa non \u00e8 noto, sebbene si tratt\u00f2 sicuramente di una donna cristiana, dalla quale ebbe tre figli, che morirono tutti in tenera et\u00e0.\nNecessario, al fine di comprendere la personalit\u00e0 dell'Autore e lo spaccato della realt\u00e0 concreta in cui si comp\u00ec la sua vicenda umana, \u00e8 l'epistolario la cui scrittura abbraccia l'arco pi\u00f9 rilevante della sua vita. La sua devozione ideale e morale mantenuta (da quando ne fu discepolo) per Ipazia, che pure mai si convert\u00ec al cristianesimo, \u00e8 testimoniata dalle svariate lettere ad ella indirizzate, come l'ultima probabilmente scritta poco prima di morire, in cui, esprimendole il suo sconforto, sempre addolorato dal ricordo del decesso dei propri figli, la definisce: \"...madre, sorella, maestra...\".\nMinistero episcopale.\nNel 409/410 Sinesio venne scelto per volont\u00e0 popolare come vescovo di Tolemaide; dopo lunghe esitazioni causate da motivi personali e dottrinali, accett\u00f2 l'incombenza con molta riluttanza e fu consacrato da Teofilo ad Alessandria. Per comprendere meglio il controverso contesto, interiore e pubblico in cui si muoveva, si consideri che al tempo della sua designazione e forse anche alla sua investitura egli non era ancora battezzato. Non essendo ancora stabilite le regole che odiernamente valgono per alcune confessioni, stiamo ancora al principio dell'elaborazione della teologia e dell'organizzazione cristiana e cattolica (solo \"...nella seconda met\u00e0 dell'undicesimo secolo il papato acquist\u00f2 una posizione pi\u00f9 forte e Gregorio VII eman\u00f2 un divieto di matrimonio per il clero.\"), mantenne la propria moglie a cui era profondamente affezionato; rifiut\u00f2 delle fondamentali credenze cristiane - la creazione dell'anima, la resurrezione della carne e la fine del mondo - anche se fece alcune concessioni durante le sue lezioni pubbliche. Accett\u00f2 del cristianesimo quanto concordava con la sua filosofia, ma successivamente (e progressivamente, come attestano le sue lettere) ader\u00ec anche a principi prima negati, riconsiderandoli non in contrasto con l'essenza della filosofia platonica.\nLa sua reggenza del vescovato fu afflitta da sofferenze personali e pubbliche: la morte dei figli, la corruzione amministrativa, le incursioni barbariche, durante le quali dette prova di abilit\u00e0 di comando militare. Ebbe un rapporto conflittuale col \"praeses\" Andronico, che scomunic\u00f2 per aver interferito col diritto d'asilo della Chiesa.\nLa data della sua morte non \u00e8 nota; si propende per il 413 in quanto non sembra essere venuto a conoscenza della morte violenta di Ipazia. Una leggenda volle farlo santo, ma tutti gli studiosi non gli concedono nemmeno la qualifica di padre della Chiesa.\nOpere.\nLe opere di Sinesio conservatesi fino al giorno d'oggi (raccolte in Jacques-Paul Migne (a cura di), \"Patrologiae Cursus Completus, Series Graeca\", Parigi, 1859, volume 66) sono:\n\u00c8 noto che compose anche:\nSinesio scriveva in dialetto attico, anche se gli inni sono in dialetto dorico."}
{"id": "1234806", "revid": "289247", "url": "https://it.wikipedia.org/wiki?curid=1234806", "title": "San Dionigi Aeropagita", "text": ""}
{"id": "1234817", "revid": "1033892", "url": "https://it.wikipedia.org/wiki?curid=1234817", "title": "James Remar", "text": "\u00c8 principalmente noto per il ruolo di Ajax nel film \"I guerrieri della notte\" (1979) e per il ruolo di Harry Morgan nella serie televisiva \"Dexter\".\nBiografia.\nCinema.\nIl suo primo ruolo importante \u00e8 nel film cult \"I guerrieri della notte\" (1979), in cui interpreta il ribelle Ajax. Lo stesso anno \u00e8 nel musical di Broadway \"Bent\", in cui recita anche Richard Gere. Nel 1980 ottiene un piccolo ruolo nel controverso \"Cruising\", di cui \u00e8 protagonista Al Pacino. Nel 1986 \u00e8 scritturato per il ruolo di Dwayne Hicks nel blockbuster \"Aliens\", seguito del primo \"Alien\", ma viene licenziato per \u00abdivergenze creative\u00bb dopo pochi giorni dall'inizio delle riprese, sostituito da Michael Biehn. Negli anni '80 recita in diverse pellicole di successo, come \"48 ore\" (1982), \"Cotton Club\" (1984) e \"Drugstore Cowboy\" (1989), mentre nel 1991 \u00e8 l'antagonista di Ethan Hawke nel film Disney \"Zanna Bianca - Un piccolo grande lupo\". \nNel 1994 prende parte al film natalizio \"Miracolo nella 34\u00aa strada\" e nel 1997 viene scelto per interpretare il dio del tuono Raiden nel film \"Mortal Kombat - Distruzione totale\" (in sostituzione di Christopher Lambert per via della loro somiglianza), che viene accolto molto negativamente dalla critica. Nel 1998 il regista Gus Van Sant, che gi\u00e0 aveva lavorato con Remar in \"Drugstore Cowboy\", lo sceglie per interpretare un poliziotto in \"Psycho\", remake dell'omonima pellicola di Alfred Hitchcock. Nel 2000 \u00e8 nell'horror ' e ottiene una parte in \"Le verit\u00e0 nascoste\", di cui sono protagonisti Michelle Pfeiffer e Harrison Ford. Successivamente appare in \"2 Fast 2 Furious\" (2003), ' (2004) e \"La ragazza della porta accanto\" (2004). Nel 2007 presta la voce al personaggio di Larousse nel film \"Ratatouille\", mentre l'anno successivo prende parte alla commedia \"Strafumati\". Nel 2009 interpreta il padre di Odette Yustman nell'horror \"Il mai nato\" di David S. Goyer. \nNel 2010 recita accanto a Bruce Willis, Morgan Freeman e Helen Mirren in \"Red\", film ispirato a un fumetto scritto da Warren Ellis e diretto da Robert Schwentke. Sempre nel 2010 recita in \"Gun\", un thriller d'azione scritto e interpretato dal rapper 50 Cent. Nel 2011 \u00e8 la voce narrante della commedia \"The FP\". Lo stesso anno si ritaglia un piccolo ruolo nel film \"X-Men - L'inizio\". Successivamente prende parte a \"Death Games\" (2011), un thriller d'azione con Samuel L. Jackson e Kellan Lutz, \"Setup\" (2011) con Bruce Willis e Ryan Phillippe, e \"Django Unchained\" (2012) di Quentin Tarantino.\nTelevisione.\nPer quanto riguarda i progetti televisivi, Remar \u00e8 ricordato soprattutto per il ruolo di Richard, l'uomo che spezza il cuore a Samantha in \"Sex and the City\"; \u00e8 anche stato protagonista della serie \"Total Security\", insieme a Jim Belushi, ed \u00e8 comparso in ruoli ricorrenti nelle serie \"Settimo cielo\", \"Squadra emergenza\", \"Jericho\" e \"Battlestar Galactica\". Tra le tante serie a cui ha preso parte come guest star, \"Walker Texas Ranger\", \"Nash Bridges\", \"X-Files\", \"Senza traccia\", \"The Unit\", \"Criminal Minds\", \"NCIS - Unit\u00e0 anticrimine\", \"Eli Stone\", \"\", \"Numb3rs\", \"Private Practice\", \"Hawaii Five-0\", \"Human Target\" e \"Grey's Anatomy\". Dal 2006 \u00e8 nel cast di \"Dexter\", serie di grande successo, in cui interpreta il personaggio di Harry Morgan, ruolo per cui ha anche ottenuto una candidatura ai Saturn Award. Nel 2010 compare nel ruolo ricorrente di Giuseppe Salvatore nella serie \"The Vampire Diaries\".\nDoppiatori italiani.\nNelle versioni in italiano delle opere in cui ha recitato, James Remar \u00e8 stato doppiato da:\nDa doppiatore \u00e8 sostituito da:"}
{"id": "1234824", "revid": "110157", "url": "https://it.wikipedia.org/wiki?curid=1234824", "title": "Museo civico di Todi", "text": "Il museo civico di Todi \u00e8 sito in Piazza del Popolo, negli ultimi piani del Palazzo del Capitano e del Palazzo del Popolo.\nIl museo riassume la storia della citt\u00e0 tudertina mostrando e catalogando oggetti rinvenuti in citt\u00e0 e nei dintorni, tra cui una lastra marmorea datata X-XI secolo con l'effigie di San Fortunato, del Cristo Redentore e San Cassiano, un plastico in legno raffigurante il tempio della Consolazione risalente al 1571 ed attribuito a Ventura Vitoni, nonch\u00e9 la sella di Anita Garibaldi\nIl museo \u00e8 stato ristrutturato e riaperto nel 1997.\nLe sezioni del museo.\nLa sezione archeologica.\nLa prima sezione ospita ceramiche che attestano gli scambi commerciali fra la \"colonia fida Tuder\" (Todi) e \"Vulsinii\" (Orvieto), prevalentemente ceramiche di stile greco con figure rosse e nere, ma anche oggetti domestici, monili ornamentali femminili e terrecotte architettoniche, tra cui delle antefisse con tracce di pittura originale.\nNon mancano degli oggetti in bronzo (tra cui ex voto), tra le pi\u00f9 antiche forme d'arte della zona. All'interno del museo si pu\u00f2 vedere una copia del prezioso Marte di Todi, statua bronzea risalente al V sec. a. C. rinvenuta nel 1835 nei dintorni del Convento di Montesanto e oggi custodita nelle collezioni dei Musei Vaticani a Roma.\nLa sezione numismatica.\nLa 2\u00aa sezione consta di 1475 pezzi, tra cui 130 pezzi attribuibili alla zecca cittadina (di Todi).\nLe monete esposte nel museo sono:\nLa sezione dei tessuti.\nLa 3\u00aa sezione ospita sia paramenti sacri che vestiti artigianali di varia provenienza e di varie epoche.\nLa sezione della ceramica.\nLe ceramiche della 4\u00aa sezione spaziano dall'VIII al XVIII secolo e sono di varia provenienza.\nLa sala \u00e8 stata decorata a partire dagli inizi del 1600 fino al 1900.\nAlla fase iniziale appartengono i ritratti di uomini illustri tudertini pi\u00f9 l'affresco di Todi col suo hinterland, opere realizzate da Pier Paolo Sensini.\nTra il 1729 ed il 1721 appartengono le decorazioni murarie di Ignazio Mei sulla leggenda della fondazione di Todi e sull'ingresso nella citt\u00e0 dell'imperatore Traiano.\nLa Pinacoteca.\nIn questa sezione vi sono opere di Giovanni di Pietro detto lo Spagna e del Ferra\u00f9 Fenzoni detto il Faenzone."}
{"id": "1234827", "revid": "123898568", "url": "https://it.wikipedia.org/wiki?curid=1234827", "title": "Parallels Desktop for Mac", "text": "Parallels Desktop for Mac \u00e8 un software che permette l'uso di una macchina virtuale su computer Macintosh dotati di processori X86 o x64 Il programma \u00e8 nato per permettere l'utilizzo di sistemi operativi diversi da MacOS, come Microsoft Windows, Linux, Solaris, MS-DOS, FreeBSD ecc. Il programma avvia i vari sistemi operativi in una finestra e permette quindi l'utilizzo contemporaneo di pi\u00f9 sistemi operativi, a differenza di programmi come Assistente Boot Camp che consentono l'utilizzo di un solo sistema operativo per volta, poich\u00e9 effettuano l'installazione nativa dei software.\nParallels installa automaticamente dei programmi che permettono al sistema operativo ospite di riconoscere le periferiche del computer.\nIl programma permette di assegnare una quantit\u00e0 massima di memoria RAM alla macchina virtuale (minimo 256 MB) e di creare collegamenti tra le cartelle del sistema operativo nativo e quelle del sistema operativo in emulazione. Il programma permette inoltre l'esecuzione di programmi del sistema operativo emulato in finestre del sistema operativo ospite, rendendo pi\u00f9 semplice l'integrazione dei programmi emulati."}
{"id": "1234828", "revid": "125478917", "url": "https://it.wikipedia.org/wiki?curid=1234828", "title": "Jeffrey Dean Morgan", "text": "\u00c8 noto soprattutto per i ruoli di Negan nella serie televisiva \"The Walking Dead\", Denny Duquette in \"Grey's Anatomy\" e John Winchester nella serie televisiva \"Supernatural\".\nBiografia.\nFiglio di Richard Dean Morgan e Sandy Thomas, studia alla Rose Hill Junior High e poi alla Lake Washington High School, dove si distingue come giocatore di basket; a causa tuttavia della rottura di un ginocchio \u00e8 costretto a porre fine all'attivit\u00e0 agonistica e in seguito si interessa alla pittura e alla scrittura.\nIl suo avvicinamento alla recitazione avviene in maniera del tutto casuale quando aiuta un suo amico a trasferirsi a Los Angeles: debutta come attore nel 1991 partecipando a una serie di piccoli film, ma si mette in luce soprattutto grazie all'interpretazione del dottor Edward Marcase nella serie televisiva \"The Burning Zone\", ruolo che interpreta dal 1996 al 1997.\nNegli anni seguenti il suo curriculum si arricchisce di molte apparizioni in serie televisive di grande successo tra cui \"JAG - Avvocati in divisa\", \"E.R. - Medici in prima linea\", \"CSI - Scena del crimine\" e \"Tru Calling\". Nel 2005 impersona, apparendo in alcuni flashback, il defunto marito della protagonista in \"Weeds\" mentre in \"Supernatural\" interpreta il padre dei due protagonisti. Dal 2006 al 2009 recita nella seconda e quinta stagione di \"Grey's Anatomy\", mentre nel 2007 compare nel film \"P.S. I Love You\". \nDopo aver preso parte al film indipendente \"Live! - Ascolti record al primo colpo\", recita in \"Un marito di troppo\". Nel 2009 prende parte a \"Watchmen\", adattamento cinematografico dell'omonimo fumetto nel ruolo del Comico, e nello stesso anno recita in \"Motel Woodstock\". Nel 2010 recita nel film \"Shanghai\" e nel 2015 prende parte alla serie \"The Good Wife\".\nNel 2016 entra nel cast principale della serie televisiva \"The Walking Dead\", interpretando il ruolo del \"villain\" Negan.\nVita privata.\nNel 1998 ha sposato l'attrice Anya Longwell, da cui ha divorziato nel 2003. Nel 2009 si \u00e8 legato all'attrice Hilarie Burton, dalla quale ha avuto nel 2010 un bambino, Augustus, e nel 2018 una bambina, George Virginia; i due si sono sposati il 5 ottobre 2019.\nDoppiatori italiani.\nNelle versioni in italiano delle opere in cui ha recitato, Jeffrey Dean Morgan \u00e8 stato doppiato da:"}
{"id": "1234836", "revid": "466539", "url": "https://it.wikipedia.org/wiki?curid=1234836", "title": "Alessandro Mannini", "text": "\u00c8 padre del calciatore Daniele Mannini.\nCarriera.\nGiocatore.\nCresciuto nelle giovanili del Viareggio, nel 1978 pass\u00f2 al , in Serie C1. Col club toscano disput\u00f2 nove stagioni (una in Serie C1, cinque in Serie B e tre in Serie A), diventando uno dei protagonisti del Pisa dell'era Anconetani. Esord\u00ec in massima serie nella stagione 1982-1983, in Cesena-Pisa (0-0). Lasci\u00f2 il club al termine della stagione 1986-1987, in cui vinse per la seconda volta il campionato di Serie B col Pisa.\nGioc\u00f2 poi nel , disputando due campionati di Serie B ed uno di Serie A. Successivamente gioc\u00f2 nelle file di (Serie B), Fiorentina (Serie A) e (Serie A). Nel 1994, lasciata la Cremonese, si trasfer\u00ec al Viareggio, quell'anno piombato in Eccellenza a seguito del fallimento, vincendo il campionato. Si ritir\u00f2 nel 1996.\nAllenatore.\nTerminata la carriera da calciatore, divenne un preparatore dei portieri. Nel 1996 fu il preparatore dei portieri del Pisa, ruolo che ricopr\u00ec per nove stagioni. Nel febbraio del 1998, a seguito dell'esonero di Roberto Clagluna, gli fu affidata temporaneamente la guida della prima squadra.\nNel 2002 entr\u00f2 nello staff tecnico dell'Italia Under-21 in qualit\u00e0 di preparatore dei portieri. Collabor\u00f2 col commissario tecnico Claudio Gentile fino al 2004, prendendo parte a due Europei, di cui uno vittorioso (2004).\nNel 2005 si trasfer\u00ec al Viareggio, restandovi per sei stagioni. Nella stagione 2011/12 allen\u00f2 i portieri del .\nTerminata l'esperienza al Grosseto, allen\u00f2 i portieri del Venezia, sedendo anche in panchina in occasione della squalifica dell'allenatore Stefano Sottili. Nel luglio del 2013 si trasfer\u00ec al Novara, entrando nello staff tecnico di Alfredo Aglietti. Nel novembre del 2013 l'allenatore e tutto il suo staff vennero esonerati, salvo poi essere richiamati nel febbraio del 2014.\nNel febbraio del 2015 divenne il preparatore dei portieri della , collaborando nuovamente con Stefano Sottili dopo l'esperienza al Venezia.\nNel giugno del 2015 si accas\u00f2 al Viareggio 2014, societ\u00e0 nata l'anno precedente dopo il fallimento del Viareggio, ricoprendo il duplice ruolo di preparatore dei portieri e di vice dell'allenatore Alessandro Pierini. La stagione seguente Mannini collabor\u00f2 col nuovo allenatore Marco Masi, occupandosi esclusivamente dei portieri. La prima parte del campionato fu caratterizzata da gravi problemi economici, che minarono la serenit\u00e0 dell'ambiente. Ad ottobre, in occasione della sconfitta per 0-1 contro il Recco, a causa di un'autorete, la squadra venne addirittura accusata di combine. Il tecnico Masi, quindi, si vide costretto a smentire categoricamente tali illazioni, sottolineando la professionalit\u00e0 del suo staff e dei giocatori, nonostante le difficolt\u00e0 economiche della societ\u00e0. Il 10 dicembre 2016 il tecnico e il suo staff rassegnarono le dimissioni. Il 28 marzo 2017 la societ\u00e0, che nel frattempo a dicembre era riuscita ad evitare il fallimento, nonostante l'addio del direttore sportivo, dell'allenatore e di ben 17 giocatori, affid\u00f2 la squadra al tecnico Carlo Bresciani, richiamando Mannini come preparatore dei portieri. Mannini prosegu\u00ec con Bresciani anche la stagione seguente, mentre nell'annata 2018-2019 entr\u00f2 nello staff di Luigi Pagliuca, lasciando la societ\u00e0 dopo il licenziamento del tecnico, avvenuto il 7 gennaio 2019.\nHa partecipato come opinionista al programma televisivo sulle vicende del Pisa \"Il neroazzurro\" per la televisione locale pisana 50 Canale."}
{"id": "1234840", "revid": "767487", "url": "https://it.wikipedia.org/wiki?curid=1234840", "title": "Perfect Remedy", "text": "Perfect Remedy \u00e8 il 19\u00b0 album di studio inciso dalla rock band inglese Status Quo, pubblicato per la prima volta nel novembre del 1989.\nIl disco.\nAnno dal sapore dolce-amaro, il 1989 si apre per gli Status Quo con la notizia di essere entrati nel novero degli artisti che hanno superato i cento milioni di dischi venduti. I prestigiosi \"Compass Point Studios\" delle Bahamas vengono scelti come \"location\" per la incisione di questo nuovo album, segnato da un certo distacco dalle ultime contaminazioni pop e contenente alcune composizioni di buon livello come \"1000 Years\" e \"The Power of Rock\".\nIl prodotto, tuttavia, come riconosciuto in seguito anche dal chitarrista Rick Parfitt, tradisce la mancanza di una direzione precisa, sia per la presenza di alcuni brani che strizzano apertamente l'occhio al country pi\u00f9 leggero (\"Address Book\", \"Going Down for the First Time\"), sia per la carenza di quegli espliciti toni ruvidi cos\u00ec tanto ricercati ed apprezzati dal pubblico.\nAlla fine, il disco sortisce un deludente impatto commerciale, fermandosi al n. 49 nelle classifiche britanniche.\nRossi e compagni avranno comunque modo di rifarsi l'anno successivo, quando \"Rocking All Over the Years\" li riporter\u00e0 in grande stile ai vertici delle classifiche, divenendo l'album pi\u00f9 venduto della loro intera carriera.\nSingoli: \"Not at All\" (n. 50 UK); \"Little Dreamer\" (n. 76).\nDeluxe Edition 2020.\nIl 6 marzo 2020, viene pubblicata la \"deluxe edition\" dell'album contenente tre CD.\nNel primo disco viene riprodotto fedelmente l'album del 1989, con il sound completamente restaurato e rimasterizzato.\nNel secondo CD sono inclusi i pezzi pubblicati quali \"Lato B\" dei singoli, versioni alternative di alcuni brani, la versione integrale del medley \"The Anniversary Waltz\" (inciso nel 1990) e i primi tre brani eseguiti dal vivo in un concerto a Birmingham nel dicembre del 1989.\nNel terzo CD \u00e8 inclusa la prosecuzione del concerto di Birmingham del dicembre 1989.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1989, in versione restaurata e rimasterizzata.\nCD 2\nContiene i pezzi pubblicati quali \"Lato B\" dei singoli, versioni alternative di alcuni brani e i primi tre brani eseguiti dal vivo in un concerto al \"National Exhibition Centre\" di Birmingham il 18 dicembre del 1989.\nCD 3\nLive al \"National Exhibition Centre\" di Birmingham, 18 dicembre 1989. Si tratta del medesimo concerto contenuto nella video cassetta \"Rocking All Over the Years\", distribuita nel 1990."}
{"id": "1234844", "revid": "116649308", "url": "https://it.wikipedia.org/wiki?curid=1234844", "title": "Socializzazione dell'economia", "text": "Nell'ambito dell'ideologia fascista la locuzione socializzazione dell'economia indica una teoria proclamata, e in parte applicata, nella Repubblica Sociale Italiana di trasformazione sociale dell'economia, nella quale la propriet\u00e0 dei mezzi di produzione non \u00e8 pi\u00f9 esclusiva del capitalista, ma partecipata con i lavoratori impiegati nell'azienda.\nLa socializzazione nel fascismo.\nIl termine venne coniato nel 1943 per indicare una dottrina economica concepita dal fascismo all'interno del sistema economico corporativista della Repubblica Sociale Italiana, ma i prodromi vanno individuati nella Carta del Carnaro promulgata a Fiume nel 1920, nella Carta del Lavoro del 1927 e nella corporazione proprietaria ideata da Ugo Spirito nel 1932, ovvero la corporazione che diventa proprietaria dell'azienda, ricercando l'equilibrio tra le due componenti della produzione, ovvero lavoro e capitale. Nel 1928 Mussolini ebbe a dire:La socializzazione fascista avrebbe dovuto costituire nelle intenzioni dei suoi proponenti la terza via nei confronti dei due maggiori sistemi economici del Novecento (il capitalismo e il bolscevismo) sia per quanto riguarda l'economia sia per i suoi riflessi sul piano sociale. \nPrese parte al suo sviluppo anche l'ex comunista Nicola Bombacci che contribu\u00ec a quest'opera riprendendo tra l'altro le teorie dell'anarchico ucraino Nestor Ivanovi\u010d Machno, dal fabianesimo e dal distributismo geselliano. Amico di vecchia data di Benito Mussolini, nonch\u00e9 condivisore degli ideali socialisti del fascismo, Bombacci collabor\u00f2 a questa politica economica della Repubblica Sociale Italiana senza tuttavia rinnegare i propri ideali comunisti, ma sforzandosi di farli collimare con la politica sociale fascista.\nNel Manifesto di Verona, sbandierando il carattere sociale del nuovo Stato, i fascisti chiamarono le rappresentanze dei tecnici e degli operai a cooperare nella gestione delle aziende e nella ripartizione dei loro utili (articolo 12). Tale sviluppo dell'economia corporativa era gi\u00e0 stato accennato da Mussolini in un discorso alle Corporazioni del 23 marzo 1936:La socializzazione si trov\u00f2 affiancata agli altri due capisaldi dell'ideologia economica del fascismo, cio\u00e8 il corporativismo e la fiscalit\u00e0 monetaria, come base del sistema politico della democrazia organica.\nStoria della socializzazione delle imprese nella Repubblica Sociale Italiana.\nTale teoria economica venne elaborata e prevista nel Manifesto di Verona, documento che conteneva il programma politico del Partito Fascista Repubblicano, allora alla guida della neo costituita Repubblica Sociale Italiana. Il manifesto fu presentato durante il Congresso di Verona il 14 novembre 1943. Fino ad allora secondo i fascisti intervenuti a Verona, ogni realistico tentativo di apporre pi\u00f9 ardite modifiche al sistema economico italiano era naufragato di fronte all'ostracismo dei poteri economici definiti come plutocrazia.\nFu Mussolini gi\u00e0 il 23 settembre 1943 nel formare il governo a volere l'istituzione del ministero dell'Economia corporativa, nominando ministro prima Silvio Gai e dal 1\u00ba gennaio 1944 Angelo Tarchi. Fu quest'ultimo ad accelerare la stesura del decreto legge sulla socializzazione.\nLa legge quadro sulla socializzazione, entrata in vigore nel 1944 (D.Lgs. 12 febbraio 1944, n. 375) ebbe tuttavia scarsa applicazione sperimentale e non pot\u00e9 incidere nel creare consenso attorno a esso e rilanciare decisamente la produzione bellica, per altro rigidamente controllata dai tedeschi occupanti e da essi in larga misura assorbita.\nLa socializzazione delle imprese, vista con sospetto e boicottata dalla Germania nazionalsocialista, venne disposta inizialmente con il D.Lgs. 12 febbraio 1944, n. 375 alla firma di Mussolini unita a quelle di Domenico Pellegrini Giampietro e Piero Pisenti. Per diretta conseguenza il compito venne assegnato al ministro dell'Economia corporativa l'ingegner Angelo Tarchi, che si insedi\u00f2 nella sede del ministero a Bergamo.\nIl 20 giugno 1944, ossia appena quattro mesi dopo il decreto legislativo, il dirigente della federazione fascista degli impiegati del commercio Anselmo Vaccari in un rapporto diretto a Mussolini riport\u00f2 quanto segue: \u00abI lavoratori considerano la socializzazione come uno specchio per le allodole, e si tengono lontano da noi e dallo specchio. Le masse ripudiano di ricevere alcunch\u00e9 da noi. \u00c8 questo un preconcetto ed un preconcetto malevolo, perch\u00e9 i lavoratori italiani furono portati da Voi su un piano di dignit\u00e0 prima sconosciuto. La massa ragiona, anzi \u201csragiona\u201d, in un modo assai strano. (\u2026) La massa dice che tutto il male che abbiamo fatto al popolo italiano dal 1940 a oggi supera il grande bene elargitole nei precedenti venti anni e attende dal compagno Togliatti, che oggi pontifica da Roma in nome di Stalin, la creazione di un nuovo Paese di Bengodi\u00bb. L'attuazione integrale della socializzazione era prevista per il 25 aprile 1945.\nDifatti il 25 aprile 1945 tra i primi atti politico-amministrativi del Comitato di Liberazione Nazionale dopo la sconfitta del fascismo nel Nord Italia vi fu proprio l'abrogazione del D.Lgs sulla socializzazione, definita da esso un tentativo \u00abdi aggiogare le masse lavoratrici dell'Italia occupata al servizio ed alla collaborazione con l'invasore\u00bb."}
{"id": "1234848", "revid": "80339", "url": "https://it.wikipedia.org/wiki?curid=1234848", "title": "Complesso di scambio", "text": ""}
{"id": "1234850", "revid": "76963", "url": "https://it.wikipedia.org/wiki?curid=1234850", "title": "Ben Weber", "text": "Ben ha partecipato a molti film: \"Kissing Jessica Stein\", \"Il club dei cuori infranti\" e \"Twister\" e a molti telefilm, tra cui \"Six Feet Under\" sulla HBO, \"Miss Match\", \"Sex and the City\", \"Law &amp; Order\" e ad una puntata de \"La vita segreta di una teenager americana\". Ben \u00e8 anche regista e sceneggiatore."}
{"id": "1234851", "revid": "767487", "url": "https://it.wikipedia.org/wiki?curid=1234851", "title": "Rocking All Over the Years", "text": "Rocking All Over the Years \u00e8 una antologia di successi pubblicata dalla rock band inglese Status Quo nel 1990.\nIl disco.\nL'album celebra il 25\u00ba anniversario dal primo incontro tra i due chitarristi Rossi e Parfitt e racchiude i 22 singoli che la band \u00e8 riuscita a piazzare nelle Top 10 inglesi a partire dal 1968.\nPreceduto dal nuovo singolo \"Anniversary Waltz\" inciso appositamente per l'occasione, il prodotto va al n. 2 UK, rimane per sei mesi nelle classifiche inglesi e viene premiato col triplo disco di platino.\nLe vendite totali nel mondo ammontano a circa otto milioni di copie (di cui 1.100.000 copie solo nel Regno Unito).\nSingoli: \"Anniversary Waltz\" (n. 2 UK)."}
{"id": "1234852", "revid": "174852", "url": "https://it.wikipedia.org/wiki?curid=1234852", "title": "Palo santo", "text": ""}
{"id": "1234854", "revid": "1543377", "url": "https://it.wikipedia.org/wiki?curid=1234854", "title": "Ammasso Doppio di Perseo", "text": "h+\u03c7 Per, (nota anche come C 14), \u00e8 una coppia di ammassi aperti molto luminosi, visibili nella costellazione di Perseo; devono il loro nome comune alla loro estrema vicinanza e somiglianza. Possiedono pure una lettera di riferimento (h e \u03c7), nonch\u00e9 numeri di catalogo indipendenti (NGC 869 e NGC 884).\nOsservazione amatoriale.\nSono ben visibili ad occhio nudo come una macchia chiara allungata con una strozzatura centrale, che le conferisce la forma di un \"8\" rovesciato; notissimi fin dall'antichit\u00e0, questi due magnifici oggetti celesti si presentano circumpolari, in gran parte dell'emisfero boreale terrestre. Un binocolo di piccole dimensioni consente di risolvere in parte i due oggetti, che per altro non appaiono molto diversi fra loro: \u03c7 Per \u00e8 dominato da due stelle di settima magnitudine a nord, h Per presenta due stelle di settima ad ovest; con un binocolo h Per sembrerebbe appena pi\u00f9 ricco del compagno, il quale per\u00f2 mostra un gran numero di componenti se visto con un piccolo telescopio. Con un newtoniano di 200\u00a0mm di apertura si pu\u00f2 godere di un vero e proprio spettacolo: le componenti diventano centinaia; entrambi gli ammassi mostrano al loro interno una ventina di supergiganti rosse, che contrastano con il colore azzurro delle altre componenti.\nSi tratta di due degli oggetti pi\u00f9 fotografati del cielo. Entrambi sono ammassi giovani, dell'et\u00e0 compresa fra 3 e 6 milioni di anni, e distano fra loro circa 800 anni luce; il fatto che siano visibili cos\u00ec chiaramente anche da grande distanza (il nostro sistema solare si trova ad oltre 7000 anni-luce da loro) \u00e8 indice di una grande luminosit\u00e0 reale, come pure le loro dimensioni, stimate intorno ai 70 anni-luce di diametro per entrambi gli oggetti.\nStoria delle osservazioni.\nIl primo a segnalare l'esistenza di una macchia chiara sulla Via Lattea di Perseo fu Ipparco di Nicea, nel 130 a.C., ma sicuramente altri dovrebbero aver notato quest'oggetto prima di lui. Curiosamente, e quasi inspiegabilmente, questi due ammassi non sono stati inclusi nel Catalogo di Messier; la spiegazione \u00e8 che il Messier in realt\u00e0 non aveva l'intenzione di compilare un catalogo di oggetti celesti, ma una sorta di promemoria di oggetti che in futuro non avrebbe dovuto scambiare per comete: il Messier infatti era un cercatore di comete, e durante le sue osservazioni not\u00f2 un gran numero di oggetti nebulosi o di agglomerati di stelle, che a prima vista avrebbero potuto essere scambiati per comete. Il suo catalogo originale pubblicato nel 1774 infatti contava non 110 oggetti (come oggi \u00e8 noto), ma solo 45; altri oggetti noti da prima furono in seguito inseriti, compresa la Galassia di Andromeda, mentre un oggetto come l'Ammasso Doppio di Perseo non avrebbe potuto essere certo scambiato per una cometa, sia per la sua natura, sia per il fatto che si trova distante dall'eclittica (a differenza delle Pleiadi e del Presepe).\nCaratteristiche.\nEntrambi gli ammassi si trovano nel Braccio di Perseo, il braccio di spirale della Via Lattea immediatamente pi\u00f9 esterno rispetto al nostro, il Braccio di Orione. Tuttavia gli ammassi si trovano pi\u00f9 lontani fra loro di quanto possa sembrare dalla Terra; se infatti le stime sulla loro distanza da noi sono corrette (6800 anni luce per NGC 869 e 7600 anni luce per NGC 884) si evince che la distanza tra i due ammassi \u00e8 di circa 800 anni luce.\nNGC 869.\nNGC 869 (h Per) \u00e8 l'ammasso posto ad ovest (a destra nella foto): la sua et\u00e0 \u00e8 stimata sui 19 milioni di anni e si trova nell'associazione Perseus OB1; in piccoli telescopi appare il pi\u00f9 concentrato e il pi\u00f9 luminoso dei due, con una magnitudine pari a 4,3. Appare dominato da un gran numero di stelle blu molto luminose, tra le quali spiccano alcune stelle arancioni, che rendono l'ammasso un insieme multicolore di stelle.\nNGC 884.\nNGC 884 (\u03c7 Per) \u00e8 l'ammasso visibile ad est (a sinistra nella foto): \u00e8 leggermente meno luminoso del precedente e anche pi\u00f9 giovane, con un'et\u00e0 stimata sui 12,5 milioni di anni; si mostra meno compatto del suo compagno e quasi diviso in due piccoli gruppi pi\u00f9 densi, mentre le sue componenti sono anch'esse azzurre con alcune stelline arancioni. A nord sono presenti due stelle di sesta e settima magnitudine, che estendono apparentemente i limiti dell'ammasso."}
{"id": "1234855", "revid": "297059", "url": "https://it.wikipedia.org/wiki?curid=1234855", "title": "Enotico", "text": "L'Enotico, o Henotikon (, \"hen\u014dtik\u00f3n\" = \"strumento di unione\"), fu promulgato dall'imperatore bizantino Zenone (475-491) il 28 luglio 482 dietro suggerimento del patriarca di Costantinopoli Acacio (471-489) per porre fine alle controversie cristologiche che avevano diviso la cristianit\u00e0 in \"calcedoniani\" (ovvero Roma e Costantinopoli, che avevano sottoscritto i decreti del Concilio di Calcedonia) e \"monofisiti\", ovvero le chiese dissidenti di Antiochia ed Alessandria d'Egitto, che non avevano accettato le conclusioni del concilio.\nDescrizione.\nVolto a ristabilire l'unit\u00e0 (\"henosis\") religiosa nell'impero, nell'editto si affermava che:\nL'Enotico era quindi un tentativo di riunificare la Chiesa riportandola alla situazione pre-calcedonese, senza tuttavia ripudiare esplicitamente il concilio di Calcedonia, ma ignorandolo.\nIl decreto aveva forza di legge dello stato, era quindi vincolante per tutti i vescovi dell'impero, pena la deposizione e l'esilio. In realt\u00e0 l'Enotico non prendeva posizione sui punti delicati della controversia che voleva appianare (la natura o le due nature di Cristo, discusse proprio al Concilio di Calcedonia).\nLa conseguenza pi\u00f9 importante del decreto fu la deposizione dei patriarchi di Alessandria d'Egitto, Talaia, e di Antiochia di Siria, Martirio, poich\u00e9 si rifiutarono di sottoscrivere il documento. L'imperatore li sostitu\u00ec nominando Pietro Mongo ad Alessandria (di cui era gi\u00e0 stato patriarca nel 477) mentre Pietro Fullo, noto monofisita, si insedi\u00f2 sulla cattedra di Antiochia.\nPapa Felice III, nel suo primo sinodo, scomunic\u00f2 Pietro Fullo, che fu condannato anche da Acacio di Costantinopoli in un sinodo. Nel 484 papa Felice scomunic\u00f2 tutti i patriarchi, tra cui Acacio di Costantinopoli, il vero promotore del documento. Questi per reazione cancell\u00f2 il nome del papa dai sacri dittici, originando uno scisma (detto \u00abscisma acaciano\u00bb) che si protrasse per oltre trent'anni (dal 484 al 519).\nL'Enotico fu abrogato dall'imperatore Giustino I (518-527), che ristabil\u00ec il rapporto di comunione tra la Chiesa di Costantinopoli e la Chiesa di Roma, chiudendo cos\u00ec lo scisma."}
{"id": "1234856", "revid": "118948232", "url": "https://it.wikipedia.org/wiki?curid=1234856", "title": "Provincia di Bukidnon", "text": "Bukidnon \u00e8 una provincia filippina situata nella regione di Mindanao Settentrionale. Il suo capoluogo \u00e8 Malaybalay.\nGeografia fisica.\nBukidnon \u00e8 una provincia situata nel cuore dell'isola di Mindanao. Il suo ampio territorio non ha sbocchi sul mare si sviluppa prevalentemente su altipiani. Confina con le province di Misamis Oriental a nord, Agusan del Sur a nord-ovest, Davao del Norte a sud-ovest, Cotabato a sud, Lanao del Norte e Lanao del Sur ad est. L'altitudine media \u00e8 di 915 m s.l.m. e si contano anche alcune tra le pi\u00f9 alte vette di tutto il Paese.\nTutto l'habitat montano \u00e8 molto ben conservato e protetto, a salvaguardia della grande ricchezza florofaunistica della provincia.\nNel territorio \u00e8 presente il vulcano Monte Musuan.\nGeografia antropica.\nSuddivisioni amministrative.\nLa provincia di Bukidnon comprende 2 citt\u00e0 componenti e 20 municipalit\u00e0.\nEconomia.\nLa provincia di Budiknon ha un'economia pressoch\u00e9 esclusivamente basata sull'agricoltura. Particolare rilievo hanno le piantagioni di ananas, tanto che questa zona pu\u00f2 dirsi una delle capitali mondiali nella produzione di questo frutto. Altre coltivazioni riguardano il riso, mais, canna da zucchero, caff\u00e8, caucci\u00f9, pomodori, cassava e anche fiori.\nBen sviluppato \u00e8 anche l'allevamento, sia di bovini, di suini che di pollame.\nL'industrializzazione \u00e8 legata alla prima trasformazione dei beni agricoli. Ci sono grandi zuccherifici e soprattutto, legati alla produzione di ananas, ci sono gli stabilimenti della grande multinazionale Del Monte."}
{"id": "1234858", "revid": "33277", "url": "https://it.wikipedia.org/wiki?curid=1234858", "title": "Henotikon", "text": ""}
{"id": "1234861", "revid": "125864912", "url": "https://it.wikipedia.org/wiki?curid=1234861", "title": "Willie Garson", "text": "Biografia.\n\u00c8 comparso in oltre cinquanta film, sempre interpretando ruoli minori, ma \u00e8 conosciuto soprattutto per la sua interpretazione di Stanford Blatch nella serie televisiva \"Sex and the City\", ruolo ricoperto dal 1998 al 2004. \u00c8 Mozzie di \"White Collar\".\nLe serie televisive a cui ha partecipato sono moltissime: \"NYPD Blue\" \"Mr. Belvedere\", \"Quantum Leap\", \"Monk\", \"Boy Meets World\", \"Ally McBeal\", \"Taken\", \"Party of Five\", ', \"Friends\", \"Ultime dal cielo\", \"X-Files\", ', \"Stargate SG-1\", \"Buffy l'ammazzavampiri\" e \"White Collar\".\nInoltre \u00e8 comparso in tre film di Bobby e Peter Farrelly: \"Kingpin\", \"Tutti pazzi per Mary\" e \"L'amore in gioco\".\nAppare anche nel film \"Quel pazzo venerd\u00ec\", mentre nel 2001 ha interpretato il film \"Out Cold\" accanto a Zach Galifianakis e Victoria Silvstedt.\nHa recitato anche nel 2009 nel film \"Incinta o... quasi\".\nVita privata e morte.\nNel 2009, Garson ha adottato un figlio di otto anni, Nathen. Garson \u00e8 morto il 21 settembre 2021 all'et\u00e0 di 57 anni a causa di un cancro al pancreas; la notizia della morte \u00e8 stata divulgata dal figlio.\nDoppiatori italiani.\nNelle versioni in italiano delle opere in cui ha recitato, Willie Garson \u00e8 stato doppiato da:"}
{"id": "1234864", "revid": "2190512", "url": "https://it.wikipedia.org/wiki?curid=1234864", "title": "Duilio Poggiolini", "text": " \n\u00c8 stato direttore generale del servizio farmaceutico nazionale del Ministero della Sanit\u00e0, coinvolto nell'inchiesta \"Mani Pulite\" sullo scandalo di Tangentopoli e condannato in via definitiva. \u00c8 stato membro della P2.\nBiografia.\nLaureatosi in Medicina nel 1954, si specializz\u00f2 in fisiologia e prima di diventare alto funzionario ebbe una carriera accademica nella capitale che lo port\u00f2 a essere nominato professore di microbiologia nel 1963, poi di chemioterapia nel 1966, quindi di igiene nel 1972; proprio in quell'anno divenne ispettore generale al Ministero della Sanit\u00e0.\nNel 1981 divenne il rappresentante italiano nell'Organizzazione mondiale della sanit\u00e0 per il programma sui farmaci essenziali. Nel 1991 fu eletto presidente della Commissione per i prodotti farmaceutici della CEE che si occupa dell'armonizzazione dei medicinali tra gli Stati europei membri della comunit\u00e0 economica. \u00c8 stato anche vicepresidente della Commissione della Farmacopea italiana.\nIl 20 settembre 1993 venne arrestato a Losanna, in Svizzera, per via di una serie di accuse legate a manipolazioni e tangenti nelle procedure di gestione del servizio sanitario, in favore di grandi aziende farmaceutiche. Poggiolini aveva tentato la fuga, ma la latitanza era stata di poche settimane.\nGli scandali.\nLe tangenti nella sanit\u00e0.\nPoggiolini venne inizialmente accusato di aver istruito procedure per cui venivano autorizzati aumenti di prezzo dietro versamento di compensi \"una tantum\" a Poggiolini e ad altre personalit\u00e0 del ministero. In seguito fu accusato di aver favorito l'ingresso di alcuni farmaci nel prontuario sanitario dietro compensi e regalie, in beni o denaro. Si ricorda in particolare la vicenda della cosiddetta \"tangente Poggiolini\" del 1991. Poggiolini, allora direttore generale del servizio farmaceutico del ministero, assieme al ministro della sanit\u00e0 Francesco De Lorenzo, ricevette una tangente da GlaxoSmithKline per un valore di 600 milioni di lire in cambio dell'obbligatoriet\u00e0 del vaccino Engerix B contro l'epatite B per i neonati. .\nAll'atto dell'arresto vennero sequestrati oltre 15 miliardi di lire su un conto svizzero intestato alla moglie Pierr Di Maria: inoltre nella casa di Napoli della coppia vennero trovati diversi miliardi di lire in lingotti d'oro, gioielli, dipinti e monete antiche e moderne (fra cui rubli d'oro dello zar Nicola II e krugerrand sudafricani). Venne rinchiuso nel carcere napoletano di Poggioreale, dove fu sottoposto ad interrogatori da parte dei PM impiegati nell'inchiesta \"Mani Pulite\", tra cui Antonio Di Pietro, rimanendovi per sette mesi e dando numerose deposizioni.\nCon l'esplodere dello scandalo, Poggiolini fu denominato con vari soprannomi dalla stampa, tra cui \"Il Re Mida della Sanit\u00e0\" o \"Il boss della malasanit\u00e0\" (o addirittura \"il mostro della malasanit\u00e0\"); fino alla scoperta del tesoro, Poggiolini aveva avuto uno stile di vita sobrio, quasi povero, ma all'atto della perquisizione furono necessarie dodici ore per catalogare i tesori nascosti negli armadi e persino, fatto che divenne poi \"macchietta\" del personaggio, in divani, materassi e pouf. Gli illeciti secondo quanto emerso in sede di processo erano compiuti tramite una \"societ\u00e0 a delinquere\", composta da Duilio Poggiolini e dalla moglie Pierr Di Maria: il primo siglava gli atti, mentre la seconda procedeva a riscuotere i compensi.\nLa difesa chiese l'applicazione di attenuanti, in quanto la ricerca di ricchezze sarebbe stata per Poggiolini \"un fatto morboso\", tesi che non venne accolta dai giudici che con 48 ore di camera di consiglio lo condannarono in primo grado, il 21 luglio 2000, a sette anni e mezzo di reclusione e la moglie a quattro anni, escludendo per\u00f2 il reato di associazione a delinquere. Dei 40 episodi di tangenti contestati, venti vennero confermati.\nL'appello ridusse la condanna a quattro anni e quattro mesi, e il verdetto fu confermato dalla Corte di Cassazione, che dispose il sequestro di beni per 39 miliardi (29 per lui, 10 per lei). La condanna di Duilio Poggiolini \u00e8 stata scontata prevalentemente agli arresti domiciliari e con l'opera nei servizi sociali, mentre le riduzioni di pena per Pierr Di Maria l'hanno portata a rientrare all'interno dei termini minimi per invocare la sospensione condizionale della pena.\nIl 30 agosto 2006 Poggiolini ha beneficiato dell'indulto, vedendo la condanna ridotta di due anni, mentre la moglie Pierr Di Maria (Riposto, 4 gennaio 1929 \u2013 Roma, 30 ottobre 2007) era gi\u00e0 tornata a vivere nella sua villa del quartiere romano dell'Eur insieme al figlio, affetto da una patologia cerebrale. Poggiolini ha pubblicato un memoriale, \"Niente altro che la verit\u00e0 : I farmaci in Italia, le mie lotte, i miei errori,\" che per\u00f2 \u00e8 stato un insuccesso editoriale tale da esser ritirato dal mercato e mandato al macero.\nLa corte di cassazione sancisce nell'aprile 2012 con sentenza definitiva, confermando la sentenza della Corte dei Conti dell'aprile 2011, l'obbligo da parte di Poggiolini a risarcire 5.164.569 euro allo Stato per i reati di corruzione o concussione \"ascritti ai convenuti che, negli anni 1982-1992, nelle posizioni rispettivamente rivestite nell'ambito della pubblica amministrazione, avevano percepito somme da numerose case farmaceutiche, producendo un danno erariale derivato dalla ingiustificata lievitazione della complessiva spesa farmaceutica\". Nella stessa sentenza \u00e8 coinvolto Francesco De Lorenzo.\nIl caso degli emoderivati infetti.\nDuilio Poggiolini \u00e8 stato indagato anche dalla Procura della Repubblica di Trento per il reato di epidemia colposa. Secondo i dati dell'Associazione politrasfusi, tra il 1985 ed il 2008 sono state 2605 le vittime di trasfusioni con plasma infetto. Sono 66.000 le richieste di risarcimento giunte dai pazienti al Ministero della Salute; a dicembre 2008 circa 49.000 persone hanno ottenuto un assegno di 1080 euro a bimestre. Il risarcimento che lo Stato italiano ha chiesto a Duilio Poggiolini \u00e8 di 60 milioni di euro.\nGli emoderivati, in particolare fattori della coagulazione destinati al trattamento dell'emofilia, non venivano controllati per la presenza di virus letali n\u00e9 trattati con inattivatori virali, cosa che ha portato alla commercializzazione di materiale infetto e al contagio dei pazienti riceventi. Dell'inchiesta - che nella sua struttura escludeva il dolo basandosi su una teoria della colpa per assenza di controlli - la Procura della Repubblica di Napoli (a cui era stata trasferita dal tribunale di Trento l'8 aprile 2003), aveva richiesto l'archiviazione il 18 giugno 2005 per prescrizione dei termini e impossibilit\u00e0 di prova del nesso di causalit\u00e0.\nA luglio del 2007 si erano tenute alcune udienze avanti l'VIII sez. G.I.P. di Napoli nel corso delle quali le parti civili avevano spiegato le motivazioni della loro netta opposizione alla richiesta di archiviazione. Il 27 dicembre 2007 il G.I.P. Maria Vittoria De Simone, in accoglimento dell'opposizione, ha ordinato alla Procura della Repubblica di Napoli di formulare l'imputazione di omicidio colposo plurimo a carico di Duilio Poggiolini ed altri 10 indagati. Di conseguenza, dopo pi\u00f9 di 25 anni dai primi decessi per AIDS tra emofilici e talassemici, il 2008 ha visto in Italia l'avvio di uno storico processo penale per centinaia di morti italiani.\nIl 31 luglio 2008 la Procura della Repubblica di Napoli ha effettivamente richiesto il rinvio a giudizio per omicidio colposo plurimo di Duilio Poggiolini e altri 10 imputati ed il 12 novembre 2008 si \u00e8 tenuta l'udienza preliminare. Tuttavia il processo non ha superato la fase dell'udienza preliminare ed \u00e8 stato interrotto per un vizio di forma nel mese di febbraio del 2009, con restituzione del fascicolo alla Procura della Repubblica.\nNel dicembre del 2013, dopo 5 anni di permanenza in indagini, il PM di Napoli ha depositato nuova richiesta di rinvio a giudizio sia per Duilio Poggiolini che per il resto degli indagati, Guelfo Marcucci ed i dirigenti delle aziende italiane Farmabiagini ed Aimaderivati.\nGuelfo Marcucci ed i dirigenti delle aziende italiane sono stati rinviati a giudizio con decreto del GUP di Napoli Francesco De Falco Giannone il 9 maggio 2014, prima udienza dibattimentale fissata per il 29 dicembre 2014, VI sez. penale, giudice Ceppaluni.\nIl 13 novembre 2014 lo stesso GUP di Napoli ha accolto la richiesta del PM nei confronti di Duilio Poggiolini, rinviando anche lui a giudizio (giudice Francesco Pellecchia) per omicidio colposo plurimo aggravato per la morte di nove emofiliaci italiani. In seguito alla richiesta del pubblico ministero Lucio Giugliano, i due procedimenti sono stati riuniti davanti alla giudice Ceppaluni in seguito sostituita dal giudice Antonio Palumbo. Il dibattimento si \u00e8 aperto il 5 gennaio 2015 al Tribunale di Napoli e l'istruttoria \u00e8 terminata il 10 dicembre 2018. Il 25 marzo 2019 \u00e8 stato assolto insieme ad altri otto imputati perch\u00e9 il fatto non sussiste, accogliendo le richieste del pubblico ministero e dei difensori."}
{"id": "1234870", "revid": "663330", "url": "https://it.wikipedia.org/wiki?curid=1234870", "title": "Mario Cantone", "text": "Ha partecipato allo show \"Steampipe Alley\" dal 1988 al 1993, e dal 2000 al telefilm \"Sex and the City\"; successivamente \u00e8 apparso in molti show sul canale Comedy Central. Attualmente compare regolarmente nello show \"The View\". Nel 2004 debutta a Broadway con il musical \"Assassins\".\nIl comico spesso fa delle imitazioni dei familiari per mettere in mostra gli stereotipi della societ\u00e0 moderna.\n\u00c8 apertamente gay e usa spesso stereotipi gay e elementi camp nei suoi spettacoli. Nell'ottobre 2011 sposa a New York il compagno Jerry Dixon."}
{"id": "1234874", "revid": "87448", "url": "https://it.wikipedia.org/wiki?curid=1234874", "title": "Televisione analogica satellitare", "text": ""}
{"id": "1234875", "revid": "124630171", "url": "https://it.wikipedia.org/wiki?curid=1234875", "title": "Lynn Cohen", "text": "Biografia.\nFiglia di Louis Kay e Bertha Cornsweet, nel 1957 spos\u00f2 Gilbert L. Frazen, da cui ebbe un figlio; nel 1960 rimase vedova e nel 1964 pass\u00f2 a nuove nozze con Ronald T. Cohen, del quale prese il cognome. \nCome attrice televisiva, raggiunse la notoriet\u00e0 grazie al ruolo di Magda, la governante ucraina assunta da Miranda, nel telefilm \"Sex and the City\". Interpret\u00f2 inoltre il ruolo del giudice Elizabeth Mizener nel telefilm \"Law &amp; Order\".\nGiunta relativamente tardi al cinema, tra i suoi primi ruoli di rilievo da ricordare quello di Lillian House, la vicina di casa di Larry e Carol Lipton (Woody Allen e Diane Keaton), che muore in circostanze oscure nella commedia thriller \"Misterioso omicidio a Manhattan\" (1993). Nel 2005 partecip\u00f2 al film \"Munich\", nel ruolo della statista israeliana Golda Meir, mentre nel 2013 interpret\u00f2 il tributo Mags nel film \"\", diretto da Francis Lawrence e tratto dal secondo libro della saga \"Hunger Games\" di Suzanne Collins.\nMor\u00ec il 14 febbraio 2020, all'et\u00e0 di 86 anni.\nDoppiatrici italiane.\nLynn Cohen \u00e8 stata doppiata da:"}
{"id": "1234876", "revid": "87448", "url": "https://it.wikipedia.org/wiki?curid=1234876", "title": "Televisione digitale satellitare", "text": ""}
{"id": "1234882", "revid": "1305772", "url": "https://it.wikipedia.org/wiki?curid=1234882", "title": "Bud\u011bjovice", "text": ""}
{"id": "1234883", "revid": "287204", "url": "https://it.wikipedia.org/wiki?curid=1234883", "title": "Federazione cestistica dell'Islanda", "text": "La K\u00f6rfuknattleikssamband \u00cdslands (acronimo KK\u00cd) \u00e8 la federazione islandese di pallacanestro. \u00c8 stata fondata il 29 gennaio 1961.\nOrganizza il campionato nazionale maschile e femminile e gestisce le rappresentative nazionali."}
{"id": "1234884", "revid": "599013", "url": "https://it.wikipedia.org/wiki?curid=1234884", "title": "Cesk\u00e9 Budejovice", "text": ""}
{"id": "1234887", "revid": "767487", "url": "https://it.wikipedia.org/wiki?curid=1234887", "title": "Donnie Steele", "text": "Biografia.\nPrima di entrare negli Slipknot, Donnie faceva parte dei Body Pit insieme a Mick Thomson, Paul Gray e Anders Colsefini.\nAttualmente risiede a Des Moines insieme alla moglie Joni Lawler e ai suoi tre figli. Steele \u00e8 inoltre insegnante di chitarra al Central Iowa Music Instruction di Des Moines.\nNel 2011, in seguito alla morte del bassista Paul Gray, Steele ritorn\u00f2 negli Slipknot esclusivamente come turnista per i concerti che il gruppo ha tenuto tra il 2011 e il 2012, pur suonando da dietro le quinte. Successivamente ha partecipato alle registrazioni dell'album \"\", dividendosi le parti di basso con i chitarristi Jim Root e Mick Thomson."}
{"id": "1234888", "revid": "129019", "url": "https://it.wikipedia.org/wiki?curid=1234888", "title": "Italo disco", "text": "L'Italo disco (alternativamente scritto italo-disco) \u00e8 stato un sottogenere della disco music che ebbe origine alla fine degli anni settanta e durato fino alla fine degli anni ottanta.\nDa questo stile sono nate l'italo house e l'italo dance, che hanno continuato a vivere fino agli inizi degli anni 2000 e negli anni successivi, anche se in misura minore.\nStoria.\nLe origini e gli anni 1970.\nIl genere venne definito con tale denominazione da Bernhard Mikulski, un produttore e discografico tedesco che usualmente definiva \"italo\" le produzioni disco music provenienti dall'Italia, e nacque alla fine degli anni settanta durante l'esplosione italiana del fenomeno d'intrattenimento della discoteca e della disco music statunitensi e successivamente, dai paesi del nord Europa, da cui emergevano i fenomeni della new wave e del new romantic. In questo periodo si inizi\u00f2 a realizzare disco music italiana registrata in casa che venne esportata nel mondo. Marcella Bella lancia nel 1974 \"Nessuno mai\", singolo che viene considerato il primo della musica italiana appartenente al filone disco, e che venne ripreso due anni pi\u00f9 tardi dai Boney M col titolo \"Take The Heat Off Me\".\nNello stesso anno Raffaella Carr\u00e0 pubblica \"Rumore\", successo da dieci milioni di copie, e due anni dopo \"A far l'amore comincia tu\" che, tradotto in varie lingue, riesce a posizionarsi alla seconda posizione della classifica britannica e a vendere venti milioni di dischi nel mondo. Questi successi lanciano la soubrette nel mercato globale e con particolare risonanza nei paesi in lingua latina. Un anno dopo si registra invece il successo di Jerry Mantron (pseudonimo del compositore Italo Ianne) con \"Supersonic Band\", in cui le spiccate sonorit\u00e0 disco sono accompagnate da un testo in inglese.\nMolti cantanti italiani che in passato si erano dedicati ad altri stili musicali, in quel periodo si adattano al genere disco, ottenendo cos\u00ec molto successo e, in alcuni casi, un vero e proprio rilancio. Alan Sorrenti incide nel 1977 \"Figli delle stelle\", nonch\u00e9 tre album, tra il 1977 e il 1980, di impronta disco: \"Figli delle stelle\", \"L.A. &amp; N.Y.\" e \"Di notte\".\nSilvana Aliotta dei Circus 2000 nel 1977 d\u00e0 vita a Le Streghe, mentre Donatella Rettore spopola con i singoli \"Eroe\", \"Splendido splendente\" e \"Kobra\". Viola Valentino lancia \"Comprami\", e Umberto Balsamo con \"L'angelo azzurro\" guadagna i primi posti in classifica. \nNel 1978, anno della consacrazione planetaria del genere Discomusic, Renato Zero centra il successo italiano con ben due singoli totalmente immersi nel sound in questione (con una sezione orchestrale e una produzione degna di nota, che non ha nulla da invidiare alle coeve produzioni d'oltreoceano), grazie prima a: \"Mi Vendo\" - in realt\u00e0 pubblicato nel '77 - e poi \"Triangolo\", entrambi inseriti nell'album di consacrazione del cantautore romano, \"Zerofobia\". Questi brani di notevole impatto sociologico (e perfettamente in linea con la \"febbre\" del sabato sera e del crescente movimento gay) ispireranno da quel momento molti titubanti cantanti e gruppi italiani a tentare la cara \"Disco\".\nSempre nel 1978 Umberto Tozzi pubblica il brano \"Tu\", uno dei suoi maggiori successi. L'anno successivo esce \"Gloria\", la sua canzone pi\u00f9 famosa, la quale, dal 1979 al 1984 vende 29 milioni di copie in tutto il mondo e occupa il primo posto nelle classifiche di tutta Europa.. Nel 1983 il brano, nella versione inglese cantata da Laura Branigan, raggiunger\u00e0 il primo posto nella classifica dei singoli americani diventando un classico del genere.\nSempre nel 78' da ricordare I'm a man dei Macho (Malavasi e Vincenzi) cover di un brano di Steve Winwood che ha raggiunto la prima posizione della classifica disco statunitense di \"Billboard\" nel mese di ottobre del 1978.\nAnche le Hermanas Goggi ebbero successo in Europa e Sud America con il singolo \"Estoy Bailando\" nel 1979, diventato nel tempo un brano \"cult\" della comunit\u00e0 gay spagnola. Molti altri artisti vennero influenzati dal genere disco, incidendo alcuni brani con questo stile: Mina con \"Amante amore\", \"Se il mio canto sei tu\" e \"Morir\u00f2 per te\", che nel 1982 entr\u00f2 nella Hot Dance Club Play di Billboard.\nI Pooh in album quali \"Rotolando respirando\", \"Boomerang\", \"Viva\", \"...Stop\", \"Buona fortuna\" mostrano chiare influenze disco, Rita Pavone incide Rita e l'anonima ragazzi, album disco per i pi\u00f9 piccoli, Mia Martini nel 1977 partecipa all'Eurofestival con \"Libera\", Loredana Bert\u00e8 pubblica \"In alto mare\", singolo disco influenzato da sonorit\u00e0 funk.\nUn altro filone molto in voga era il rifacimento di vecchie canzoni italiane in versione disco: nel 1976 Marcella Bella propone una versione disco di \"Resta cu'mme\" di Domenico Modugno, nel 1979 escono \"Discoquando\" di Tony Renis, una versione ballabile di \"Quando quando quando\", \"Una lacrima sul viso\", di Bobby Solo e \"Citt\u00e0 vuota\" reincisa da Mina.\nMolti artisti avevano iniziato ad incidere brani da discoteca, con testi in inglese, nella seconda met\u00e0 degli anni settanta. Nel 1975 il cantante Alberto Anelli, usando lo pseudonimo \"El Tigre\", incide alcuni dischi in questo stile, ottenendo successo soprattutto con \"Baby\" e \"Op eh op\". I fratelli La Bionda (che utilizzarono anche lo pseudonimo D. D. Sound) furono i pionieri del genere, sia in veste di produttori, poich\u00e9 avevano prodotto Amanda Lear, che come interpreti, con successi internazionali come \"Disco Bass\" e \"1-2-3-4 Gimme Some More\" e, l'anno successivo con il loro vero cognome La Bionda, \"One for You, One for Me\", n. 1 nelle classifiche mondiali. Seguirono altri gruppi come gli Easy Going, Gepy &amp; Gepy che lanciano \"Body to body\", i Number One Ensemble, i Questions di Gene Guglielmi, i Barbados Climax di Alan Taylor (che hanno il pi\u00f9 grande successo nel 1978, con \"California U.S.A.\"), gli Azoto che nel 1979 riscuotono successo con il brano \"San Salvador\", che furono sono alcuni degli esponenti di quello che verr\u00e0 chiamato il fenomeno Italo disco ai suoi albori.\nGli anni 1980 e il successo.\nA partire dagli anni ottanta, in seguito alla \"Disco Demolition Night\", una manifestazione anti-disco tenutasi durante un \"double-header\" di baseball al Comiskey Park a Chicago il 12 luglio 1979 (\u00ab\"il giorno che la disco mor\u00ec\u00bb\"), il fenomeno della disco music si attenuer\u00e0 inesorabilmente negli Stati Uniti, proseguendo per\u00f2 in Europa. La Italo Disco divenne un significativo stile musicale nel panorama discografico mondiale con altri successi nella prima met\u00e0 degli anni ottanta quali \"Happy Children\" di P. Lion, oppure \"Self Control\" di Raf che, grazie alla versione di Laura Branigan, ottenne grande successo sia in Europa che negli Stati Uniti dove si posizion\u00f2 alla quarta posizione nella US Billboard Hot 100 chart e alla seconda in quella dance. Il singolo raggiunse la prima posizione anche in Canada, Austria, Sudafrica e Svizzera dove divenne il singolo pi\u00f9 venduto del 1984 ed entr\u00f2 al quinto posto nella classifica inglese..\nNel 1981 Gary Low, Ronnie Jones, Ago, Jimmy Ross, Flirts, godettero di grande notoriet\u00e0 grazie alle radio. Nel 1982 esce \"Masterpiece\" di Gazebo, brano che scala tutte le classifiche dance europee, seguito poi da artisti come Mike Francis (pseudonimo di Francesco Puccioni), e gruppi come Traks e Baltimora con \"Jukebox boy\", \"Woody Boogie\" e \"Tarzan Boy\".\nAllo stesso filone appartengono gruppi quali Scotch (che erano molto vicini al genere Italo disco dei Righeira, prodotti dai fratelli La Bionda), Kano, le Fun Fun, R. Bais, Charly Danone e i Fake.\nNel 1983 Gazebo si ripete con \"I Like Chopin\" portando il brano nelle classifiche di mezzo mondo. Il singolo vince la \"Top European Chart Act Award\" di Music Week, quale brano pi\u00f9 presente nelle classifiche Europee nel 1983. Primo in paesi quali Italia, Germania, Austria, Svizzera, Spagna e Francia, il brano entra nelle top chart anche in Scandinavia, Sud-est Asiatico, Giappone e Sud America, totalizzando pi\u00f9 di otto milioni di dischi venduti tra il 1983 e il 1985.\nNel 1985 anche Little Tony cavalca l'onda Italo disco pubblicando il singolo \"Centomila volte ancora,\" scritto per lui da Carla Vistarini e Tony Malco.\nSempre nel 1983, il gruppo Baby's Gang pubblica \"Happy Song\". Il brano divenne famoso anche all'estero grazie alla cover dei Boney M. e lanci\u00f2 i Baby's Gang anche all'estero.\nAccanto ai nomi pi\u00f9 famosi dotati di un management che poteva proporli in grosse manifestazioni musicali come Festivalbar e Discoring ci furono moltissimi dischi di artisti minori prodotti da etichette indipendenti; all'epoca difficilmente collocabili all'attenzione del grande pubblico e poi divenuti oggetti da collezione ricercatissimi, spesso ristampati perch\u00e9 le stampe originali sono oggi costose e rarissime. Tra questi R\u00b0A, Jester, Giusy Dej, Ester, Deca, Apple Band, Riccelli.\nIl fenomeno dell'Italo disco porta alla luce della ribalta una serie di artisti italiani che vedranno i loro nomi legarsi inesorabilmente al genere nel corso degli anni: gruppi come i Gaznevada o i Righeira e artisti come Ken Laszlo.\nAltri artisti Italiani come George Aaron, Den Harrow, Dhuo, Koto, Silver Pozzoli, Tom Hooker, riusciranno a piazzare pi\u00f9 volte i loro brani nelle classifiche europee.\nUno dei dischi che ebbe maggiore visibilit\u00e0 internazionale fu \"Dirty Talk\" di Klein + M.B.O., a cui lavorarono il deejay americano Tony Carrasco, Davide Piatto, la cantante Rossana Casale e la produzione di Mario Boncaldo. Questi ultimi li ritroveremo nel progetto \"N.O.I.A.\" C'era anche chi era contro corrente all'interno del fenomeno stesso e amava tuffarsi nel passato, nella cultura celtica o britannici, come Valerie Dore che cant\u00f2 diversi brani ambientati nelle corti di re Art\u00f9 o nelle lotte di Sir Lancelot come \"King Arthur\", \"Lancelot\", \"Legend\" e \"The Night\".\nA produzioni e artisti impegnati si affiancarono tormentoni pi\u00f9 facili e amati dalle grandi masse come \"Vamos a la playa\" dei sopracitati Righeira; \"U.S.S.R.\" di Eddy Huntington, \"People from Ibiza\" di Sandy Marton, \"Survivor\" di Mike Francis, \"Dolce vita\" di Ryan Paris. Artiste come Tracy Spencer, Jo Squillo, Taffy, e Celeste Johnson riscossero altrettanto successo tanto in Italia quanto all'estero.\nAltrettanto rappresentative furono Spagna con \"Easy Lady\" e \"Call Me\" che scal\u00f2 le classifiche inglesi, pubblicando quattro album anche per il mercato americano, e Sabrina Salerno che con il singolo \"Boys (Summertime Love)\", si posizion\u00f2 al terzo posto in Inghilterra, vendendo nel corso della sua carriera venti milioni di copie.\nNon si attenua anche in questo decennio il fenomeno della disco music cantata in italiano, con singoli di successo come \"Gioca jouer\", \"Ska Shou Shou\" e \"Fotostop\" di Claudio Cecchetto, \"Ma quale idea\" di Pino D'Angi\u00f2, \"Mamma Maria\", \"Voulez vous danser\" e \"Hasta la vista\" dei Ricchi e Poveri, e \"Ti sento\", che, incisa in inglese col titolo \"I feel you\", lanci\u00f2 i Matia Bazar nelle classifiche europee. Artiste come Diana Est e Lu Colombo lanciano rispettivamente \"Tenax\", \"Le Louvre\", \"Maracaibo\" e \"Dance All Nite\". Anche Milva ha inciso un album dalle influenze Italo disco dal titolo \"Corpo a corpo\", che conteneva una cover del brano \"Marinero\" incisa dalla venezuelana Lucia.\nLa riscoperta degli anni 2000.\nVerso gli anni 2000 si \u00e8 registrata una tendenza alla rivalutazione internazionale del genere Italo disco. Un ritorno agli anni ottanta sia nella musica pop che in quella elettronica, ha portato i deejay a rispolverare i vecchi dischi italo per i DJ set e non solo. Famoso il caso dell'italo-americano Scott Wozniak, che nel 2006 rilascia su Defected \"Talk Dirty to Me\", su un campione di \"Dirty Talk\".\nTra il 2005 e il 2008 sono state pubblicate diverse compilation come \"Cosmic the Original\" e \"Cosmic Disco?! Cosmic Rock!!!\" di Daniele Baldelli, la serie \"Italo Session\" di DJ Zone e \"Vintage Future\" di DJ Serge. Basi di Kano, George Aaron e Tom Hooker sono state campionate da autori italiani e stranieri come gli Useless Wooden Toys con \"Dancegum\", Calvin Harris con \"I created disco\" e Beyonc\u00e9, che ha utilizzato la base di \"Somebody\" dei Video per una delle versioni della sua \"Single Ladies (Put a Ring on It)\".\nCaratteristiche.\nLo stile musicale.\nI testi in inglese sono spesso ispirati allo stile americano e trattano i facili o complessi amori della vita quotidiana, oppure si ispirano alla vita di notte, alla tecnologia, con numerosi riferimenti al Giappone e agli Stati Uniti. Molte volte, per\u00f2, l'Italo disco gioca soprattutto su temi \"nonsense\".\nI luoghi di diffusione.\nLe prime discoteche in Italia sono state l'evoluzione delle balere e dei beach club in Romagna o in Versilia (un esempio \u00e8 la Capannina di Franceschi). In seguito nacquero locali ex novo nelle grandi citt\u00e0, ma anche in zone ad alta attrattiva turistica come l'Emilia-Romagna, la Liguria o il Lago di Garda. Fra i locali da ballo pionieri del fenomeno dell'Italo disco si citano lo Xenon di Scandicci (Firenze), con Marzio Dance DJ, il Picchio Rosso di Formigine, il Kiwi di Piumazzo (celebre la sequenza del film \"Joan Lui\" con Adriano Celentano), il Mac2 di Modena, il Marab\u00f9 di Reggio Emilia, l'Embassy di Rimini e l'Eden Discoteque a Piubega (Mantova) che nel 1973 suona la disco music e il funky proveniente dagli Stati Uniti per poi successivamente convertirsi alla Italo disco.\nI DJ.\nI fratelli Paul e Peter Micioni, DJ e produttori di Gazebo,Gary Low, Traks, Mike Francis, Amii Stewart e tantissimi altri. All'Italo disco viene erroneamente anche collegato il nome di Giorgio Moroder (creatore del sound eurodisco e Munich Sound e apprezzato autore di colonne sonore e di brani come \"I Feel Love\" cantato da Donna Summer) e quello di Baltimora con il suo noto singolo \"Tarzan Boy\", che ebbe un grande riscontro anche negli Stati Uniti.\nLe etichette.\nTra le prime etichette discografiche che si specializzano nella disco music di stampo italiano sono da ricordare la Baby Records, Discotto, Discomagic la Radio Records, la Discodix, la Panarecord, la Videoradio, l\u2019Interbeat e la F1 Team. Alcune in grado di stampare e distribuire un catalogo molto vasto con nomi popolari comparsi regolarmente nelle hit-parade; altre molto piccole e indipendenti, con una produzione limitata nel tempo e anche nei titoli. Dal 2000 in poi sono nate nuove etichette come \"I Venti Records\" e \"Flashback Records \"che promuovono e producono nuovi lavori del genere Italo disco e artisti storici come Tom Hooker, George Aaron e Miko Mission. Nuovi personaggi attivi fin dagli anni novanta sono emersi per nuovi lavori Italo disco, come Joey Mauro, tastierista e cantante.\nI sottogeneri successivi derivati.\nIl successo del genere port\u00f2 l'Italo disco verso il declino. L'ambiente della musica dance italiano attravers\u00f2 un forte ricambio di artisti che nei primi anni novanta vide come protagonisti Gigi D'Agostino, Benny Benassi, Claudio Coccoluto, Enzo Persueder, Corrado Rizza, Gino Woody Bianchi, Paolo Bolognesi e Amerigo Provenzano, Ike Therry, Albertino e tanti altri che decretarono l'inizio dell'era italo house.\nUn'era del tutto diversa, che abbandon\u00f2 alcune caratteristiche della Italo disco come le percussioni, i suoni di synth e i riverberi. Parallelamente artisti come Mario Fargetta, Tommy Vee, DB Boulevard, Gianni Coletti, Cristian Marchi e cantanti come Sagi Rei e Claudio Suriano promuovono in Italia e nel mondo la loro idea della musica house. Alcuni artisti come il tastierista Joey Mauro hanno miscelato il sound del \"progressive rock\" inglese e italiano alla Italo disco creando un sottogenere chiamato \"progressive Italo disco\"."}
{"id": "1234889", "revid": "287204", "url": "https://it.wikipedia.org/wiki?curid=1234889", "title": "Budejovice", "text": ""}
{"id": "1234894", "revid": "56818", "url": "https://it.wikipedia.org/wiki?curid=1234894", "title": "Barone di Arizona", "text": ""}
{"id": "1234895", "revid": "767487", "url": "https://it.wikipedia.org/wiki?curid=1234895", "title": "Rock 'Til You Drop", "text": "Rock 'Til You Drop \u00e8 il ventesimo album di studio inciso dalla rock band inglese Status Quo, uscito per la prima volta nel settembre del 1991.\nIl disco.\n\u00c8 l'ultimo album inciso per la Vertigo Records e gli Status Quo decidono un ritorno al genere hard rock che aveva distinto i loro maggiori successi commerciali negli anni settanta.\nIl disco scorre tra potenti riff di chitarra e brani dal netto taglio boogie-rock (\"No Problems\", \"One Man Band\"), mentre la traccia finale \"Forty-Five Hundred Times\" \u00e8 in realt\u00e0 una nuova versione della storica composizione gi\u00e0 contenuta nell'album \"Hello!\" del 1973, qui ripresentata in una veste completamente rinnovata, con una maggiore durata (oltre 12 minuti), repentini cambi di tempo ed un pi\u00f9 lungo assolo finale.\nNel 2003, in un vasto referendum popolare su un sito britannico, \"Forty-Five Hundred Times\" \u00e8 stata votata la canzone pi\u00f9 amata dai seguaci della band.\nIl prodotto va al n. 10 UK ed unico suo neo si rivela la negativa scelta dei singoli: vengono estratti i brani \"Can't Give You More\" (che si ferma al n. 37 UK) e \"Rock 'Til You Drop\" (n. 38) a scapito di pezzi sicuramente pi\u00f9 adatti come la iniziale \"Like a Zombie\" o, soprattutto, la efficacissima \"One Man Band\".\nIl record.\nSabato 21 settembre 1991, per promuovere l'album (in uscita 2 giorni dopo), la band stabilisce un nuovo record svolgendo un mini-tour di un solo giorno nel Regno Unito: vengono tenuti 4 concerti nelle citt\u00e0 di Sheffield, Glasgow, Birmingham e Wembley in 11 ore e 11 minuti.\nDeluxe Edition 2020.\nIl 6 marzo 2020, viene pubblicata la \"deluxe edition\" dell'album contenente tre CD.\nNel primo disco viene riprodotto fedelmente l'album del 1991, con il sound completamente restaurato e rimasterizzato.\nNel secondo CD sono inclusi tutti i brani incisi quali \"lato B\" dei singoli, le \"single version\" dei brani \"Can't Give You More\" e \"Fakin' the Blues\" e una versione dal vivo del singolo \"The Anniversary Waltz Part One\".\nNel terzo CD sono inclusi ampi estratti dei quattro concerti dal vivo tenuti il 21 settembre 1991 nelle citt\u00e0 di Sheffield, Glasgow, Birmingham e Londra.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico della rivista musicale britannica \"Classic Rock\".\nTracce Deluxe Edition.\nCD 1\nContiene l'album originale del 1991, in versione restaurata e rimasterizzata.\nCD 2\nContiene tutti i brani incisi quali \"lato B\" dei singoli, le \"single version\" dei brani \"Can't Give You More\" e \"Fakin' the Blues\" e una versione dal vivo del singolo \"The Anniversary Waltz Part One\".\nCD 3\nContiene ampi estratti dei quattro concerti dal vivo tenuti il 21 settembre 1991 nelle citt\u00e0 di Sheffield, Glasgow, Birmingham e Londra."}
{"id": "1234899", "revid": "93556", "url": "https://it.wikipedia.org/wiki?curid=1234899", "title": "Klub Koszykarski Astoria Bydgoszcz", "text": "Il K.K. Astoria Bydgoszcz \u00e8 una societ\u00e0 polacca di pallacanestro maschile di Bydgoszcz.\nFondata nel 1924, attualmente milita in Polska Liga Koszyk\u00f3wki, ma in passato ha anche giocato la Coppa Kora\u0107."}
{"id": "1234902", "revid": "180559", "url": "https://it.wikipedia.org/wiki?curid=1234902", "title": "Rione Terra", "text": "Il Rione Terra \u00e8 un agglomerato urbano che costituisce il primo nucleo abitativo di Pozzuoli, nella citt\u00e0 metropolitana di Napoli, abitato fin dal II secolo a.C. \nSi trova su una piccola altura che domina strategicamente il Golfo di Pozzuoli che permetteva ai suoi abitanti di controllare efficacemente i traffici marittimi e terrestri e di costituire un valido baluardo difensivo.\nIl quartiere fu sgomberato nel 1970 a causa della notizia di una presunta crisi bradisismica, annunciata dai geologi e diffusa attraverso un massiccio uso dei mezzi di comunicazione dell'epoca. Tra le motivazioni che indussero le autorit\u00e0 allo sgombero dell'intero quartiere vi erano anche le precarie condizioni igienico-sanitarie e il cattivo stato di conservazione degli edifici. Ulteriormente danneggiato dal terremoto dell'Irpinia del 1980 e da una nuova recrudescenza del bradisismo negli anni ottanta, l'intero rione \u00e8 stato per lungo tempo oggetto di restauro e riqualificazione, insieme al complesso sistema di gallerie sottostante che costituiscono il percorso archeologico. Riaperto per un breve lasso di tempo nel 2014 ad oggi il sito \u00e8 ancora in fase di ristrutturazione, sono accessibili solo le aree esterne (vicoli e belvedere panoramico) e il Duomo. Nell'aprile del 2021 l'attuale amministrazione ha emesso una delibera per l'affidamento di un primo lotto ad un unico gestore privato. La decisione ha incontrato l'opposizione di numerose associazioni locali.\nStoria.\nIn tutto il territorio puteolano, la rocca del Rione Terra \u00e8 l'unico luogo che \u00e8 stato protagonista di tutte le evoluzioni storiche, dai primi anni della colonizzazione greca e romana fino all'epoca moderna. Secondo lo storico greco Strabone, la rocca era da considerarsi un approdo dipendente da Cuma e fu qui che nel 529 a.C. con ogni probabilit\u00e0 sbarcarono gli esuli dell'isola di Samo che fondarono la Dicerachia. \nIn epoca romana Pozzuoli e la rocca conobbero il loro periodo di maggior splendore. La citt\u00e0, infatti, \u00e8 stata per secoli, fino alla nascita di Ostia, il maggior porto commerciale di Roma. L'allora Puteoli venne dedotta a colonia romana nel 194 a.C. ed aveva proprio nella rocca il suo cuore pulsante. Con la nascita del porto di Ostia prima ed il decadimento dell'Impero Romano poi, Pozzuoli (che si estendeva allora fino ai territori della moderna Bacoli) cadde velocemente in declino e si ridusse alla piccola rocca del rione Terra.\nChiusa sulla sommit\u00e0 dell'altura su cui insiste e senza possibilit\u00e0 di espansione al di fuori di essa, la citt\u00e0 inizi\u00f2 quindi a stratificarsi. Le culture che si sono succedute hanno costruito le loro botteghe e le loro abitazioni su quelle che un tempo erano le mura romane.\nL'esempio pi\u00f9 lampante di questo fenomeno \u00e8 senza dubbio il duomo della citt\u00e0 di Pozzuoli, che fu edificato proprio sulle mura del tempio di Augusto. Il duomo, costruito all'epoca della dominazione spagnola, ingloba il tempio di epoca romana, che a sua volta inglobava un tempio di et\u00e0 repubblicana risalente al 194 a.C., che venne gi\u00e0 ristrutturato da Silla nel 78 a.C.\nFino agli anni '60 il Rione Terra era ancora centro pulsante, per quanto popolare, della citt\u00e0 ed il passare dei secoli avevano ormai nascosto le costruzioni dei tempi romani. Il 2 marzo del 1970 la rocca venne evacuata a seguito di uno dei frequenti sciami bradisismici della storia di Pozzuoli, portando al suo abbandono completo. Nei primi anni '90 iniziarono i lavori di restauro e di riqualificazione integrale di tutto il rione che riportarono alla luce anche numerose testimonianze del passato greco-romano della citt\u00e0. \nScavato nella roccia tufacea, \u00e8 presente un intero percorso archeologico sotterraneo quasi perfettamente conservato che ricalca la citt\u00e0 romana."}
{"id": "1234905", "revid": "2166030", "url": "https://it.wikipedia.org/wiki?curid=1234905", "title": "Federico I di Babenberg", "text": "Biografia.\nFederico il Cattolico nacque nel 1175, figlio del duca Leopoldo V d'Austria e di Elena di Ungheria. Nel 1192 fu investito con suo padre dell'Austria e della Stiria, mentre il giovane Leopoldo non ricevette nulla. Sul letto di morte a Graz, Leopoldo V colse tutti di sorpresa quando decise di conferire il ducato di Stiria a Leopoldo, con l'approvazione dell'imperatore Enrico VI. Nessuno sollev\u00f2 obiezioni e quindi l'Austria e la Stiria si divisero. Federico il Cattolico, tuttavia, non ricevette direttamente e personalmente le terre dall'imperatore ma furono date da Volchero di Erla, vescovo di Passau per conto di Enrico VI.\nQuando il nuovo duca alla fine ricevette le terre nel 1195, dovette ancora affrontare la restituzione degli ostaggi inglesi e il riscatto vitalizio di Riccardo Cuor di Leone. Riccardo aveva insistito per al consegna degli ostaggi e del denaro, sollecitato da Adalberto III di Boemia, arcivescovo di Salisburgo. Gli ostaggi furono riconsegnati subito ma per quanto riguarda il denaro, Federico non fu in grado di rimborsare i soldi del riscatto restituendo in ogni caso la parte del riscatto non spesa. Dopo la prigionia di Riccardo, Leopoldo V aveva costretto la nipote di Riccardo Eleonora a un matrimonio con Federico, ma con questa situazione il matrimonio fu annullato e Eleonora fu rimandata indietro. Federico si prese volontariamente la penitenza di impegnarsi in un'altra crociata, al fine di ripristinare l'onore di Babenberg agli occhi della Chiesa cattolica. Nella Pasqua (31 marzo) del 1195 prese la croce a Bari. Con Saladino morto nel 1193, le prospettive erano favorevoli per una crociata vittoriosa. Tuttavia nel marzo 1196 era intervenuto papa Celestino III, approvando la condotta di Adalberto e censurando severamente il defunto duca Leopoldo V.\nCi furono molti ritardi prima che rimandarono l'inizio della Crociata. L'imperatore tedesco stava eseguendo il Erbreichsplan, un progetto per rendere ereditario l'Impero: per questo scopo, era impegnato nel trattare, offrire denaro e altro per far s\u00ec che i grandi sostenessero il suo progetto, senza riuscirvi. Alla fine, l'imperatore mise da parte il progetto per procedere con la crociata.\nLa crociata.\nIl duca Federico lasci\u00f2 l'Austria nell'aprile o nella tarda primavera del 1197 per intraprendere la crociata tedesca del 1197 in compagnia di Volchero, vescovo di Passau e dello zio Enrico I duca di M\u00f6dling. Federico si ferm\u00f2 a Linaria a riposare prima di proseguire. Quando lasciarono la Puglia per raggiungere la Sicilia, due navi del convoglio affondarono in mare, con sopra gli abati di Werd e Beuern. A giugno furono accolti alla corte dell'Imperatore Enrico in Sicilia. L\u00ec l'imperatore assunse il pieno comando e ordin\u00f2 a Corrado di Magonza, arcivescovo di Magonza e cancelliere imperiale, di sorvegliare il passaggio della flotta crociata. A settembre i crociati salparono da Messina sotto la guida di Corrado e arrivarono settimane dopo ad Acri, dove il comando delle forze tedesche fu assunto, oltre che da Corrado, dal maresciallo Enrico di Kalden, la cui presenza era poco apprezzata delle forze francesi comandati dalla regina Isabella di Gerusalemme. I principi tedeschi tuttavia, incluso Federico, rifiutarono di essere sottoposti all'autorit\u00e0 del maresciallo Enrico, pretendendo l'elezione di un comandante. Chiesero al duca Enrico I di Brabante di guidare l'assalto contro gli Ayyubidi di Al-Adil. la truppe tedesche si radunarono e marciarono verso Tiro, prendendo facilmente la citt\u00e0, prendendo poi la ricca citt\u00e0 di Sidone, prendendo poi Beirut il 24 ottobre. Nonostante i successi, improvvisamente si diffuse la notizia che il re Enrico I di Gerusalemme era morto cadendo dal balcone del suo palazzo ad Acri. Le forze tedesche tornarono immediatamente ad Acri e il duca Enrico di Brabante ag\u00ec come reggente. I tedeschi sfruttarono la situazione per far diventare Amalrico di Cipro re di Gerusalemme. Sollecitato dai principi tedeschi, Amalrico spos\u00f2 Isabella e fu incoronato re di Gerusalemme ad Acri nel 1198.\nI tedeschi tornarono a combattere riconquistando le tenute intorno al castello di Biblo (Gibelet) e ripristinando il collegamento via terra con la contea di Tripoli. Marciarono contro Damasco e assediarono persino Toron quando improvvisamente arrivarono le notizie della morte dell'Imperatore Enrico VI. Molti principi tedeschi ripartono subito per tornare in patria e per ricevere la conferma delle loro terre dal nuovo imperatore. Il duca Federico rimase con il vescovo Volchero per continuare la guerra. Alla fine Federico, assieme ai tedeschi rimasti, chiesero un armistizio ad Al-Adil, riconoscendo il dominio di re Amalrico sulle terre riconquistate.\nFederico si ammal\u00f2 e mor\u00ec il 16 aprile del 1198 ad Acri mentre tornava dalla Palestina. Ad assistere alla sua morte furono presenti, Meinardo II, conte di Gorizia, Volchero, vescovo di Passau, Eberardo, conte di D\u00f6rnberg, Ulrich di Appiano e il suo attendente pi\u00f9 fidato. Non si spos\u00f2 mai. Era molto amato dal suo popolo: Walther von der Vogelweide lo rimarc\u00f2 quando il duca Leopoldo VI diede a Walther un'accoglienza meno cordiale alla sua corte.\nVolchero esegu\u00ec sul corpo di Federico il Mos Teutonicus per riportarlo indietro. Fu quindi sepolto accanto a suo padre nell'abbazia di Heiligenkreuz."}
{"id": "1234910", "revid": "767487", "url": "https://it.wikipedia.org/wiki?curid=1234910", "title": "Shivaree", "text": "Gli Shivaree sono stati un gruppo musicale pop rock statunitense formato nel 1999 da Ambrosia Parsley (voce), Danny McGough (tastiere) e Duke McVinnie (chitarra). Il nome Shivaree deriva dal francese \"charivari\", una serenata per sposi novelli, usata spesso lungo le coste del fiume Mississippi.\nHanno pubblicato quattro album e venduto in totale circa copie.\nHanno spesso collaborato con altri musicisti per realizzare i loro lavori. Sono diventati famosi grazie alla canzone \"Goodnight Moon\" (utilizzata per uno spot pubblicitario, inserita all'interno del telefilm \"Dawson's Creek\", nella colonna sonora di \"\" e nel film \"Silver Linings Playbook\"), singolo di successo e primo estratto dal loro album di debutto \"I Oughtta Give You a Shot in the Head for Making Me Live in this Dump\" (1999). \"Bossa Nova\" \u00e8 stato il secondo ed ultimo singolo lanciato per la promozione dell'album. Entrambi i singoli sono stati accompagnati da videoclip accattivanti.\nNel 2000 esce il primo EP \"Corrupt and Immoral Transmissions\". Mentre, il secondo album, \"Rough Dreams\" usc\u00ec nel 2002 e fu promosso grazie al singolo \"John 2/14\", accompagnato da un videoclip di impronta fiabesca. A livello solo radiofonico esce anche il singolo \"After The Prince And The Showgirl\", come secondo ed ultimo estratto.\nDue anni dopo viene pubblicato il secondo EP \"Breach\". E, nel 2005 esce il terzo album: \"Who's Got Trouble?\" dal quale vengono estratti i singoli \"I Close My Eye\" e \"New Casablanca\". Come terzo singolo promozionale uscir\u00e0 poi \"2 Far\" ma, non fu accompagnato da nessun videoclip.\nNel 2007 \u00e8 la volta del quarto album \"\", un album di cover dal quale fu scelto il singolo \"Cold Blooded\" (cover di Rick James), nessun video fu girato per promuoverlo perch\u00e9, il gruppo si sciolse lo stesso anno dopo un breve tour promozionale per quest'ultimo lavoro."}
{"id": "1234912", "revid": "599013", "url": "https://it.wikipedia.org/wiki?curid=1234912", "title": "\u00d3scar Torres Mart\u00ednez", "text": "Carriera.\nIn Italia ha giocato come ala piccola o guardia tiratrice a Napoli, alla Fortitudo Bologna e a Udine. Tra le varie parentesi della sua carriera ha all'attivo anche una militanza in NBA, avendovi giocato con gli Houston Rockets e i Golden State Warriors."}
{"id": "1234914", "revid": "287204", "url": "https://it.wikipedia.org/wiki?curid=1234914", "title": "Torino Calcio 2003-2004", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 2003-2004.\nMaglie e sponsor.\nNel 2003-2004, il Torino ha avuto come sponsor tecnico Asics, mentre lo sponsor principale \u00e8 stato Bavaria."}
{"id": "1234920", "revid": "1543377", "url": "https://it.wikipedia.org/wiki?curid=1234920", "title": "VMware Fusion", "text": "VMware Fusion, \u00e8 un software, sviluppato dalla VMware Inc., che emula una macchina virtuale su computer Apple Macintosh dotati di processori x86. Il programma, il primo sviluppato per il mercato Apple Macintosh, implementa la virtualizzazione, l'emulazione e la ricompilazione dinamica, ed \u00e8 nato per permettere l'installazione virtualizzata di sistemi operativi Microsoft Windows, Linux, Solaris, MS-DOS, FreeBSD, ecc. \nUtilizza la tecnologia di virtualizzazione Intel Vanderpool integrata nei processori basati sull'architettura Intel Core e integra molte tecnologie. VMware, difatti, fin dalle prime versioni beta forniva caratteristiche avanzate come l'SMP o la gestione a 64 bit. La prima versione definitiva \u00e8 stata distribuita il 6 agosto 2007, esattamente un anno dopo l'annuncio dello sviluppo del prodotto.\nDescrizione.\nCaratteristiche.\n\"Unity view\" crea un ambiente unito per l'esecuzione dei programmi Windows e macOS. La modalit\u00e0 nasconde i menu Start di Windows e la barra delle applicazioni. Le applicazioni vengono avviate direttamente dal Dock del Mac OS X. I file possono essere spostati con operazioni di drag and drop e i programmi Windows vengono abilitati per la gestione del copia e incolla con le scorciatoie del Mac OS X. La modalit\u00e0 \u00e8 compatibile con Mission Control.\nIl programma gestisce le reti wireless in modalit\u00e0 NAT o bridged. Viene gestita l'accelerazione tridimensionale delle schede grafiche DirectX 8.1 grazie alla ricompilazione dinamica in istruzioni OpenGL. Questo permette l'utilizzo di alcuni videogiochi tramite l'ambiente emulato. Fusion permette di utilizzare pi\u00f9 CPU nel caso il computer ne sia dotato. Il programma permette l'accesso fisico a dispositivi come masterizzatori CD e DVD, stampanti e dispositivi USB come videocamere, iPod, dischi esterni e altro. VMware permette di indirizzare la memoria a 64 bit in modo da gestire pi\u00f9 di 2 GB di RAM a differenza degli altri emulatori.\nFusion \u00e8 in grado di eseguire applicazioni a 32 e 64 bit nella macchina emulata., incluso il nuovo sistema operativo Apple OS X Mavericks. VMware dichiara il supporto di pi\u00f9 di 60 diversi sistemi operativi. Il programma \u00e8 in grado di riconoscere le partizione utilizzata da Assistente Boot Camp e quindi di eseguire Windows senza la necessit\u00e0 di creare l'ulteriore partizione. VMware ha incluso nel programma la possibilit\u00e0 di creare delle immagini dei sistemi operativi emulati in modo da poter ritornare a una precedente immagine in caso di problemi durante l'esecuzione. VMware ha sviluppato un'interfaccia grafica coerente con quella degli altri suoi prodotti in modo da rendere semplice il passaggio tra i vari prodotti della societ\u00e0.\nLa beta 1.1 del programma ha incluso il supporto delle DirectX 9.0, questo dovrebbe permette l'utilizzo di molti videogiochi, ma il mancato supporto degli effetti \"shader\" riduce comunque la compatibilit\u00e0 dato che molti videogiochi richiedono gli effetti \"shader\" abilitati per poter essere eseguiti."}
{"id": "1234922", "revid": "174925", "url": "https://it.wikipedia.org/wiki?curid=1234922", "title": "Aurier", "text": ""}
{"id": "1234928", "revid": "599013", "url": "https://it.wikipedia.org/wiki?curid=1234928", "title": "Trevor Sinclair", "text": "Carriera.\nHa segnato un gol in FA Cup 1997 nella sfida QPR-Barnsley: azione sulla fascia destra per il QPR, Spencer crossa appena fuori dall'area di rigore e Sinclair riesce, spalle alla porta, a fare una rovesciata da fuori area, prendendo il pallone con il destro; la sfera supera il portiere avversario e s'insacca in rete."}
{"id": "1234937", "revid": "1573940", "url": "https://it.wikipedia.org/wiki?curid=1234937", "title": "Icaronycteris", "text": "Icaronycteris () \u00e8 l'unico genere di pipistrelli della famiglia degli Icaronitteridi vissuto durante l'Eocene negli Stati Uniti d'America, in Europa e in India, probabilmente tra i primi microchirotteri apparsi sul pianeta.\nDescrizione.\nDimensioni.\nAl genere Icaronycteris appartenevano pipistrelli di piccole dimensioni, con un'apertura alare approssimativamente di 30 cm, la lunghezza della testa e del corpo di circa 14\u00a0cm, una lunga coda e un peso tra 10 e 16 g.\nAspetto.\nL'orecchio interno presentava una bolla timpanica ben sviluppata, caratteristica presente nei pipistrelli che utilizzano l'ecolocazione. Il cranio era pi\u00f9 grande ed elevato posteriormente, con le orbite piccole e senza processi post-orbitali. La dentatura era poco specializzata e fornita di un elevato numero di denti, i quali erano piccoli ed orientati verticalmente. La struttura scheletrica era meno rigida degli attuali chirotteri, le ossa cervicali erano delicate, come gran parte della struttura ossea anteriore, dalla scapola alla clavicola. La morfologia esterna era alquanto primitiva, con un artiglio robusto presente sul secondo dito della mano ed unghie vestigiali sugli altri tre, l'assenza dell'uropatagio e del calcar e gli arti inferiori corti e gracili. \nPeriodo storico e distribuzione.\nIl genere fu descritto in base ad uno scheletro ben conservato rinvenuto nel Wyoming e risalente all'inizi dell'Eocene, nel periodo Ypresiano, circa 53 milioni di anni fa. Successivamente altri tre scheletri furono ritrovati nella stessa localit\u00e0, mentre denti isolati probabilmente appartenenti a questo genere e risalenti al tardo Paleocene estenderebbero il periodo di apparizione di altri tre milioni di anni. La prima forma descritta, \"I.index\" \u00e8 correntemente riconosciuta come aver vissuto nell'America settentrionale, mentre le altre due, \"I.menui\" e \"I.sigei\", avrebbero popolato l'Europa e l'India rispettivamente.\nBiologia.\nAlimentazione.\nAll'interno di alcuni fossili sono state ritrovate anche parti di falene, il che fa supporre una dieta gi\u00e0 insettivora.\nTassonomia.\nIl genere comprendeva 3 specie."}
{"id": "1234940", "revid": "729019", "url": "https://it.wikipedia.org/wiki?curid=1234940", "title": "Daimler SP250", "text": "La SP 250 (conosciuta, non ufficialmente, anche col nome di Dart) \u00e8 un'autovettura prodotta dalla Daimler Motor Company tra il 1959 ed il 1964.\nAlla fine degli anni cinquanta la Daimler \u00e8 in forte crisi, le sue austere e un po' funeree (fama alimentata dal fatto di essere spesso oggetto di trasformazione in autofunebre da parte di specialisti inglesi) limousine non incontrano pi\u00f9 il gusto dell'aristocratico pubblico di riferimento e occorre una svolta d'immagine.\nSotto questi auspici nacque la pi\u00f9 atipica delle Daimler, la \"SP 250\" (che avrebbe dovuto chiamarsi \"Dart\", ma il nome era gi\u00e0 stato depositato dalla Dodge): una spider a 2 posti secchi con carrozzeria in vetroresina, spinta da un inedito motore V8 di 2458cm\u00b3.\nNel quadro di soluzioni tecniche meccaniche piuttosto tradizionali (trazione posteriore, retrotreno ad assale rigido, cambio manuale a 4 marce), spiccano i 4 freni a disco e la costruzione della carrozzeria in materiale plastico composito. Anche il nuovo V8, che forniva la buona (per l'epoca) potenza di 140 cv, aveva un'architettura tutt'altro che rivoluzionaria, con la sua distribuzione ad albero a camme singolo nel basamento e l'alimentazione a 2 carburatori SU.\nPer\u00f2, per una di quelle tipiche contraddizioni delle vetture d'oltremanica, era compatto con testata in alluminio e basasamento in ghisa.\nDove la SP250 \u00e8 una vera Daimler \u00e8 per\u00f2 nell'abitacolo, rifinito con cura e lussuoso (plancia, sedili e pannelli porta rivestiti in pelle \"pieno fiore\" e pavimento ricoperto di lana pregiata) come su nessun'altra spyder inglese.\nLa SP 250, tuttavia, \u00e8 penalizzata dalla linea, originale (con muso allungato e parafanghi anteriori a \"cresta\") ma poco elegante e non certo rispondente ai canoni estetici assoluti della bellezza. Questo spiega i soli 2645 esemplari costruiti alla fine della produzione (1964).\nNon contribu\u00ec alla \"salvezza\" del marchio Daimler che, nel 1960, viene assorbito dalla Jaguar."}
{"id": "1234943", "revid": "533647", "url": "https://it.wikipedia.org/wiki?curid=1234943", "title": "Mazzocco", "text": "Mazzocco (\"El Massoco\" // in veneto) \u00e8 una localit\u00e0 del comune di Mogliano Veneto. Costituisce inoltre una delle nove circoscrizioni del comune (quartiere 4 - Mazzocco-Torni).\nVie di comunicazione e sviluppo urbano.\nL'abitato si \u00e8 sviluppato alla fine di via Ronzinella, vale a dire all'estremit\u00e0 Est del centro di Mogliano, in prossimit\u00e0 del confine con il comune di Marcon. Il suo territorio \u00e8 assai urbanizzato, tant'\u00e8 che oggi risulta quasi inglobata a Mogliano stessa. Cuore del paese \u00e8 la chiesa parrocchiale, dedicata al Cuore Immacolato di Maria.\nPresso la localit\u00e0 \"Torni\" ha sede l'ospedale psichiatrico \"Costante Gris\".\nStoria.\nSolo da pochi decenni si \u00e8 potuto parlare di un vero e proprio centro abitato. Precedentemente, infatti, Mazzocco era solo la denominazione di una localit\u00e0 di campagna che, tra l'altro, si trovava 1,5\u00a0km pi\u00f9 ad est dell'attuale, presso il confine con Marcon, dove tutt'oggi si trova un nucleo abitato che l'ISTAT indica come \"Mazzocco Vecchio\". In questi luoghi sorgeva un palazzo signorile, propriet\u00e0 appunto, della famiglia Mazzocco. Della villa sopravvisse, sino agli anni cinquanta, la piccola cappella che serv\u00ec le esigenze religiose della comunit\u00e0.\nAncora nell'Ottocento, la localit\u00e0 era denominata \"Maccatrozzi\", poich\u00e9 qui vivevano alcune famiglie che portavano il cognome di Maccatrozzo. Nelle mappe pi\u00f9 antiche era indicata come \"Marturigo\".\nA partire dal secondo dopoguerra il toponimo si \u00e8 poi esteso al nuovo quartiere sorto all'incrocio tra via Sassi e via Ronzinella, che le carte IGM indicavano come \"crocicchio Sassi\".\nPer quanto riguarda i Torni, la localit\u00e0 prende il nome dalla famiglia Battistiol Torni che possedeva la villa attuale sede dell'istituto Gris.\nMonumenti e luoghi d'interesse.\nChiesa parrocchiale.\nConsacrata il 13 settembre 1965 e intitolata al Cuore Immacolato di Maria, \u00e8 opera dell'architetto Pietro Del Fabro in collaborazione con il figlio Antonio. Da ricordare due crocifissi in legno scolpiti da artisti della val Gardena e una statua lignea dipinta, opera di Fernando Prinot di Ortisei.\nVilla Prizzon.\nLa facciata di questo edificio, che sorge di fronte alla parrocchiale, \u00e8 divisa in cinque da quattro lesene che reggono l'ampio timpano. I due unici piani sono divisi da una cornice marcapiano.\nEra parte del complesso anche un oratorio dedicato a Sant'Antonio, demolito nella seconda met\u00e0 del XIX secolo.\nAi primi del Settecento la villa fu dei Lameri, passando poi a Michele Bernardi e quindi a Carlo Tironi e ai suoi eredi. Nel secolo scorso fu poi agli Antonini, quindi dei Carlotto e poi di Vittorio Pennati. Attualmente \u00e8 dei Prizzon.\nVilla Tomasini Degna.\nIl palazzo \u00e8 stato pi\u00f9 volte rimaneggiato e ampliato, specialmente dopo essere stato adibito a casa di riposo. All'edificio, che si articola in un corpo centrale e in due ali aggiunte successivamente, era annesso anche un oratorio dedicato al Santissimo Crocifisso.\nDopo essere stato a lungo propriet\u00e0 dei nobili Tomasini Degna, nel 1898 fu affittato e poi acquistato dall'istituto Gris per trasferirvi la sezione maschile del pellagrosario. Oggi ospita il settore geriatrico dell'ospedale psichiatrico.\nVilla Torni.\nIn via Torni, nella localit\u00e0 omonima. \u00c8 un ampio complesso di origini secentesche. Gli interni del corpo centrale sono affrescati con dipinti di Giambattista Crosato rappresentanti scene dell\"'Orlando Furioso\". Di fronte alla villa, nel 1932 \u00e8 stato eretto un busto di Costante Gris, opera di Giuseppe Vasco Vian, mentre alla destra sorge la chiesetta.\nNel XVIII secolo la villa fu di Daniele Fedan e poi dei Battistiol Torni. Fu poi della congregazione di carit\u00e0 di Venezia e infine venne acquistata dall'ing. Costante Gris che, nel 1883, ne fece un pellagrosario. Esaurita l'emergenza pellagra, l'edificio \u00e8 divenuto ed \u00e8 tuttora un ospedale psichiatrico, intitolato al suo fondatore. Pass\u00f2 di qui anche il pittore Gino Rossi, il quale, negli ultimi anni della sua esistenza, fu ricoverato in diversi manicomi."}
{"id": "1234947", "revid": "80339", "url": "https://it.wikipedia.org/wiki?curid=1234947", "title": "Kolomenskoje", "text": ""}
{"id": "1234952", "revid": "767487", "url": "https://it.wikipedia.org/wiki?curid=1234952", "title": "Alimo", "text": "Alimo (), nota anche come Kalamaki, \u00e8 un comune della Grecia situato nella periferia dell'Attica (unit\u00e0 periferica di Atene Meridionale) con 39.800 abitanti secondo i dati del censimento 2001."}
{"id": "1234953", "revid": "117227183", "url": "https://it.wikipedia.org/wiki?curid=1234953", "title": "Quadro (Todi)", "text": "Quadro \u00e8 una frazione del comune di Todi (provincia di Perugia).\nIl paese si trova ad un'altezza di 525 ed \u00e8 situao lungo la Strada statale 79 bis Orvietana, a circa 12\u00a0km dal capoluogo. Quadro \u00e8 abitato da 44 residenti.\nStoria.\nL'importanza di Quadro \u00e8 quella del relativo castello, sito sulla via di comunicazione tra Todi ed Orvieto.\nNel 1311 i Tudertini distrussero il paese perch\u00e9 si rifiutarono di pagare il dazio.\nNel 1414 fu conquistato da Braccio da Montone che lo trasform\u00f2 in un castello.\nEconomia e manifestazioni.\nL'economia \u00e8 basata su turismo, agriturismo e agricoltura. Nel territorio del paese sono inoltre stati scavati dei pozzi per l'estrazione di acqua, da destinare agli usi civili dei comuni del comprensorio tuderte.\nAll'inizio del mese di giugno si svolge la \"Festa della Sacra Famiglia\"."}
{"id": "1234957", "revid": "842", "url": "https://it.wikipedia.org/wiki?curid=1234957", "title": "Parallels Desktop", "text": ""}
{"id": "1234961", "revid": "767487", "url": "https://it.wikipedia.org/wiki?curid=1234961", "title": "Ugo Savarese", "text": "Biografia.\nNato da genitori appartenenti alla piccola borghesia napoletana, rest\u00f2 da bambino orfano di padre e fu mandato a completare gli studi al collegio di Monte Mario a Roma, dove rimase fino al 1928. In collegio, quando ancora era una voce bianca, si distinse nel coro dell'istituto divenendo solista e gli stessi insegnanti presero contatti con i familiari per segnalarne le doti vocali.\nNel 1930, quando la voce, seppur ancora acerba, aveva gi\u00e0 uno spiccato timbro baritonale, inizi\u00f2 a prendere lezioni di canto presso il maestro Bellini. Due anni dopo subentr\u00f2 il maestro Conte, insegnante del Conservatorio di San Pietro a Maiella di Napoli, che lo port\u00f2 al debutto nel 1938 al Teatro San Carlo nel ruolo del carceriere in \"Tosca\".\nContinu\u00f2 a interpretare parti secondarie, a parte il ruolo di Silvio in \"Pagliacci\", fino al 1940, quando, dovendo esordire da protagonista come Germont ne \"La traviata\", fu chiamato alle armi per il secondo conflitto mondiale, dal quale fece ritorno solo nel 1945 dopo un periodo di prigionia in Germania. In quel periodo il Teatro San Carlo era frequentato dalle truppe alleate e gli spettacoli venivano allestiti con grande povert\u00e0 di mezzi; tuttavia Savarese ebbe l'opportunit\u00e0 di cantare un ampio repertorio prevalentemente verdiano, fra cui \"Rigoletto\", che doveva diventare l'opera pi\u00f9 amata ed eseguita in oltre 500 recite.\nNel 1948 ottenne una scrittura alla Scala di Milano, debuttando in \"Andrea Ch\u00e9nier\" con un grande successo personale che gli valse un contratto pluriennale. In quegli anni cant\u00f2 ne \"Il trovatore\", \"Un ballo in maschera\", \"Otello\", \"La traviata\", \"Fedora\", \"Carmen\", \"La Favorita\", \"La Gioconda\" e altri titoli del grande repertorio, distinguendosi in particolare nelle opere verdiane, che affront\u00f2 ripetutamente anche negli impegnativi teatri \"di tradizione\" di Parma e Piacenza. Divenuto popolare, inizi\u00f2 ad esibirsi anche all'estero: Madrid, Londra, Parigi, Mosca, San Pietroburgo, Zurigo, Montecarlo. Non accett\u00f2 la proposta di un'audizione dal Teatro Metropolitan di New York.\nCon gli anni settanta, risentendo di un certo affaticamento vocale, si dedic\u00f2 a un repertorio meno impegnativo (\"L'amico Fritz\", \"I due Foscari\" ed altre opere minori) e nel 1974 lasci\u00f2 il canto per dedicarsi all'insegnamento, che continu\u00f2 anche in et\u00e0 avanzata fino al 1996."}
{"id": "1234963", "revid": "767487", "url": "https://it.wikipedia.org/wiki?curid=1234963", "title": "Argiroupoli", "text": "Argiroupoli () \u00e8 un ex comune della Grecia nella periferia dell'Attica (unit\u00e0 periferica di Atene Meridionale) con 33.158 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Elliniko-Argyroupoli."}
{"id": "1234965", "revid": "119153369", "url": "https://it.wikipedia.org/wiki?curid=1234965", "title": "Hard dance", "text": "Hard dance \u00e8 un genere di electronic dance music, esso ha interno sonorit\u00e0 dure che ne amplificano gli effetti e lo rendono meno adatto a un ascolto radiofonico o da ballare e che lo fondono in parte anche al genere trance. Il tempo all'interno della Hard Dance varia generalmente dai 135 BPM ai 150. Tuttavia potrebbe definirsi un genere di Dance, che \u00e8 la Dance stessa ma con un altro nome, essa infatti ricalca perfettamente la Dance in tutte le sue forme, tra cui spicca in particolare l'Italodance. In definitiva sarebbe il modo di definire la Dance, oltre che Eurodance ed Italodance. Tuttavia la vastit\u00e0 che si compone del genere e della sua forma, in particolare dei battiti, ne definisce alcune canzoni con questo nominativo, mentre alla fine \u00e8 semplicemente Dance.\nAccezione alternativa.\nHard Dance \u00e8 da alcuni concepita con un'accezione alternativa, in cui essa indica un sottogenere della musica Dance elettronica, nei casi in cui lo stile musicale \u00e8 caratterizzato dalla mancanza di confini tra i generi prima menzionati, in cui \"si mescolano\" in modo che diventi pressoch\u00e9 impossibile attribuirla ad un genere particolare. Un esempio comune pu\u00f2 essere una musica cross-over Eurodance, Hard house / Hard trance. Questo punto di vista tuttavia \u00e8 snobbato da molti musicisti della vecchia guardia, ed \u00e8 vista come un tentativo di rietichettare e ripresentare un prodotto ormai stabile.\nIn Italia, alcuni DJ molto famosi, sono stati per un determinato periodo di tempo, promotori di questo genere; ad esempio Provenzano Dj e i Promise Land hanno fatto s\u00ec che questo genere \"facesse strada\" tra i tanti del settore."}
{"id": "1234966", "revid": "237256", "url": "https://it.wikipedia.org/wiki?curid=1234966", "title": "\u010cernjakhovsk", "text": ""}
{"id": "1234968", "revid": "290948", "url": "https://it.wikipedia.org/wiki?curid=1234968", "title": "Sugar Puffs", "text": "Gli Sugar Puffs o Honey Puffs sono fiocchi di cereali per la colazione a base di grano duro e ricoperti da una glassa di miele e zucchero di canna, molto popolari nel mercato inglese.\nIntrodotti per la prima volta sul mercato nel 1957 e pubblicizzati attraverso il personaggio di \"Jeremy The Bear\", acquisirono un'enorme popolarit\u00e0 a partire dagli anni settanta, quando negli spot pubblicitari furono affiancati all'immagine dello \"Honey Monster\"."}
{"id": "1234974", "revid": "767487", "url": "https://it.wikipedia.org/wiki?curid=1234974", "title": "Vrilissia", "text": "Vrilissia () \u00e8 un comune della Grecia situato nella periferia dell'Attica (unit\u00e0 periferica di Atene Settentrionale) con 25.567 abitanti secondo i dati del censimento 2001."}
{"id": "1234975", "revid": "358169", "url": "https://it.wikipedia.org/wiki?curid=1234975", "title": "Campionati europei under 23 di atletica leggera 2007", "text": "Il VI Campionato europeo under 23 di atletica leggera si \u00e8 disputato a Debrecen, in Ungheria, dal 12 al 15 luglio 2007.\nNazioni partecipanti.\nTra parentesi, il numero di atleti partecipanti per nazione.\nRisultati.\nI risultati del campionato sono stati:"}
{"id": "1234977", "revid": "1372005", "url": "https://it.wikipedia.org/wiki?curid=1234977", "title": "Federico II di Babenberg", "text": "Biografia.\nFederico II era il secondo, ma l'unico sopravvissuto dei figli di Leopoldo VI e Teodora Angelina, principessa bizantina. La sua prima moglie, Sofia Lascarina, era un'altra principessa bizantina della dinastia dei Lascaris, e la sua seconda moglie era Agnese di Merania, figlia di Ottone II di Borgogna e Beatrice II di Borgogna; Agnese in seguito spos\u00f2 Ulrico III di Carinzia. Con lui fin\u00ec la linea principale dei Babenberg.\nFederico era conosciuto col soprannome di \"il Litigioso\" per le frequenti guerre che combatt\u00e9 con i territori presso l'Austria, dapprima con il regno d'Ungheria, poi con la Baviera ed infine con la Boemia. Persino la famiglia dei Kuenringer, che da sempre erano stati fedeli vassalli della casata regnante, ad insorgere contro questa \"politica suicida\" nella rivolta della nobilt\u00e0 contro Federico II d'Austria. Ma molto pi\u00f9 pericolose erano le dispute con l'Imperatore Federico II, che lo priv\u00f2 dei propri domini nel 1236.\nDurante gli anni del suo bando, Vienna divenne una citt\u00e0 libera dell'impero e rimase in questa condizione per diversi anni. Comunque, riusc\u00ec a mantenere i propri domini a Wiener Neustadt. Nel 1239, in uno strabiliante cambio di vedute politiche imperiali, Federico divenne uno dei pi\u00f9 importanti alleati dell'imperatore. Erano iniziati infatti i negoziati per elevare Vienna a vescovato e l'Austria (inclusa la Stiria) a regno. In ogni caso, la nipote del duca, Gertrude avrebbe dovuto sposare il cinquantenne imperatore, ma la giovane ragazza si rifiut\u00f2.\nNegli anni successivi riusc\u00ec a succedere alla marca di Carniola dopo la morte di Ottone III di Borgogna, ma alla sua morte il dominio pass\u00f2 al duca di Carinzia Ulrico III.\nIl Duca Federico mor\u00ec infine in battaglia contro il re B\u00e9la IV d'Ungheria presso il fiume Leitha. Venne sepolto nell'abbazia di Heiligenkreuz.\nCome l'ultimo della sua casata, Federico di Babenberg rappresenta il termine di un periodo significativo della storia dell'Austria. Con i suoi piani ambiziosi di espansione, spesso mal coniugati con un carattere istintivo, egli lasci\u00f2 terreno non facile per il suo successore Rodolfo IV. Con il \"Privilegium minus\" inoltre anche le donne potevano ereditare, quindi sua sorella Margherita e sua nipote Gertrude erano in lista per succedergli al trono. Gertrude dapprima spos\u00f2 Vladislao di Boemia, che mor\u00ec presto, quindi Ermanno VI di Baden-Baden, che non la aiut\u00f2 a mantenere i propri domini in Austria, e successivamente spos\u00f2 Romano di Halicz, un parente del re d'Ungheria. Margherita spos\u00f2 Ottocaro II di Boemia, pi\u00f9 giovane di lei di vent'anni."}
{"id": "1234979", "revid": "123004400", "url": "https://it.wikipedia.org/wiki?curid=1234979", "title": "Gaspare Battaglia", "text": "La sua capacit\u00e0 polmonare \u00e8 di 5,7 litri, appena sopra la media. \u00c8 stato 4 volte campione del mondo di apnea in varie discipline. Fondatore dell'associazione Pianeta Acqua, \u00e8 attualmente impegnato in qualit\u00e0 di istruttore e Mental Coach."}
{"id": "1234980", "revid": "75142", "url": "https://it.wikipedia.org/wiki?curid=1234980", "title": "Argyroupoli", "text": ""}
{"id": "1234982", "revid": "144796", "url": "https://it.wikipedia.org/wiki?curid=1234982", "title": "San Leopoldo il Pio", "text": ""}
{"id": "1234983", "revid": "80339", "url": "https://it.wikipedia.org/wiki?curid=1234983", "title": "Ust-Ordynsky", "text": ""}
{"id": "1234984", "revid": "75142", "url": "https://it.wikipedia.org/wiki?curid=1234984", "title": "Alimos", "text": ""}
{"id": "1234985", "revid": "1494169", "url": "https://it.wikipedia.org/wiki?curid=1234985", "title": "Aigaleo", "text": ""}
{"id": "1234992", "revid": "14691", "url": "https://it.wikipedia.org/wiki?curid=1234992", "title": "Motswana", "text": ""}
{"id": "1234993", "revid": "14691", "url": "https://it.wikipedia.org/wiki?curid=1234993", "title": "Batswana", "text": ""}
{"id": "1234994", "revid": "78273", "url": "https://it.wikipedia.org/wiki?curid=1234994", "title": "Bechuana", "text": ""}
{"id": "1234996", "revid": "339392", "url": "https://it.wikipedia.org/wiki?curid=1234996", "title": "Cadet Kelly", "text": ""}
{"id": "1235000", "revid": "767487", "url": "https://it.wikipedia.org/wiki?curid=1235000", "title": "Live Alive Quo", "text": "Live Alive Quo \u00e8 il terzo album dal vivo della rock band inglese Status Quo, pubblicato per la prima volta nel novembre del 1992.\nIl disco.\nNell'agosto del 1992 cade il 25\u00ba anniversario dalla nascita della prestigiosa \"Radio 1\" inglese e i dirigenti della BBC decidono di festeggiare l'evento convocando gli Status Quo a tenere un concerto al Sutton Park di Birmingham.\nIl 30 agosto una enorme folla attende l'esibizione della longeva band inglese: sebbene l'evento si svolga in un pomeriggio piovoso e ventoso, quando Rossi e compagni si presentano sul palco per dare inizio allo show, in 125.000 gremiscono la grande spianata del parco.\nLa band ripaga il pubblico con la usuale grande prova, mentre l'intero concerto viene registrato e consacrato in un album live pubblicato nel mese di novembre col titolo di \"Live Alive Quo\".\nA risaltare \u00e8 soprattutto una peculiare versione di \"Roadhouse Blues\" dei Doors, realizzata insieme a brani dei Quo in un lungo medley di 20 minuti.\nSingoli: \"Roadhouse Medley (Anniversary Waltz Part 25)\" (n. 21 UK)"}
{"id": "1235003", "revid": "1991289", "url": "https://it.wikipedia.org/wiki?curid=1235003", "title": "Vironas", "text": "Vironas () \u00e8 un comune della Grecia situato nella periferia dell'Attica (unit\u00e0 periferica di Atene Centrale) con 64.661 abitanti secondo i dati del censimento 2001."}
{"id": "1235005", "revid": "339392", "url": "https://it.wikipedia.org/wiki?curid=1235005", "title": "Vyronas", "text": ""}
{"id": "1235007", "revid": "2108263", "url": "https://it.wikipedia.org/wiki?curid=1235007", "title": "Ermanno VI di Baden-Baden", "text": "Nel 1248, spos\u00f2 Gertrude, la nipote dell'ultimo membro della linea maschile dei Babenberg, il duca Federico II, e sulla base di questo matrimonio divenne pretendente del ducato d'Austria e del ducato di Carinzia. In ogni caso, Ermanno prima e poi suo figlio Federico non poterono stabilire i propri domini in Austria."}
{"id": "1235010", "revid": "110157", "url": "https://it.wikipedia.org/wiki?curid=1235010", "title": "Galatsi", "text": "Galatsi () \u00e8 un comune della Grecia situato nella periferia dell'Attica (unit\u00e0 periferica di Atene Centrale) con 63.418 abitanti secondo i dati del censimento 2001."}
{"id": "1235011", "revid": "79227", "url": "https://it.wikipedia.org/wiki?curid=1235011", "title": "112 Ocean Avenue", "text": "112 Ocean Avenue (Amityville, New York) \u00e8 una casa in stile coloniale olandese, costruita negli anni venti. Nel 1974 fu teatro di un brutale omicidio di sei componenti della famiglia DeFeo per mano di uno dei figli, Ronald \"Butch\", mentre l'anno seguente la famiglia Lutz, dopo soli 28 giorni di permanenza nella casa, fugg\u00ec terrorizzata dicendo che la casa fosse infestata. Questi eventi produssero una ricca aneddotica sulla ricerca di presunti accadimenti paranormali di carattere demonologico, ispirando romanzi quali Orrore ad Amityville (1977) di Jay Anson e \"Murder in Amityville\" (1979) di Hans Holzer, seguiti da una corposa saga cinematografica di film horror di Amityville.\nStoria.\nA differenza delle varie suggestive ipotesi della costruzione della casa su vecchi cimiteri indiani o abitazioni di streghe, questi terreni facevano semplicemente parte delle case erette su propriet\u00e0 di antichi coloni irlandesi di fine XVII secolo, sotto il controllo amministrativo della vicina Huntington. &lt;br&gt;La casa attuale fu costruita nel 1924 per John Moynahan e la sua famiglia, sulle rovine di una gi\u00e0 preesistente casa, che fu leggermente spostata poco lontano. Altre case simili furono costruite nello stesso stile, facendo parte di un vastissimo quartiere residenziale, inserito in uno dei fiordi della \"Grande baia meridionale\" di Amityville, poco distante da Amity Harbor, sulla costa meridionale di Long Island.\nIl 17 ottobre 1960, Eileen Fitzgerald, figlia dei Moynahan, vendette la casa ai coniugi Joseph e Mary Riley.\nIl 28 giugno 1965, i Riley vendettero la casa ai DeFeo, una famiglia cattolica di Brooklyn e di lontane origini italiane, composta da padre, madre, tre figli e due figlie. Uno dei figli, Ronald, ha un carattere estremamente violento e asociale, fa uso di LSD ed eroina e ha continue liti con il padre, che minaccia di morte. Alle ore 3:15 della notte del 13 novembre 1974 il ventitreenne Ronald DeFeo Jr. massacra la sua famiglia a colpi di fucile.\nIl 18 dicembre 1975 la famiglia Lutz, formata da marito, moglie e i tre figli di lei, entr\u00f2 nella casa appena acquistata, e il 14 gennaio 1976, dopo soli 28 giorni di permanenza, l'intera famiglia fugg\u00ec terrorizzata nel cuore della notte.\nIl 24 febbraio 1976, i demonologi Ed e Lorraine Warren, accompagnati da una troupe televisiva, iniziarono a compiere degli studi nella casa. \nIl 6 marzo 1976, i Warren tornarono nella casa insieme a una squadra di sedicenti esperti del paranormale e reporter. Durante una seduta spiritica una persona si sent\u00ec male e usc\u00ec dalla stanza, un'altra lament\u00f2 un attacco di tachicardia. Intorno alle 3:15, si tiene un'altra seduta in una stanza al piano superiore dove, a detta dei Warren, la forza demoniaca \u00e8 pi\u00f9 forte. Lorraine afferm\u00f2 di percepire un'entit\u00e0 cos\u00ec terribile che sembrava provenire dalle viscere della terra. Il 13 gennaio 1977, il professor Hans Holzer, scrittore esperto di paranormale, in compagnia della medium Ethel Johnson Myers visit\u00f2 la casa. La medium ipotizz\u00f2 che la casa fosse stata eretta su un cimitero indiano. Il 18 marzo 1977, Jim e Barbara Cromarty acquistarono la casa e, per tenere lontano i curiosi, ne cambiarono l'indirizzo in 108, Ocean Avenue, ridipingendola tutta di bianco. Tuttavia, continu\u00f2 ad attirare vari turisti, tanto che i Cromarty dovettero abbandonare il sito e lasciare la casa vuota dal 1979 fino al 1987, anno in cui riuscirono a rivenderla.\nIl 17 agosto 1987 infatti, la casa venne acquistata dai coniugi Peter e Jeanne O'Neil, ad un prezzo lievitato di quasi 6 volte, valore non direttamente collegato alla fama horror, ma piuttosto a varie migliorie e ristrutturazioni che i Cromarty eseguirono, oltre che dal massiccio aumento del mercato edilizio a Long Island. Furono gli O'Neil a cambiare le celebri due finestre del terzo piano, quelle a forma di quarto di cerchio della facciata, nelle attuali finestre normali, a forma quadra, oltre a far riempire la ex piscina dei DeFeo, ormai in disuso, con della terra. Gli O'Neil vi vissero per dieci anni, senza particolari problemi e anche i curiosi diminuirono nel tempo.\nIl 10 giugno 1997 Brian Wilson acquist\u00f2 la casa dagli O'Neil, quindi esegu\u00ec dei lavori strutturali di rinforzo della rimessa per le barche e aggiunse anche un solarium nel retro della casa. Nel 2010 infine, la casa fu comprata a un prezzo tre volte superiore rispetto agli anni Novanta, da Caroline e David D'Antonio, quest'ultimo un membro della Societ\u00e0 di Storia e Museo di Amityville.\nStrani avvenimenti legati alla casa.\nSecondo Ronald DeFeo Jr..\nSecondo quanto riferito da Ronald DeFeo Jr. nel corso del processo e di numerose interviste, durante gli anni passati nella casa, sarebbero successe diverse cose strane:\nLa notte in cui Ronald DeFeo Jr. stermin\u00f2 la famiglia, nessuno (familiari, cane e vicini di casa) sent\u00ec il rumore degli spari del fucile. Ad oggi non si \u00e8 ancora scoperto come ci\u00f2 possa essere stato possibile, ma \u00e8 stato appurato con certezza che i membri della famiglia DeFeo non erano stati drogati o narcotizzati e che Ronald non us\u00f2 un silenziatore.\nVoci popolari.\nEsistono numerose leggende e voci popolari circa la casa al numero 112 di Ocean Avenue. Quasi tutte queste voci sono per\u00f2 venute alla luce solamente dopo la vicenda dei coniugi Lutz.\nEccone alcune:\nAl cinema.\nGli avvenimenti della villetta al numero 112 dell'Ocean Avenue hanno ispirato molti film:\nDocumentari.\nSulla casa di Amityville sono stati realizzati anche alcuni documentari:"}
{"id": "1235012", "revid": "767487", "url": "https://it.wikipedia.org/wiki?curid=1235012", "title": "Njandoma", "text": "Njandoma () \u00e8 una citt\u00e0 della Russia nord occidentale, situata nell'Oblast' di Arcangelo.\nStoria.\nNjandoma fu fondata nel 1896 nei pressi della stazione ferroviaria di Njandoma, da cui prende il nome la citt\u00e0. Njandoma ricevette lo status di citt\u00e0 nel 1939.\nSociet\u00e0.\nEvoluzione demografica.\nNjandoma ha avuto un lieve calo demografico negli ultimi anni: nel 1989 contava 24.826 abitanti, mentre nel 2007 contava solo 21.900 abitanti."}
{"id": "1235019", "revid": "75421", "url": "https://it.wikipedia.org/wiki?curid=1235019", "title": "Pain For Pleasure", "text": ""}
{"id": "1235020", "revid": "287204", "url": "https://it.wikipedia.org/wiki?curid=1235020", "title": "Birra Pedavena", "text": "La Pedavena \u00e8 una birra italiana prodotta dall'omonimo birrificio, con sede a Pedavena, in provincia di Belluno.\nFondata nel 1897 dai fratelli Luciani, nel 1974 diviene propriet\u00e0 della azienda Heineken, la quale per\u00f2, nel settembre 2004, decide la chiusura dello stabilimento di Pedavena. In seguito a questa decisione i lavoratori della fabbrica si sono mobilitati affinch\u00e9 si evitasse la chiusura dello stabilimento, coinvolgendo anche i maggiori sindacati, il sindaco di Pedavena, politici e personaggi del mondo dello spettacolo. In seguito alla presentazione di circa 44.000 firme (cartacee e digitali) e all'interessamento addirittura del Parlamento europeo, i lavoratori insieme a tutti i cittadini di Pedavena ottennero, il 10 gennaio 2006, la riapertura dello stabilimento, grazie alla vendita da parte di Heineken della propriet\u00e0 della fabbrica alla italiana Birra Castello di Udine.\nStoria.\nNel 1896 i fratelli Sante, Luigi e Giovanni Luciani, originari di Forno di Canale oggi Canale d'Agordo, un piccolo paese in provincia di Belluno iniziano la costruzione di un birrificio a Pedavena, localit\u00e0 in cui si erano trasferiti a causa della presenza di fonti d'acqua di qualit\u00e0 indicata per la produzione della birra. Lo stabilimento viene, poi, inauguarato, dando l'inizio alla produzione il 27 marzo 1897. La produzione aumenta gradualmente nel corso degli anni successivi fino ad arrivare a 10.000 ettolitri all'anno dopo circa un decennio.\nNel 1917, dopo la battaglia di Caporetto lo stabilimento viene a trovarsi in territorio austro-ungarico e vede gran parte delle sue strutture requisite a scopo militare. Con la fine delle ostilit\u00e0, i fratelli Luciani riprendono possesso del birrificio iniziando la sua ricostruzione: l'impianto viene dotato di una malteria con un sistema pneumatico per la movimentazione del malto. \nNel 1920 la produzione raggiunge i 90.000 ettolitri l'anno, collocandosi al secondo posto in Italia per quantit\u00e0 prodotte. Nel 1925 la famiglia Luciani fonda anche la Bovis, azienda del settore alimentare dedita alla produzione di un condimento, estratto a partire dal lievito di birra, ricco di propriet\u00e0 nutritive e vitaminiche. Nel 1927 viene inaugurata la nuova sala di cottura costruita con lega di rame e decorata da mosaici.\nNel 1928 i fratelli Luciani acquisiscono la Dreher di Trieste, l'anno successivo viene acquistata la Birra Venezia, la cui produzione viene immediatamente cessata con l'acquisizione, nonch\u00e9 una decina di altri marchi birrai italiani. Negli anni successivi si alternarono periodi difficili ad anni di ripresa frenati, per\u00f2, dallo scoppio del secondo conflitto mondiale.\nTerminata la guerra, la Pedavena riprende la sua politica di acquisizioni rilevando stabilimenti a Torino, Genova e Macomer che verranno, per\u00f2, poi, chiusi negli anni immediatamente successivi. Nel 1953 la Pedavena apre, presso l'Istituto professionale Carlo Rizzarda di Feltre un corso professionale per la formazione di Birrai Maltatori, unico in Italia e che rester\u00e0 attivo fino all'anno scolastico 1977-78. Nel 1965 viene aperto un nuovo stabilimento a Massafra, in provincia di Taranto che diventer\u00e0, in seguito al raddoppio della capacit\u00e0 produttiva avvenuto nel 1980 lo stabilimento principale del gruppo. A partire dalla fine degli anni sessanta l'azienda decide di adottare il marchio Dreher come unico marchio del gruppo in tutto il territorio italiano.\nTra la fine degli anni Sessanta ed il 1974 emergono alcune difficolt\u00e0: problemi gestionali e agitazioni sociali generano un drastico ridimensionamento dell'azienda, fino a sfociare nella crisi di inizio anni Settanta che provoca la vendita da parte della famiglia Luciani alle multinazionali Heineken e Withbread, con quest'ultima che uscir\u00e0 dalla compagine bellunese nel 1976.\nLa strategia del gruppo Heineken \u00e8 finalizzata all'adozione di un nuovo standard, votato ad un mercato internazionale e globale con una politica di riorganizzazione produttiva, ottimizzazione delle risorse e tagli gestionali, ma allo stesso tempo espansione. A ci\u00f2 si affiancano una modernizzazione nella gestione contabile, un miglioramento della rete distributiva ed un ammodernamento delle strutture produttive. Lo stabilimento di Pedavena ottiene, sotto la gestione dell'Heineken, diversi premi e riconoscimenti per la qualit\u00e0 del prodotto, raggiungendo interessanti risultati organizzativi.\nIl 22 settembre del 2004 Heineken Italia annuncia alle organizzazioni sindacali e alle amministrazioni locali l'intenzione di chiudere lo stabilimento di Pedavena. La notizia provoca subito una grande mobilitazione dei dipendenti, della popolazione (locale e non) e dei massimi vertici politici, dando vita a numerose iniziative. Dalle 17.000 firme dei cittadini locali si arriv\u00f2 alla diffusione della vicenda anche sfruttando le nuove tecnologie: grazie ad un efficace sito internet realizzato dai dipendenti, furono raccolte ben 27.202 sottoscrizioni a sfavore della vendita della fabbrica.\nAlla fine del 2004 un accordo tra le organizzazioni sindacali e Heineken Italia posticipa la chiusura dello stabilimento al settembre del 2005: la multinazionale si dichiara inoltre disponibile ad una vendita non pregiudiziale della fabbrica e del locale Birreria Pedavena.\nAll'inizio del 2005 nasce il Comitato Birreria Pedavena, con il fine di sostenere la causa della birreria e composto da rappresentanti dell'amministrazione locale, delle rsu, delle parrocchie locali e dell'associazionismo e mondo del volontariato.\nNel settembre 2005 un pool di imprenditori veneti e friulani tra cui anche i produttori della Birra Castello dichiarano il loro interesse riguardo all'acquisto del birrificio di Pedavena. Il 30 settembre dello stesso anno la sirena della Birreria di Pedavena, che per pi\u00f9 di un secolo aveva scandito il tempo del suo paese, suona per l'ultima volta, ad un'ora insolita: le quattro del pomeriggio.\nIl 10 gennaio 2006, dopo una trattativa durata diversi mesi, con vari incontri al Ministero e la mobilitazione dei lavoratori e della comunit\u00e0 locale, viene ufficializzata la cessione da parte dell'Heineken alla Birra Castello che subentra alla multinazionale olandese nell'aprile del 2006.\nDopo il cambio di gestione nello stabilimento di Pedavena riprende la produzione della birra a marchio Pedavena, oltre ad essa vengono prodotte in loco le birre bionde a marchio birra Castello e la birra Dolomiti, nonch\u00e9 alcune birre poi etichettate con i marchi di alcuni catene della grande distribuzione organizzata come la Coop.\nLa produzione, sotto la propriet\u00e0 della Birra Castello, \u00e8 aumentata dai 320.000 ettolitri annui del 2009 fino ai 406.000 ettolitri annui del 2015.\nCaratteristiche.\nLa birra Pedavena \u00e8 una birra bionda a bassa fermentazione con gradazione alcolica del 5% vol. \u00c8 caratterizzata da un gusto equilibrato e armonioso con una tenue nota di luppolo, una schiuma persistente, e un colore dorato.\nViene prodotta esclusivamente con l'acqua oligominerale dei Monti Porcilla e Oliveto situati ai piedi delle Dolomiti bellunesi."}
{"id": "1235022", "revid": "6923", "url": "https://it.wikipedia.org/wiki?curid=1235022", "title": "Bhimbetka", "text": "Le rocce scolpite presso Bhimbetka sono un sito archeologico che si trova nello stato indiano del Madhya Pradesh, inserito nel 2003 nell'elenco dei Patrimoni dell'umanit\u00e0 dell'UNESCO. Qui si trovano le prime tracce di presenza umana in India, risalenti a circa 10.000 anni fa, durante l'et\u00e0 della pietra, il che le rende fra le pi\u00f9 antiche del mondo (anche se alcune delle immagini sono decisamente pi\u00f9 recenti, risalenti al periodo medievale).\nIl nome Bhimbetka deriva dall'associazione mitologica del luogo con Bhima, uno dei Pandava (cio\u00e8 i cinque figli del re Pandu e delle regine Kunti e Madri), di cui si narra nel poema epico Mah\u0101bh\u0101rata.\nPosizione geografica.\nBhimbetka si trova circa 45 chilometri a sud di Bhopal, al limite meridionale di un gruppo di colline chiamato Vindhyachal. L'intera zona \u00e8 ricoperta da una fitta vegetazione ed ha un'abbondante presenza di fauna, la cui sopravvivenza \u00e8 assicurata da numerosi corsi d'acqua perenni. Questo luogo presenta notevoli somiglianze con altre simili regioni, famose per la presenza di arte rupestre risalente a migliaia di anni fa, come il Parco nazionale Kakadu in Australia, le grotte del popolo San nel deserto del Kalahari e le grotte di Lascaux in Francia.\nLa scoperta.\nBhimbetka venne citato in registrazioni archeologiche per la prima volta nel 1888 come un sito buddhista, in base ad informazioni raccolte da adivasi locali. Alcuni decenni pi\u00f9 tardi Vishnu Shridhar Wakankar, considerato il padre dell'archeologia rupestre indiana, mentre si trovava in viaggio verso Bhopal vide delle formazioni rocciose che gli ricordarono quelle gi\u00e0 viste in Francia e Spagna. Egli visit\u00f2 l'area nel 1957 con un gruppo di archeologi e scopr\u00ec le incisioni rupestri.\nDa allora vennero identificate circa 700 grotte, delle dimensioni pi\u00f9 disparate, che ospitavano incisioni rupestri; di queste grotte, 243 si trovano nell'area di Bhimbetka mentre altre 178 appartengono al cosiddetto gruppo \"Lakha Juar\". Gli studi archeologici hanno dimostrato che qui si susseguirono numerose culture appartenenti all'et\u00e0 della pietra, dal tardo Acheuleano al tardo mesolitico; sono inoltre stati scoperti i pi\u00f9 antichi pavimenti e muri in pietra. Le prime incisioni risalgono probabilmente al Mesolitico, ma gli studi per una datazione pi\u00f9 particolareggiata sono ancora in corso. L'aspetto molto levigato delle rocce ha fatto supporre che questo luogo anticamente fosse ricoperto dalle acque e che solo una successiva evoluzione della crosta terrestre l'abbia portato in superficie, trasformandolo in un luogo ideale in cui le popolazioni aborigene potevano trovare riparo.\nLe incisioni.\nFra le numerose incisioni dell'area di Bhimbetka se ne possono trovare di estremamente interessanti per capire lo stile di vita quotidiana delle popolazioni che hanno lasciato la testimonianza del loro passaggio: vi sono infatti scene rappresentanti la nascita di bambini, danze di gruppo, riti religiosi, funerali, oltre ovviamente al paesaggio naturale che doveva trovarsi all'epoca nei pressi delle grotte.\nUna roccia, cui ci si riferisce comunemente come la \"roccia dello zoo\", riporta incisioni rappresentanti elefanti, sambar, bisonti e cervi. Su di un'altra roccia si possono vedere un pavone, un serpente, un cervo e il disco del sole. Su un'altra ancora si possono vedere due elefanti con lunghe zanne. Ovviamente non mancano le scene di caccia, con cacciatori rappresentati mentre portano archi, frecce, spade e scudi. In una delle caverne \u00e8 dipinto un bisonte che carica un cacciatore mentre due suoi compagni nelle vicinanze appaiono inermi. In un'altra si possono vedere alcuni cavalieri armati di archi.\nAlcuni studiosi sono rimasti meravigliati dal fatto che dopo numerosi millenni le figure appaiono ancora in ottimo stato di conservazione. Forse questo fatto pu\u00f2 essere spiegato con la materia prima usata per dipingere le pareti rocciose, con pigmenti particolarmente resistenti, ma su quest'argomento non si \u00e8 ancora raggiunta alcuna certezza. Una delle ragioni va comunque ricercata nel fatto che le immagini si trovano spesso in nicchie nascoste o nelle parti pi\u00f9 interne delle caverne, protette dagli agenti atmosferici esterni."}
{"id": "1235023", "revid": "835697", "url": "https://it.wikipedia.org/wiki?curid=1235023", "title": "Dance Dance Revolution", "text": ", abbreviato anche con il nome di DDR, \u00e8 un videogioco musicale di genere exergaming prodotto da Konami, introdotto in Giappone nel 1998, mentre in America e in Europa nel 1999.\nLo scopo del gioco \u00e8 quello di premere con i piedi i relativi quattro pulsanti a forma di freccia presenti nella pedana (su, gi\u00f9, destra e sinistra) a tempo di musica. Schiacciandoli si ottengono dei punti e alla fine della musica \u00e8 presente il punteggio totale.\nLa serie conta decine di altre versioni, sia come cabinati da sala giochi, altre solo per le piattaforme casalinghe.\nModalit\u00e0 di gioco.\nLa modalit\u00e0 di gioco di tutti i giochi della serie \u00e8 circa la stessa: una serie di frecce sullo schermo, dal basso verso l'alto, attraverso una serie di quattro frecce trasparenti nella parte superiore dello schermo. Quando una delle frecce scorrevoli passa attraverso una delle frecce trasparenti, il giocatore deve premere con il piede (alcune volte anche con le mani) la freccia corrispondente. In seguito alla precisione del giocatore, ogni freccia riceve delle valutazioni che vanno da \"meraviglioso\" (precisione perfetta), a \"perfetto\", \"grande\", \"buono\", \"ok\", \"cattivo\" o \"miss\" (se non si preme la freccia), anche se a nomenclatura delle valutazioni varia a seconda della versione del gioco. Nella parte superiore dello schermo c'\u00e8 una sorta di \"barra della salute\", che si riempie quando il giocatore riesce a seguire le frecce e si svuota quando non ci riesce. Se \u00e8 completamente vuota, il gioco finisce; in caso contrario, il giocatore riceve una nota per la sua performance e pu\u00f2 continuare con altre musiche (di solito c'\u00e8 un limite di canzoni, 3-5).\nDifficolt\u00e0.\nA seconda delle versioni del gioco, i passi di danza vengono suddivisi in vari livelli di difficolt\u00e0, spesso in base ai colori. Sono liberamente suddivise in 3-5 categorie a seconda della linea temporale:\nDDR 1st Mix ha introdotto le tre difficolt\u00e0 principali (Basic, Another e Maniac) e ha iniziato a utilizzare il foot rating, con una scala da 1 a 8. Inoltre, ogni grado di difficolt\u00e0 viene anche etichettato con un titolo. In DDR 2nd Mix Club Version 2 venne aumentata la scala a 9. In DDR 3rd Mix venne anche rinominata la difficolt\u00e0 Maniac in \"SSR\", rendendola inoltre disponibile solamente tramite una modalit\u00e0 speciale (Modalit\u00e0 SSR), a cui si pu\u00f2 accedere esclusivamente tramite il codice di ingresso.\nOltre alle tre difficolt\u00e0 standard, i primi tre titoli della serie e le loro derivazioni presentano anche la modalit\u00e0 \"Easy\" (\"Soft\" in 3rd Mix), che ha fornito classifiche per le canzoni, con una \"songlist\" ridotta in alcune versioni; in questa modalit\u00e0 non si pu\u00f2 accedere ad altre difficolt\u00e0, con un meccanismo simile alla modalit\u00e0 SSR. In DDR 4th Mix vennero rimossi i nomi delle canzoni, organizzando l'elenco per difficolt\u00e0. In DDR 4th Mix Plus la modalit\u00e0 Maniac venne rinominata in Maniac-S (per modalit\u00e0 singola) e Maniac-D (per modalit\u00e0 doppia), mentre vennero aggiunti \"stepcharts\" (passi da seguire sullo schermo) nuovi e pi\u00f9 difficili, utilizzati come anche in DDR 5th Mix.\nA partire da DDR MAX \u00e8 stata introdotta una \"Saldatura Radar\", che mostra la difficolt\u00e0 di una particolare sequenza in diverse categorie, come la densit\u00e0 massima dei passi. In DDR MAX2 (e nelle versioni successive) sono stati reintrodotti i foot rating e riprese le \"stepcharts\" Mix Plus Maniac. In questa nuova versione \u00e8 stata anche aumentato la scala di difficolt\u00e0 a 10 (con il brano \"MAX 300\", provienente da DDR MAX) e aggiunta l'Oni/Challenge, una difficolt\u00e0 in cui si pu\u00f2 accedere solo in Oni/Modalit\u00e0 Impegnativa. In DDR Extreme fu implementata una difficolt\u00e0 per principianti e la Oni/Challenge divenne liberamente accessibile. \nIl gioco aggiunge anche il famigerato \"flashing 10\" per le canzoni considerate troppo dure per essere valutate normalmente: il sistema fu applicato solo in alcune canzoni.\nAnche se in DDR SuperNova sono ancora presenti i feedback dei piedi, fu rimosso il lampeggiante che esisteva su determinate canzoni per motivi tuttora ignoti. Pi\u00f9 tardi, in DDR SuperNOVA2 venne rimosso il foot rating, venendo sostituito con delle barre: tuttavia, tutti i brani dai giochi precedenti rimangono identici, con pochissime modifiche e con alcune difficolt\u00e0.\nExtra Stage.\nL'Extra Stage, originariamente introdotto nel 1st Mix e reintrodotto in DDR MAX (apparendo anche nelle versioni arcade successive), premia un giocatore con un grado \"AA\" o superiore alle difficolt\u00e0 Expert o Challenge della fase finale. Al giocatore \u00e8 offerta la possibilit\u00e0 di giocare una canzone in pi\u00f9 a scelta libera, che \u00e8 spesso molto difficile con modifiche preimpostate (come la velocit\u00e0 1,5x e Reverse) e una barra della vita identica alla barra batteria della modalit\u00e0 Challenge, con 1-4 vite a seconda del loro punteggio nella fase finale. A partire da SuperNova2, i giocatori possono essere in grado di accedere al menu di modifica e le modifiche forzate (salvo per la barra della batteria) non sono pi\u00f9 utilizzate. Tuttavia, in DDR X2 non \u00e8 stato permesso ai giocatori di selezionare i modificatori per l'Encore Extra Song. Nella fase supplementare qualsiasi canzone in pi\u00f9 pu\u00f2 essere giocata sul palco, anche se vi \u00e8 ancora un pezzo che viene designato come Stage Extra (che di solito \u00e8 contrassegnato con lettere rosse sulla ruota, e deve essere sbloccato per il gioco regolare).\nUn giocatore che raggiunge un grado \"AA\" (o \"A\" in SuperNova) sull'Extra Stage deve svolgere un livello aggiuntivo, \"One More Extra Stage\" (OMES o Encore Extra), con un'altra opzione speciale: il brano viene riprodotto in una modalit\u00e0 estremamente difficile, in cui un passo mancato causer\u00e0 un fallimento immediato. Dopo SuperNova nei brani vennero introdotte tappe extra, spesso sulla base di condizioni specifiche, come la riproduzione di alcune canzoni particolari. In Dance Dance Revolution X, le canzoni di questa modalit\u00e0 vengono sbloccate per il gioco normale.\nStruttura.\nUna macchina standard di \"Dance Dance Revolution\" \u00e8 composta da due parti: il cabinato e la piattaforma. Il mobile ha una sezione inferiore, costituito da grandi diffusori da pavimento e lampade a neon fluorescenti. Sopra si trova una sezione pi\u00f9 stretta che contiene il monitor e sulla parte superiore si trova due piccoli altoparlanti e luci lampeggianti su entrambi i lati. Sotto il monitor ci sono due serie di pulsanti (uno per ogni giocatore), ciascuna costituita da due pulsanti di selezione triangolari e un pulsante rettangolare centrale, usato principalmente per confermare una selezione o avviare il gioco.\nIl \"dance stage\" \u00e8 una piattaforma di metallo rialzata divisa in due partii: ogni lato ospita una serie di quattro blocchi in vetro acrilico, i quali indicano con delle frecce le direzioni ortogonali (sinistra, alto, basso e destra), divisi da quadrati di metallo. Ogni blocco si trova su quattro interruttori attivati, uno per ogni bordo di ciascun pezzo e una lampada catodica fredda controllata da un software che illumina il blocco traslucido. Una barra di sicurezza di metallo a forma di \"U rovesciata\" \u00e8 montata nella dance stage dietro a ciascun giocatore. Alcuni giocatori fanno uso di questa barra di sicurezza per aiutare a mantenere il giusto equilibrio, e per alleggerire il peso delle gambe in modo che le frecce possano essere premute con maggiore velocit\u00e0 e precisione. \nAlcuni cabinati DDR sono dotati di slot per memory card PlayStation, permettendo al giocatore di inserirne una compatibile prima di iniziare una partita, per poi salvare i loro punteggi pi\u00f9 alti sulla scheda. Inoltre, le versioni casalinghe di DDR permettono ai giocatori di creare e salvare sequenze di passi personalizzate sulla loro memory card. Questa funzione \u00e8 supportata in 2ndMix nella modalit\u00e0 Extreme. In SuperNova non sono presenti gli slot; per ovviare a questa mancanza, fu introdotto su Internet l\"'e-Amusement System\" della Konami, in cui si possono salvare le statistiche dei singoli giocatori, ma non memorizzare le modifiche. Questa funzionalit\u00e0 tuttavia pu\u00f2 essere utilizzata solo in Giappone e in alcune zone degli Stati Uniti.\nIl cabinato \"Solo\" \u00e8 pi\u00f9 piccolo e contiene solo una piattaforma da ballo, modificata per includere sei pannelli freccia invece di quattro (i pannelli aggiuntivi sono in alto a sinistra e in alto a destra). Questo tipo di controller non \u00e8 dotato di una barra di sicurezza, ma include la possibilit\u00e0 di installarla in un secondo momento. Inoltre, le macchine \"Solo\" incorporano solo due sensori, situati orizzontalmente nel centro della freccia, anzich\u00e9 quattro (uno su ciascun bordo).\nSistema.\nIl primo Dance Dance Revolution, cos\u00ec come 2ndMix, utilizza come hardware il \"Bemani System 573 Analog\", che in 3rdMix viene sostituito con il \"Bemani System 573 Digital\": entrambi sono basati su PlayStation. A partire da DDR SuperNova, l'hardware viene sostituito da \"Bemani Python 2\", introdotto anche in giochi come GuitarFreaks V e DrumMania V. Insieme al cambio del cabinato nella versione DDR X cambia anche il suo hardware\",\" optando per il \"PC-Based Type PC Bemani 4\", che permette una grafica a una definizione pi\u00f9 alta.\nRecord.\nAlex Skudlarek ha ottenuto il Guinness World Records nella \"Gamer's Edition 2008\" per \"La pi\u00f9 lunga maratona di Dance Dance Revolution\", con 16 ore, 18 minuti e 9 secondi nel mese di ottobre 2011.\nImitazioni.\nUn clone open source per PC di DDR \u00e8 stato pubblicato con il titolo \"StepMania\": il gioco consiste nel seguire i passi della musica usando le frecce della tastiera o un controller dedicato.\nAccoglienza.\nLa rivista \"Play Generation\" diede alla versione per PlayStation 3 un punteggio di 64/100, trovando che il sistema di gioco fosse sempre lo stesso, nonostante l'introduzione del Playstation Move, mentre sembra che la tracklist \"sia stata scelta a caso\"."}
{"id": "1235024", "revid": "767487", "url": "https://it.wikipedia.org/wiki?curid=1235024", "title": "Glifada", "text": "Glifada () \u00e8 un comune della Grecia situato nella periferia dell'Attica (unit\u00e0 periferica di Atene Meridionale).\nIl centro urbano si estende dalla zona montuosa dell'Imetto fino a scendere presso le rive del Golfo Saronico e la localit\u00e0 \u00e8 anche nota dimora di molte celebrit\u00e0 e membri dello showbiz greco, tra cui politici, sportivi e personaggi del mondo dello spettacolo. Con i suoi lussuosi negozi, ristoranti pregiati e locali esclusivi, Glifada \u00e8 considerata il fulcro della vita mondana ateniese tanto da essere soprannominata la Beverly Hills greca."}
{"id": "1235026", "revid": "75142", "url": "https://it.wikipedia.org/wiki?curid=1235026", "title": "Glyfada", "text": ""}
{"id": "1235027", "revid": "123486104", "url": "https://it.wikipedia.org/wiki?curid=1235027", "title": "Holler", "text": "Holler \u00e8 un brano musicale delle Spice Girls. Dopo \"Goodbye\" (1998) \u00e8 il singolo che accompagna l'uscita del terzo album del gruppo, \"Forever\" (2000).\nScritto da Emma Bunton, Melanie C, Melanie B e Victoria Adams, le quattro componenti del gruppo rimaste a seguito dell'abbandono di Geri Halliwell, in collaborazione con Rodney Jerkins, Fred Jerkins III e LaShawn Daniels, il brano si distacca dai precedenti lavori delle ragazze entrando nel genere R&amp;B e abbandonando la dance pop.\nIl singolo.\nIl singolo della canzone, pubblicato il 23 ottobre 2000, contiene oltre a \"Holler\" in un unico disco anche l'altro singolo estratto dall'album \"Let Love Lead the Way\" (si tratta di quella che \u00e8 definita in gergo di una doppia A-side).\nIn Canada le due canzoni vengono pubblicate in due dischi separati, mentre negli Stati Uniti \"Let Love Lead the Way\" non \u00e8 inclusa nel singolo.\nOttiene un buon successo in tutto il mondo, specialmente in Regno Unito dove ha raggiunto il primo posto della classifica dei singoli.Disco D'argento in Uk (250,000)"}
{"id": "1235035", "revid": "767487", "url": "https://it.wikipedia.org/wiki?curid=1235035", "title": "Dafni (Grecia)", "text": "Dafni () \u00e8 un ex comune della Grecia nella periferia dell'Attica (unit\u00e0 periferica di Atene Centrale) con 23.674 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Dafni-Ymittos."}
{"id": "1235036", "revid": "125194308", "url": "https://it.wikipedia.org/wiki?curid=1235036", "title": "Sterlina di Man", "text": "La Sterlina di Man (in inglese \"Manx Pound\"; in mannese \"Punt Manninagh\") \u00e8 la valuta dell'Isola di Man. \u00c8 suddivisa in 100 pence.\nUnione valutaria con la sterlina.\nL'Isola di Man \u00e8 in unione monetaria con il Regno Unito e la sterlina di Man non \u00e8 una valuta separata, ma l'emissione locale di monete e banconote con la denominazione in sterlina avviene in modo del tutto simile alle banconote emesse in Scozia e in Irlanda del Nord. Pu\u00f2 essere scambiata alla pari con il resto delle monete e banconote espresse in sterline. Il tesoro dell'Isola di Man (\"Isle of Man Treasury\") stabilisce che la valuta emessa localmente, la monetazione del Regno Unito e le banconote della Bank of England abbiano corso legale nell'isola.\nPer questo motivo ISO 4217 non prevede un codice di valuta separato per la sterlina di Man, ma se un codice distintivo \u00e8 necessario, in genere \u00e8 usato \"IMP\".\nGeneralmente le monete e le banconote del Regno Unito sono accettate nell'Isola di Man. Anche se non vi \u00e8 alcun impedimento legale, le banconote e le monete dell'Isola di Man non sono in genere accettate invece nel Regno Unito ed i viaggiatori sono avvertiti di cambiarle prima di lasciare l'isola. Tuttavia le monete di Man a volte si intrufolano nella circolazione del Regno Unito, dato che hanno identiche dimensioni e forma delle corrispondenti monete britanniche. Molte banche e Bureau de Change nel Regno Unito cambiano le banconote di Man in quelle britanniche, senza chiedere commissioni aggiuntive. Per aiutare chi viaggia, i bancomat al porto di Douglas e all'aeroporto Ronaldsway rilasciano solo banconote britanniche.\nStoria.\nInizi.\nLe prime monete dell'Isola di Man furono emesse privatamente nel 1668 da un commerciante di Douglas ed erano monete da un penny uguali alle corrispondenti monete di Carlo II. Questi \"\"Murrey Pennies\" divennero moneta legale nel 1679 per un'ordinanza: il Tynwald (il parlamento dell'Isola) mise fuori legge le monetazioni private non ufficiali che erano circolate prima e contemporaneamente al penny di John Murrey. Con questo atto fu anche permessa la circolazione delle monete inglesi nell'isola.\nSvalutazione.\nA causa delle difficolt\u00e0 a mantenere il rifornimento necessario di scorte nell'isola, nel 1692 il valore della monetazione di Man fu diminuito e la corona inglese circolava con un valore di 5 scellini e 4 penny (invece di 5 s.), la mezza corona a 2s.8p. (invece di 2s.5p.) e la ghinea a 22 scellini invece di 20. Contemporaneamente il Tynwald proib\u00ec anche l'esportazione di monete dall'isola, nel tentativo di mantenere la quantit\u00e0 necessaria.\nNel 1696 ci fu un'ulteriore svalutazione e tutte le monete inglesi d'oro ed argento furono valutate a 14 penny per scellino invece che 12. Tra il 1696 ed il 1840 le monete di rame dell'isola circolavano accanto alle monete prima inglesi e poi britanniche d'oro ed argento ad un tasso di cambio di 14 penny per scellino. Come in Inghilterra c'erano 20 scellini in una sterlina. Di conseguenza 100 sterline (\u00a3) valevano \u00a3116 13s 4d dell'isola.\nXVIII secolo.\nNel 1708 il governo dell'Isola di Man contatt\u00f2 la Royal Mint (zecca reale) e chiese che fosse l\u00e0 battuta la monetazione per l'isola. Il Master of the Mint, Sir Isaac Newton, rigett\u00f2 la richiesta. Di conseguenza la prima emissione del Governo dell'isola ci fu solo nel 1709. Questa monetazione divenne a corso legale il 24 giugno 1710. Nel 1733 anche il Tynwald vide l'opportunit\u00e0 di proibire la circolazione di ogni moneta che non fosse in metallo prezioso se non quelle emesse dal governo dell'isola.\nXIX secolo.\nA causa delle somiglianze tra monete dell'Isola di Man e quelle britanniche divenne conveniente cambiare scellini in moneta dell'isola ed esportarli in Gran Bretagna, ricavandone un profitto di \u00a32 per ogni \u00a312 esportate. Ci\u00f2 avvenne in una scale cos\u00ec rilevante che nel 1830 l'isola divenne quasi completamente priva di monetazione di rame.\nNel tentativo di risolvere questo problema fu introdotta l'idea di abbandonare la monetazione separata dell'Isola di Man a favore delle monete britanniche. Questa proposta fu rifiutata dalla House of Keys, la camera bassa del parlamento dell'isola, ma accolta invece dal governo britannico nel 1839. Fu approvato un atto del parlamento che dichiarava che:\nQuesto atto rimane legge tuttora.\nCi furono risentimenti a Man per questi cambiamenti, ed alcuni isolani si sentivano defraudati e ci furono dei seri sollevamenti a Douglas (Isola di Man) a Peel. Questi fatti sono noti come la sommossa del 'Copper Row' (la disputa del rame) e furono repressi dalla \"militia\" di Man.\nLa zecca britannica emise un totale di \u00a31000 in monete di rame. In seguito ad un atto nel 1840 queste furono valutate a 12 penny per scellino. Con questa stessa legge tutte le monete emesse prima del 1839 furono dichiarate non pi\u00f9 in corso e richiamate dal Board of Customs e scambiate dalla Zecca reale con la nuova moneta al loro valore nominale originale. Dopo il 1839 non furono emesse ulteriori monete dell'Isola di Man e gradualmente divennero scarse e gradualmente furono sostituite nella circolazione dalle monete del Regno Unito. Le monete furono usate nell'isola fino alla decimalizzazione della sterlina nel 1971. Dal 1865 nell'isola furono emesse banconote.\nDecimalizzazione.\nNel 1971 il Regno Unito decimalizz\u00f2 la propria valuta, adottando una sterlina divisa in 100 penny (\"pence\"). Il governo dell'Isola di Man, che da 10 anni emetteva proprie banconote, con l'occasione contatt\u00f2 la zecca reale e richiese la propria versione delle nuove monete che furono introdotte nel 1971.\nMonete.\nIl penny di Murrey.\nIl 'penny di Murrey' del 1668 fu il primo a presentare il simbolo del 'triscele' il motto dell'isola \"Quocunque Gesseris Stabit\" (sic); entrambi gli elementi continuarono a caratterizzare le monete fino ad ora. Il motto fu corretto a \"Quocunque Ieceris Stabit\" agli inizi del XVIII secolo.\nMonete del Governo.\nNel 1709 furono introdotte monete da uno e mezzo penny. Per la prima un totale di \u00a3300 e per le seconde \u00a3200. Nel 1733 ci fu un'ulteriore emissione: \u00a3250 in monete da un penny e \u00a3150 per il mezzo penny. Queste monete avevano sia al dritto che al rovescio lo stemma ed il motto del conte di Derby, che era allora Lord of Mann. Lo stemma \u00e8 costituito da un'aquila che tiene un infante in fasce dentro una culla ed in basso un berretto; il motto recita \"Sans Changer\".\nL'emissione del 1709 era una fusa di bassa qualit\u00e0 prodotta in Inghilterra; quella del 1733 era una moneta battuta di miglior qualit\u00e0 prodotta a Castletown.\nUn'altra emissione fu coniata nel 1758 per un totale di \u00a3400.\nLo stemma della famiglia Stanley fu sostituito dalla corona ducale del Duca di Atholl su un monogramma A.D. (per il latino \"Atholl Dux\").\nNel 1786 ci fu una nuova emissione con un nuovo tipo che mostrava al dritto la testa di Giorgio III, che era ora il Lord di Mann, e il motto dell'Inghilterra mentre al rovescio era rappresentato il triscele ed il motto dell'Isola. Fu usato il ritratto standard di Lewis Pingo con la corona d'alloro, lo stesso usato nella monetazione britannica.\nAlte emissioni ebbero luogo nel 1798 e nel 1813. Come nelle monete precedenti avevano le stesse misure e lega delle monete britanniche e potevano facilmente essere confuse, anche se, visto che il penny di Man valeva 1/14 di scellino, il valore era pi\u00f9 basso di quello inglese.\nNel 1839, in seguito al riassetto per cui 12 penny valevano uno scellino, la zecca di Londra emise delle monete in farthings, halfpennies e pennies con l'effigie della regina Vittoria. Queste furono le ultime monete emesse per l'Isila di Man fino al 1971.\nMonetazione decimale.\nNel 1971 furono immesse in circolazione monete da \u00bd, 1, 2, 5, 10 and 50 new pence. Tutte avevano la stessa lega e dimensionidelle corrispondenti monete del Regno Unito. Dal 1972 la produzione pass\u00f2 dalla Royal Mint alla Pobjoy Mint, una zecca privata che si trova nel Surrey. La parola \"new\" fu tolta nel 1976. Nel 1978 fu introdotta la moneta da 1 \"pound\", cinque anni prima che una moneta simile fosse emessa nel Regno Unito. Una moneta da 20 penny\n\u00e8 stata prodotta a fianco di quella britannica e allo stesso modo la moneta bimetallica da 2 pound \u00e8 stata introdotta nel 1998. Nel 2017 viene introdotta una nuova serie di monete da 5 pence a 2 pounds con un nuovo ritratto della regina e sottoposta ad un restyling completo.\nIl dritto delle monete ha lo stesso ritratto di Elisabetta II delle monete britanniche con la legenda sulla sinistra. A differenza di quella britannica, la moneta da un pound non ha una legenda nel contorno.\nBanconote.\nNel 1865 fu fondata la \"Isle of Man Banking Company\" che inizi\u00f2 a emettere banconote da 1 pound e, dal 1894, anche quelle a 5 pound. La banca mut\u00f2 il proprio nome in \"Isle of Man Bank\"\" nel 1926. Altre banche che hanno emesso banconote (solo da un pound) nell'Isola di Man sono state:\nNel 1961 il Tynwald revoc\u00f2 le licenze concesse alla banche di emettere banconote e il governo dell'Isola inizi\u00f2 ad emettere le sue banconote nei tagli da 10 scellini, 1 e 5 pound. Nel 1969 la banconota da 10 scellini fu sostituita da quella da 50 penny in previsione della decimalizzazione. Il taglio da 20 pound furono introdotti nel 1979. Nel 1983 fu introdotta una banconota in polimeri da 1 pound, dismessa nel 1988 Il biglietto da 50 sterline fu introdotto nel 1983 e quello da 50 penny abolito nel 1989.\nL'Isola di Man continua ad emettere banconote da un pound accanto alla moneta dello stesso valore; nel Regno Unito, con l'eccezione della Scozia, la banconota da una sterlina non \u00e8 pi\u00f9 emessa.\nLa promessa: \"promise to pay the bearer on demand\" (promette di pagare al portatore su richiesta) \u00e8 a nome del governo dell'Isola. La banconota da 5 pound mostra un \"pub\", il Castle Arms (noto anche come Glue Pot), che si trova di fronte al Castle Rushen, Castletown.\nSterlina di Man ed euro.\nLa posizione del governo dell'Isola di Man \u00e8 che se il Regno Unito decide di partecipare all'euro, allora sar\u00e0 opportuno che anche l'Isola dovr\u00e0 parteciparvi in qualche modo. Prima di tutto perch\u00e9 la maggior parte dei commerci sono con il Regno Unito e con l'Europa e la rottura dell'unione monetaria con il Regno Unito causerebbe danni economici all'isola, ed inoltre l'economia dell'Isola non \u00e8 abbastanza grande da sopportare attacchi speculativi sulla sua valuta se la propria moneta dovesse oscillare libera sul mercato.\nIl Tynwald ha approvato un Currency Act nel 1992 in preparazione dell'euro. L'Isola di Man vuole mantenere il proprio diritto di emettere la sua valuta, credendo che ci\u00f2 sia un'importante affermazione pubblica della propria indipendenza, e l'atto permette l'emissione di una nuova valuta a parit\u00e0 con l'euro, nominata come \"sostituto\". Il mantenimento della propria moneta permette anche al Tesoro dell'Isola di continuare a beneficiare degli interessi che derivano dall'emissione.\nLe versioni di Man delle monete in euro sono gi\u00e0 state elaborate ed anche quello per le banconote, tranne quelle da \u20ac500 che secondo il Tesoro non sono necessarie.\nTuttavia emettere una variante locale dell'euro pu\u00f2 avere alcune difficolt\u00e0. Monaco, San Marino, Andorra e la Citt\u00e0 del Vaticano non fanno parte dell'Unione europea ed hanno adottato l'euro come valuta. Ma anche se Monaco, San Marino ed il Vaticano hanno la loro versione delle monete in euro, non sono ammesse variazioni delle banconote in euro.\nInoltre se dopo la conversione all'euro i tassi di cambio fissati dalla Banca centrale europea causassero difficolt\u00e0 economiche all'Isola di Man, non ci sarebbe la possibilit\u00e0 di ricorrere a finanziamenti forzosi ('compulsory funding') in base all'articolo 3 del Trattato di Maastricht.\nIl Tesoro dell'Isola di Man teme che l'uso dell'Isola come 'paradiso fiscale' possa aumentare se fosse in Unione monetaria con l'intera zona euro, e ci\u00f2 costituirebbe un'ulteriore causa di conflitti tra l'Isola di Man e l'Unione Europea."}
{"id": "1235037", "revid": "1433186", "url": "https://it.wikipedia.org/wiki?curid=1235037", "title": "Morovis", "text": "Morovis \u00e8 una citt\u00e0 di Porto Rico situata nella regione centrale dell'isola. L'area comunale confina a nord con Manat\u00ed, Vega Baja e Vega Alta, a est con Corozal, a sud con Orocovis e a ovest con Ciales. Il comune, che fu fondato nel 1818, oggi conta una popolazione di quasi 30.000 abitanti ed \u00e8 suddiviso in 14 circoscrizioni (\"barrios\")."}
{"id": "1235039", "revid": "531291", "url": "https://it.wikipedia.org/wiki?curid=1235039", "title": "Defissione", "text": ""}
{"id": "1235041", "revid": "2108263", "url": "https://it.wikipedia.org/wiki?curid=1235041", "title": "Federico I di Baden-Baden", "text": "Biografia.\nFederico era l'unico figlio di Ermanno VI di Baden-Baden e di Gertrude, la nipote del Duca Federico II di Babenberg, Duca d'Austria.\nCrebbe alla corte bavarese con l'amico Corradino di Svevia, il giovane erede della dinastia degli Hohenstaufen.\nAlla morte del padre nel 1250, fu elevato a Margravio di Baden assieme con lo zio Rodolfo I, ed attraverso la madre divenne pretendente del Ducato di Austria e del Ducato di Stiria.\nAccompagn\u00f2 Corradino nella sua spedizione in Italia e fu catturato insieme a lui dopo la sconfitta di Tagliacozzo. I due giovani vennero imprigionati l'8 settembre 1268 ad Astura, a sud di Anzio, e poi rinchiusi per ordine di Carlo I d'Angi\u00f2 nel Castel dell'Ovo di Napoli, sino alla loro decapitazione pubblica, avvenuta in piazza del Mercato a Napoli il 29 ottobre dello stesso anno."}
{"id": "1235046", "revid": "38120", "url": "https://it.wikipedia.org/wiki?curid=1235046", "title": "Rather Ripped", "text": "Rather Ripped \u00e8 il quattordicesimo album del gruppo statunitense Sonic Youth, pubblicato il 13 giugno 2006 dalla Geffen Records."}
{"id": "1235050", "revid": "144796", "url": "https://it.wikipedia.org/wiki?curid=1235050", "title": "Venceslao I re di Boemia", "text": ""}
{"id": "1235051", "revid": "12290", "url": "https://it.wikipedia.org/wiki?curid=1235051", "title": "Club Infernale", "text": ""}
{"id": "1235054", "revid": "767487", "url": "https://it.wikipedia.org/wiki?curid=1235054", "title": "Thirsty Work", "text": "Thirsty Work \u00e8 il 21\u00b0 album di studio inciso dalla rock band inglese Status Quo, uscito per la prima volta nell'agosto del 1994.\nIl disco.\nUno dei lavori meno riusciti della intera carriera della band si rivela questo \"Thirsty Work\", opera che negli anni a venire verr\u00e0 quasi rinnegata anche dagli stessi Rossi e compagni.\nPreceduto dal grande successo del singolo \"Come on You Reds\", brano dedicato al Manchester United al primo posto delle classifiche inglesi nell'aprile del 1994, il prodotto contiene sicuramente composizioni dalle buone qualit\u00e0 (\"Lover of the Human Race\", \"Confidence\"), ma con sonorit\u00e0 svigorite e tastiere ben in evidenza, invero scarsamente adatte al classico boogie rock da sempre offerto dal gruppo.\nLa stessa traccia di chiusura, \u201c\"Sorry\"\u201d, \u00e8 in realt\u00e0 un eccellente brano soft composto anni prima dalla coppia Rossi/Frost ed inciso gi\u00e0 nel 1980 dal celebre cantante melodico Demis Roussos, ex componente degli Aphrodite's Child.\nL'ibrido finale, pur riscuotendo un discreto risultato di classifica (va al n. 13 in Inghilterra, anche se alcune riviste lo riportano al n. 9), delude palesemente le aspettative del pubblico, specie dopo le ultime grandi prove in cui sembrava ormai definitivo il ritorno alla classica direzione hard.\nSingoli: \"I Didn't Mean It\" (n. 21 UK), \"Sherri Don't Fail Me Now\" (n. 38), \"Restless\" (n. 39).\nDeluxe Edition 2020.\nIl 6 marzo 2020, viene pubblicata la \"deluxe edition\" dell'album contenente 2 CD.\nNel primo disco viene riprodotto fedelmente l'album del 1994, con il sound completamente restaurato e rimasterizzato.\nNel secondo CD sono inclusi i pezzi pubblicati quali \"Lato B\" dei singoli, versioni alternative di alcuni brani e alcuni pezzi eseguiti dal vivo.\nIl libretto, oltre a varie foto del periodo di incisione dell'album, contiene delle ampie note illustrative redatte a cura di Dave Ling, critico delle riviste musicali britanniche \"Classic Rock\" e \"Metal Hammer\".\nTracce Deluxe Edition.\nCD 1\nContiene l'album originale del 1994, in versione restaurata e rimasterizzata.\nCD 2\nContiene i pezzi pubblicati quali \"Lato B\" dei singoli, versioni alternative di alcuni brani e alcuni pezzi eseguiti dal vivo."}
{"id": "1235055", "revid": "436907", "url": "https://it.wikipedia.org/wiki?curid=1235055", "title": "Welcome to Our Neighborhood", "text": "Welcome to Our Neighborhood \u00e8 il primo album video del gruppo musicale statunitense Slipknot, pubblicato nel 1999 dalla Roadrunner Records.\nDescrizione.\nUscito originariamente in VHS, contiene un documentario di oltre 20 minuti composto da vari filmati relativi ai primi concerti del gruppo e da alcune interviste tenute ai singoli componenti degli Slipknot. Esso contiene inoltre i video dal vivo di \"Surfacing\" e del primo singolo \"Wait and Bleed\", oltre al videoclip di \"Spit It Out\", ai tempi censurato da MTV.\nNel 2003 \"Welcome to Our Neighborhood\" \u00e8 stato ripubblicato in formato DVD con l'aggiunta del video del brano \"Scissors\"."}
{"id": "1235056", "revid": "144796", "url": "https://it.wikipedia.org/wiki?curid=1235056", "title": "Venceslao II re di Boemia", "text": ""}
{"id": "1235057", "revid": "767487", "url": "https://it.wikipedia.org/wiki?curid=1235057", "title": "Carlinhos Brown", "text": "Il suo nome d'arte vuole essere un omaggio a James Brown, esponente di spicco della musica nera degli anni settanta, idolo del funk e della soul music e a H. Rap Brown, leader dello Student Nonviolent Coordinating Committee.\nBiografia.\nApprese come primo strumento il pandeiro e a poco a poco cominci\u00f2 a dominare tutti gli strumenti delle percussioni. Divenne uno dei musicisti pi\u00f9 richiesti di Bah\u00eda al principio degli anni ottanta. Nel 1984 suon\u00f2 nel gruppo \"Acordes Verdes\" di Luis Caldas. Nel 1985 fece parte del gruppo di Caetano Veloso nel disco \"Estrangeiro\". In questa partecipazione, la sua composizione \"Meia Lua Inteira\" riscosse molto successo in Brasile ed anche all'esterno del paese. Sempre nello stesso anno, lo stesso Luis Caldas incise \"Vis\u00e3o de C\u00edclope\", prima composizione di Brown e uno dei successi pi\u00f9 suonati nelle stazioni radio di Salvador. Subito sorsero \"Remexer\", \"O C\u00f2co\" e \"\u00c9 Dif\u00edcil\", composizioni sue reinterpretate da altri artisti, che gli valsero il premio Caymmi, uno dei pi\u00f9 importanti della musica baiana. Partecip\u00f2 anche a una serie di concerti con Jo\u00e3o Gilberto, Djavan y Jo\u00e3o Bosco.\nNel decennio successivo divenne definitivamente conosciuto a livello nazionale e internazionale come leader del gruppo Timbalada. Questo gruppo riun\u00ec pi\u00f9 di 100 percussionisti e cantanti, i \"timbaleiros\", la maggior parte giovani poveri del barrio de Candeal, dove nacque. Incise otto CD e gir\u00f2 per i suoi concerti in vari paesi del mondo. Nel 1993 fu descritto dalla Rivista Billboard come \"il miglior CD prodotto in America Latina\". Grazie al successo di Timbalada lanci\u00f2 nel 1996 i dischi \"Alfagamabetizado\" e \"Omelete Man\", dove oltre a suonare \u00e8 presente nei ruoli di cantante e compositore. La sua musica form\u00f2 parte anche del fenomeno musicale di Bah\u00eda conosciuto come Ax\u00e9, e la sua partecipazione al Carnevale di Bah\u00eda nei trio elettrici insieme alla banda Timbalada, \u00e8 un fenomeno popolare come Hermeto Pascoal, Carlinhos \u00e8 divenuto famoso anche per riuscire a tirar fuori dei ritmi anche con bidoni della spazzatura o secchi d'acqua. Oltre a Timbalada, altri suoi progetti paralleli a Bahia furono, tra gli altri: uno spazio musicale chiamato Candyall Ghetto Square, lo Studio Ilha dos Sapos, il trio elettrico Camarote Andante e l'Associazione di Acci\u00f3n Social Pracatum.\nDurante il 2002 riscosse un grande successo nelle radio brasiliane cantando con Arnaldo Antunes e Marisa Monte nei Tribalistas. Il singolo \"J\u00e1 sei namorar\" fu numero uno nelle principali liste di radio del Brasile. Il secondo singolo del lavoro, \"Velha Inf\u00e2ncia\", divenne la colonna sonora di una telenovela trasmessa da Rede Globo, un canale televisivo brasiliano.\nNel 2003 i Tribalistas vinsero i premi di miglior CD, DVD e miglior canzone con \"J\u00e1 sei namorar\" durante il Pr\u00eamio Multishow de M\u00fasica Brasileira. Il punto definitivo per la sua conquista dell'universo musicale mondiale fu il film di Fernando Trueba -e CD parallelo- \"El milagro de Candeal\" (Il miracolo di Candeal), un documentario sulla musica e la cultura di Salvador de Bah\u00eda e i progetti sociali che Brown porta avanti da anni nella favela di Candeal. Il documentario ottenne due premi Goya della Academia di cinema spagnolo nel gennaio 2005; non solo il miglior documentario; anzi fu codecorato con il Goya come la miglior \"Banda Sonora Original\".\nPer tutto ci\u00f2, la sua musica \u00e8 sinonimo di festa, di divertimento, perch\u00e9 considera che l'allegria sia utile a tutti allo stesso modo, al ricco come al povero. La sua musica \u00e8 esempio di solidariet\u00e0, di compromesso, di aiuto. Pochi artisti possono fare a meno di un compromesso, come ha dimostrato Carlinhos Brown, con la comunit\u00e0 (il barrio) dove nacque, crebbe e form\u00f2 la sua persona, Candeal. E con il suo paese e il mondo in generale.\nCompromesso che non rimane nei testi delle canzoni o nelle dichiarazioni nelle interviste, ma che apporta tutto quello che sta nella sua mano e nel suo portafogli per, ad esempio, tirar fuori il gi\u00e0 popolare quartiere di Salvador de Bah\u00eda dalla miseria attraverso la musica, sviluppando i gi\u00e0 menzionati progetti, uno spazio musical come el Candyall Gueto Square e la scuola di musica Pracatum, scommettendo sull'educazione, cambiando le pistole in mano ai giovani con armi molto meno dannose come gli strumenti musicali. Nel 2005 Brown fece una tourn\u00e9e di concerti in Spagna, nelle citt\u00e0 di Bilbao, Madrid, Siviglia, Valencia e Barcellona, a bordo di un carro pieno di musicisti che attravers\u00f2 parte del centro cittadino di queste citt\u00e0 nelle due - tre ore di spettacolo previste per ogni concerto."}
{"id": "1235059", "revid": "599013", "url": "https://it.wikipedia.org/wiki?curid=1235059", "title": "Fernando Meira", "text": "Caratteristiche tecniche.\nNonostante la notevole altezza, si muove con eleganza in campo ed ha spiccate doti di interditore: pu\u00f2 agire anche da centrocampista davanti alla difesa. Preferisce giocare a centrocampo. All'inizio della sua carriera, fino ai 17 anni, ha giocato come attaccante destro.\nCarriera.\nGli inizi e il passaggio al Benfica.\nEsordisce da calciatore nel campionato portoghese 1995-1996 nelle file del Vit\u00f3ria Guimar\u00e3es come difensore centrale, ma nel corso della sua carriera imparer\u00e0 a giocare anche come centrocampista difensivo.\nNel 1996-1997 si ritaglia qualche spazio in pi\u00f9 giocando 14 partite e l'anno dopo figura nella formazione di 8 partite sempre del Vit\u00f3ria Guimar\u00e3es.\nNell'estate del 1998 va in prestito al Felgueiras dove da titolare timbra 33 presenze che fanno cambiare rotta ai dirigenti del Vitoria de Guimaraes che lo richiamano in squadra per il campionato 1999-2000, in cui totalizza 30 partite e 2 reti.\nNell'estate del 2000 il Benfica decide di puntare su di lui per la difesa e lo schiera titolare. Gi\u00e0 nelle prime giornate riesce a giocare ad alti livelli e l'11 ottobre 2000 viene convocato in Nazionale ed esordisce contro l'Olanda. Nel corso di questo campionato conquista 31 presenze in maglia bianco-rossa.\nL'anno seguente inizia il campionato con il Benfica, giocando 15 partite e mettendo a segno 2 reti.\nStoccarda.\nA dicembre 2001 cambia squadra: viene ingaggiato dai tedeschi dello , con cui, nel corso della seconda met\u00e0 della Bundesliga 2001-2002, gioca 14 partite e mette a segno altre 2 reti.\nNel 2002-2003 si guadagna a pieno titolo il ruolo di difensore centrale titolare nello Stoccarda giocando 31 partite in campionato con una rete e contribuendo al piazzamento in Champions League. Disputa anche la sua prima partita in Coppa UEFA dove giocher\u00e0, nel corso di questa stagione, 6 presenze complessive e mettendo a segno una rete.\nL'anno seguente con lo Stoccarda gioca 8 partite in Champions League, dove lo Stoccarda riesce a raggiungere gli ottavi di finale prima di essere eliminato dal Chelsea. In campionato Meira gioca 32 partite e mette a segno una rete.\nIl 2004-2005 torna a giocare in Coppa UEFA disputando 3 partite e realizzando una rete, in campionato invece un infortunio gli permette di giocare solo 16 partite.\nNel 2005-06 da capitano dello Stoccarda realizza 32 presenze mentre l'anno seguente 2006-2007 gioca 20 partite e mette a segno 3 reti e riesce a vincere la Bundesliga con lo .\nGalatasaray e Zenit.\nNel luglio del 2008 si trasferisce al Galatasaray per una cifra poco inferiore agli 8 milioni di euro, chiude la sua prima stagione con il club turco con 21 presenze segnando nessuna rete.\nNel marzo del 2009, dopo una sola stagione con il Galatasaray si trasferisce allo . L'avventura russa inizia bene, conquistando immediatamente la Coppa di lega alla prima stagione, e il \"double\" Supercoppa-Campionato alla seconda.\nReal Saragozza.\nIl 14 agosto 2011 viene acquistato dal . Esordisce con la squadra aragonese il 28 agosto, nella partita persa per 6-0 alla Romareda contro il . Il 1\u00ba febbraio 2012 decide di rescindere il suo contratto con la squadra spagnola, svincolandosi."}
{"id": "1235064", "revid": "465169", "url": "https://it.wikipedia.org/wiki?curid=1235064", "title": "U Can't Touch This", "text": "U Can't Touch This \u00e8 un singolo del rapper statunitense MC Hammer, pubblicato nel 1990 dall'etichetta discografica Capitol.\nIl brano \u00e8 stato accreditato a MC Hammer e a Rick James e Alonzo Miller, autori del brano \"Super Freak\", portato al successo dallo stesso Rick James nel 1981 e campionato per l'incisione della canzone. MC Hammer ne ha curato anche la produzione. \nDi grande successo commerciale, ha permesso all'album da cui \u00e8 stato estratto, \"Please Hammer Don't Hurt 'Em\", di essere uno dei pi\u00f9 venduti della storia della musica rap con oltre 30 milioni di copie.\nSuccesso.\nIl testo esalta la popolarit\u00e0 del rapper (\"Ho girato il mondo, da Londra alla Bay\") e l'essere \"Magico al microfono\" con il quale Hammer combina rime e \"beat\" che non puoi toccare\" per creare la perfetta canzone hip hop. Nonostante alcuni critici, soprattutto quelli dediti al gangsta rap, disprezzassero la canzone, \"U Can't Touch This\" vinse due Grammy per \"Best R&amp;B Song\" e \"Best Rap Solo Performance\", categoria appena nata in quel periodo.\nImpatto popolare.\nIl brano, o suoi derivati, \u00e8 stato utilizzato in molti film, spettacoli e videogiochi, come \"Willy, il principe di Bel-Air\", \"Hot Shots!\", in una delle scene finali del film \"The Super - il padrone di casa\" (con Joe Pesci) per una scatenata ed insolita collettiva ballata condominiale, \"Doogie Howser\", \"Un ragazzo veramente speciale\", \"\", \"Into the Wild - Nelle terre selvagge\", \"Tropic Thunder\", il videogioco \"Just Dance\", nella serie Disney \"Zeke e Luther\", cantata da Adam Hicks e Daniel Curtis Lee e molti altri.\nUna cover del brano \u00e8 stato eseguito nell'episodio \"Cattiva reputazione\" della serie TV \"Glee\".\nUna parodia del brano, intitolata \"Can't Touch Me\", \u00e8 stata cantata da Bart Simpson nell'episodio \"Bart diventa famoso\" de I Simpson e da Peter Griffin nell'episodio Uno contro tutti de \"I Griffin\"."}
{"id": "1235067", "revid": "1564499", "url": "https://it.wikipedia.org/wiki?curid=1235067", "title": "Lago di Acerenza", "text": "Il lago di Acerenza \u00e8 un lago artificiale situato presso Acerenza (PZ).\nIndicazioni geografiche.\nIl lago \u00e8 stato creato dalla costruzione di una diga nel 1984 che ha sbarrato il corso del fiume Bradano in corrispondenza della confluenza del torrente Rosso ed \u00e8 raggiungibile attraverso la contrada \"il Maglio\".\nIl lago ricopre quanto resta della strada di collegamento tra il comune di Acerenza e quello di Pietragalla, compreso il vecchio ponte in ferro che permetteva di superare il fiume Bradano, ed \u00e8 affiancato da una tratta ferroviaria risalente al 1930 che lo costeggia (Ferrovia Altamura-Avigliano-Potenza).\nIndicazioni storiche.\nAll'interno del fondo agricolo detto \"Il Maglio\" sono ancora visibili le due peschiere della met\u00e0 del XIX secolo, a valle di due sorgenti \nAmbiente naturale.\nSi trova in una zona montuosa in forte pendenza, nell'Appennino lucano, caratterizzata da formazioni poco permeabili, in cui sono presenti argille a scaglie ed arenarie dell'eocene.\nIl lago \u00e8 circondato per due terzi da boschi di grande rilevanza botanica ed ecologica residui delle antiche e ben pi\u00f9 estese foreste del Vulture altobradano, con la tipica fauna appenninica: il lupo Canis lupus italicus, cinghiali, la rara lepre italica Lepus corsicanus il gatto selvatico Felis silvestris silvestris, la lontra, l'istrice, il ghiro, il moscardino, il riccio e la volpe la faina, la donnola, La puzzola, e la martora.\n\u00c8 possibile osservare il nibbio reale, il nibbio bruno, cormorani, folaghe, lo sparviero, il falco pecchiaiolo, il picchio rosso, l'upupa e in orario notturno esemplari di gufo in caccia. Il birdwatching pu\u00f2 essere praticato da un casotto rurale nel fondo de \"Il Maglio\", situato sul lato est del lago: la luce migliore per le fotografie naturalistiche \u00e8 quella della prima mattinata, con il sole alle spalle e il lago di fronte.\nNel lago, anche grazie agli incontrollati ripopolamenti per la pesca sportiva, vi \u00e8 la presenza di numerose specie ittiche aliene, quali i pesci gatto americani, persici trota, carpe amur, carrassi e trote non autoctone. Si possono trovare comunque il cavedano, il barbo, l'anguilla, la carpa, la tinca, l'endemica Alborella Appenninica Alburnus albidus ed altre specie autoctone."}
{"id": "1235069", "revid": "28592", "url": "https://it.wikipedia.org/wiki?curid=1235069", "title": "Mirnij", "text": ""}
{"id": "1235076", "revid": "1372005", "url": "https://it.wikipedia.org/wiki?curid=1235076", "title": "Vladislao di Boemia", "text": "Biografia.\nVladislao era nato come figlio primogenito del re di Boemia Venceslao I e di sua moglie Cunegonda di Hohenstaufen, figlia di Filippo di Svevia, re dei Romani. Suo fratello minore fu Ottocaro II di Boemia.\nCome erede al trono, il padre lo nomin\u00f2 margravio di Moravia.\nIl padre era intenzionato ad acquisire i territori austriaci confinanti con il regno di Boemia, che erano rimasti senza un governante dalla morte di Federico II di Babenberg nel 1246.\nPer raggiungere questo scopo, organizz\u00f2 un matrimonio tra Vladislao e la nipote del duca, Gertrude. Vladislao ricevette l'omaggio della nobilt\u00e0 austriaca, ma mor\u00ec poco dopo, il 3 gennaio 1247, prima che potesse prendere fisicamente possesso dei territori."}
{"id": "1235077", "revid": "384917", "url": "https://it.wikipedia.org/wiki?curid=1235077", "title": "Michael Jecks", "text": "Non nasce scrittore ma lo diventa dopo aver lavorato come ingegnere informatico.Secondo quanto racconta lui stesso, l'idea di scrivere una storia medievale gli \u00e8 venuta a seguito di una visita alla Fursdon House (Devon) mentre era in luna di miele.\nDalla sua penna \u00e8 nata la ormai famosa serie \"medieval mystery\" delle inchieste di Sir Baldwin, composta da quindici romanzi, scritti e pubblicati nel giro di una manciata di anni.Tradotti in Francia, Germania, Spagna, Paesi Bassi ed esportati in USA i thriller medievali di Jecks sono molto popolari in questi paesi al punto che sono nati circoli di fan, convention annuali e siti Internet.\nJecks vive in una fattoria di Dartmoor, in compagnia della moglie e di una figlia.\nPubblicazioni in italiano.\nIn italiano sono stati pubblicati 4 romanzi di Michael Jecks, con la traduzione di Cecilia Scerbanenco:"}
{"id": "1235078", "revid": "123486109", "url": "https://it.wikipedia.org/wiki?curid=1235078", "title": "Let Love Lead the Way", "text": "Let Love Lead the Way \u00e8 un brano musicale delle Spice Girls. \u00c8 l'ultimo singolo estratto dal terzo album delle Spice Girls, \"Forever\".\nIl brano \u00e8 stato scritto dalle quattro \"Spice\" insieme a LaShawn Daniels, Fred Jerkins III, Rodney Jerkins e Harvey Mason Jr ed \u00e8 un tributo ufficiale a Geri Halliwell, componente che ha lasciato il gruppo due anni prima. Proprio nel 1998 era stata pubblicata un'altra canzone, \"Goodbye\", che molti ritennero fosse dedicata a Ginger Spice.\nIl singolo.\nIl singolo della canzone, pubblicato il 23 ottobre 2000, contiene oltre a \"Let Love Lead the Way\" in un unico disco anche l'altro singolo estratto dall'album \"Holler\" (si tratta di quella che \u00e8 definita in gergo una doppia A-side).Disco D'argento in Uk (250,000)\nSolo in Canada \"Holler\" e \"Let Love Lead the Way\" sono stati pubblicati in due dischi separati, mentre negli Stati Uniti, paese in cui \u00e8 stato pubblicato il singolo di \"Holler\" senza \"Let Love Lead the Way\", quest'ultimo brano non \u00e8 stato pubblicato come singolo.\n\u00c8 il decimo e ultimo singolo della band britannica prima dello scioglimento del 2000.\nIl video.\nCome nel video del precedente \"Holler\", le quattro ragazze rappresentano i quattro elementi riconoscibili dai loro vestiti e ambientazioni. In questo video Emma rappresenta la terra, poich\u00e9 balla e canta in una foresta vestita di blu e verde; Melanie C rappresenta l'acqua, vestita di blu e bianco in una stanza anch'essa completamente blu; Melanie B rappresenta l'aria, vestita di bianco in una stanza bianca soffiata dal vento; Victoria rappresenta il fuoco, vestita da un abito rosso scuro mentre balla in un deserto di notte, davanti a fiamme di fuoco.\nDurante il video gli elementi ballano nel loro ambiente e si incontrano solo per le parti corali. Alla fine del video invece tutti gli elementi si riuniscono nella stanza bianca dell'elemento aria."}
{"id": "1235081", "revid": "92723", "url": "https://it.wikipedia.org/wiki?curid=1235081", "title": "Archetype", "text": "Archetype \u00e8 il quinto album in studio della band, Industrial metal Fear Factory, pubblicato il 19 aprile 2004.\nIl disco.\nIl primo album della band californiana senza l'originale chitarrista Dino Cazares, sostituito alla chitarra dal bassista Wolbers, che ceder\u00e0 il posto di bassista a Byron Stroud.\nLo stile musicale ha visto il ritorno a quello dei primi album (Soul of a New Machine e Demanufacture), ne \u00e8 seguito l'abbandono delle sonorit\u00e0 Alternative metal presenti in \"Obsolete\" e Digimortal per il ritorno al thrash/death metal."}
{"id": "1235084", "revid": "767487", "url": "https://it.wikipedia.org/wiki?curid=1235084", "title": "Unchain My Heart", "text": "Unchain My Heart \u00e8 un album del cantante britannico Joe Cocker, pubblicato nel 1987 dall'etichetta discografica Capitol Records.\nL'album \u00e8 disponibile su long playing, musicassetta e compact disc."}
{"id": "1235086", "revid": "110157", "url": "https://it.wikipedia.org/wiki?curid=1235086", "title": "Mezen' (citt\u00e0)", "text": "Mezen' (, talvolta anche \"Mezen\") \u00e8 una citt\u00e0 della Russia, situata nell'Oblast' di Arcangelo, alla foce del fiume Mezen nel Mar Bianco.\nArte.\nLa pittura popolare di Mezen'.\nLa Pittura Popolare di Mezen' con un ornamento singolare si svilupp\u00f2 nel secolo XVIII.\nNei secoli la pittura di Mezen' ha acquisito la sua originale simbologia dovuta alla tradizione popolare del Nord della Russia e alla religione pagana.\nSimbologia della pittura di Mezen'.\nNella simbologia di Mezen' si distinguono 4 principali gruppi dei simboli: 1) i simboli del cielo e del sole, 2) i simboli della terra e delle piante, 3) i simboli delle forze della natura, i simboli del cielo e dei fenomeni atmosferici (pioggia, uragano, etc.)\nIl simbolo pi\u00f9 noto della Pittura Popolare di Mezen' \u00e8 il cavallo che significa l'alba nell'antica cultura slava nei popoli del Nord della Russia.\nTecnica della pittura di Mezen'.\nL'altra caratteristica della Pittura di Mezen' \u00e8 che per pitturare si utilizzano principalmente dei bastoncini di legno chiamati \"tiska\" (in cirillico: \u0442\u0438\u0441\u043aa) oppure delle penne di Gallo cedrone. La Pittura di Mezen' utilizza solo due colori: il nero e il rosso.\nIl presente.\nNegli anni sessanta del XX secolo la Pittura Popolare di Mezen' divent\u00f2 un'industria artigianale vera e propria trasformandosi in una Fabbrica Belomorskie Uzory organizzata dai maestri della pittura.\nCultura.\nMuseo Storico Folcloristico.\nNell citt\u00e0 c'\u00e8 un Museo Storico Folcloristico fondato il 18 gennaio 1980. L'interesse principale del Museo \u00e8 la storia del Nord della Russia e dello sviluppo della Siberia da parte dei Pomori di Mezen' (la popolazione locale)\nTrasporto.\nAereo.\nLa citt\u00e0 di Mezen' \u00e8 inoltre servita dall'Aeroporto di Mezen' (ICAO: ULAE), nonostante le dimensioni e il numero ridotto dei suoi abitanti. L'aeroporto serve la citt\u00e0 principalmente d'estate quando sono impossibili i collegamenti con il trasporto automobilistico, infatti la citt\u00e0 \u00e8 collegata con il capoluogo dell'Oblast' con una strada solo d'inverno che in russo si chiama zimnik (la strada invernale di ghiaccio).\nNave.\nA 7 chilometri dalla citt\u00e0 nella localit\u00e0 Kamenka si trova il porto navale di Mezen'."}
{"id": "1235094", "revid": "36426", "url": "https://it.wikipedia.org/wiki?curid=1235094", "title": "Palazzo Ducale di Mantova", "text": ""}
{"id": "1235097", "revid": "17654", "url": "https://it.wikipedia.org/wiki?curid=1235097", "title": "Palosanto", "text": ""}
{"id": "1235098", "revid": "6923", "url": "https://it.wikipedia.org/wiki?curid=1235098", "title": "Marina militare", "text": "La marina militare \u00e8 una forza armata della componente marina di uno Stato. Ne dispongono solo le nazioni dotate di sbocchi sul mare.\u200c\nCaratteristiche.\nTipicamente \u00e8 costituita come forza armata indipendente ed in passato aveva anche un controllo totalmente svincolato da quello dell'esercito, facendo le due forze capo a due ministeri indipendenti; a partire dalla seconda guerra mondiale vennero istituiti comandi unificati, i cosiddetti capi di stato maggiore riuniti. Essa protegge gli interessi nazionali e, di norma attraverso la componente della guardia costiera, che in alcune marine \u00e8 un servizio autonomo con una propria catena di comando rispetto alla marina militare, \u00e8 preposta anche alla salvaguardia della vita umana in mare.\nStruttura.\nMolte marine militari sono dotate di un'aviazione navale con velivoli ad ala fissa basati a terra per operazioni di pattugliamento o interdizione in mare, e di una forza di elicotteri distribuita sulle unit\u00e0 dotate di ponte di volo, con compiti antisommergibile ed antinave; le nazioni dotate di portaerei sono in possesso anche di velivoli in grado di effettuare operazioni di volo con decollo corto ed atterraggio verticale STOVL, o lanciabili con catapulta e recuperabili con cavi d'arresto (CATOBAR), o a decollo corto ed atterraggio con cavi (STOBAR), in relazione al tipo di portaerei disponibile. Ad esempio l'italiana Cavour (550) \u00e8 una nave per velivoli di tipo STOVL, le portaerei statunitensi classe Nimitz sono di tipo CATOBAR e la portaerei russa Admiral Kuznecov \u00e8 di tipo STOBAR.\nIn base alla loro capacit\u00e0 di operare le marine militari vengono distinte in marine d'altura (in inglese \"Blue water navy\", marina delle acque blu), e marine costiere (\"Green water navy\", marina delle acque verdi). Le marine fluviali vengono denominate, con un'espressione coniata in Vietnam, \"brown water navy\", marine delle acque marroni. Per operare nelle acque profonde, a distanza dalla costa, una marina non deve essere dotata solo di navi da combattimento ma anche di vari tipi di nave da supporto logistico, a cominciare dalle petroliere di squadra, cisterne in grado di rifornire unit\u00e0 in navigazione, navi porta munizioni, navi officina; a volte le navi assommano varie caratteristiche, come i rifornitori di squadra dotati di cisterne e magazzini di pezzi di ricambio, come la \"Etna\" della Marina Militare italiana.\nUlteriori tipi di navi logistiche necessari per operare lontano dalle basi sono le navi appoggio sommergibili, in grado di permettere ad una flottiglia di unit\u00e0 subacquee di operare lontano dai porti base rifornendo di viveri e siluri o missili, ma anche, nel caso di sommergibili nucleari, di effettuare operazioni di pulizia non radicale dei reattori. Ancora, una flotta di norma \u00e8 dotata di navi per operazioni anfibie, capaci di far sbarcare soldati e mezzi attraverso mezzi da sbarco pi\u00f9 piccoli che escono da bacini allagabili situati all'interno, in modo da proteggere dal mare le operazioni di carico, o di veicoli anfibi come lo LVTP-7; queste navi sono spesso dotate anche di ponte di volo per elicotteri da trasporto, in grado di effettuare elisbarchi delle truppe, come la classe Tarawa statunitense."}
{"id": "1235106", "revid": "287204", "url": "https://it.wikipedia.org/wiki?curid=1235106", "title": "NGC 185", "text": "NGC 185, (nota anche come C 18), \u00e8 una Galassia peculiare nana nella costellazione di Cassiopea.\nSi sa per certo che questa galassia appartiene al Gruppo locale; \u00e8 una galassia di forma ellittica in parte irregolare, visibile come una macchia chiara e sfuggente in un telescopio amatoriale. Forma una coppia fissa con la vicina galassia NGC 147, ed entrambe sarebbero galassie satelliti della grande Galassia di Andromeda, sebbene in quest'epoca appaiano pi\u00f9 in direzione della nostra Via Lattea. Fu risolta in stelle per la prima volta nel 1944 dall'astronomo Walter Baade, e risult\u00f2 evidente che al suo interno vi sono ammassi aperti molto giovani composti da stelle supergiganti blu; questo fatto denota che vi \u00e8 attiva la formazione stellare, e che dunque la galassia \u00e8 \"viva\" e non costituita solo da stelle di Popolazione II. Dista dalla Via Lattea 2,3 milioni di anni-luce."}
{"id": "1235107", "revid": "108240554", "url": "https://it.wikipedia.org/wiki?curid=1235107", "title": "Grande Famiglia di San Camillo", "text": "A partire dal 1998 con la sigla Grande Famiglia di San Camillo (G.F.S.C.) si possono considerare i diversi Istituti religiosi e secolari e le varie associazioni laicali che si ispirano al carisma di san Camillo de Lellis e che operano nel campo della pastorale della salute. \nNel mondo i Camilliani di voti perpetui sono 1.200, di cui circa 250 in Italia. A loro si affianca la Famiglia camilliana laica, che conta oltre 2.500 membri; l'Ordine camilliano \u00e8 presente in oltre 35 paesi del mondo.\nStoria.\nSan Camillo de Lellis fond\u00f2 a Roma nel 1582 l'Ordine religioso di Chierici Regolari Ministri degli Infermi, riconosciuti da papa Gregorio XIV nel 1591. L'Ordine \u00e8 composto da religiosi Padri (sacerdoti) e religiosi Fratelli (laici) dediti alle opere di misericordia corporale e spirituale dei malati con un quarto voto specifico che li impegna anche a rischio di vita.\nNei secoli successivi accanto all'Ordine dei Ministri degli Infermi si sono costituiti gruppi di persone che si dedicavano alla cura dei malati, dando origine a Congregazioni religiose o a Istituti secolari o ad associazioni di volontariato. \nNel XVIII secolo, a Bologna, Rosa Grimaldi istitu\u00ec le Suore Terziarie Camilliane. \nAll'inizio del XIX secolo, a Lucca, nascono le Ministre degli Infermi ad opera della Beata Maria Domenica Brun Barbantini. \nVerso la fine del XIX secolo, per iniziativa del Beato Padre Luigi Tezza, camilliano, e di Santa Giuseppina Vannini, sono nate le Figlie di San Camillo. \nNel XX secolo, dopo il Concilio Vaticano II, sono nati gli Istituti secolari. Tra i primi le Missionarie degli Infermi-Cristo Speranza, fondate da Germana Sommaruga. \nNegli ultimi decenni del XX secolo, in varie parti del mondo, sono sorti gruppi di laici, uomini e donne, che sotto varie denominazioni hanno fatto proprio il carisma e la missione di S. Camillo, tra cui la Famiglia camilliana laica sorta per iniziativa dell'Ordine stesso.\nIstituti ispirati al Carisma di San Camillo de Lellis.\nSi possono riconoscere nella Grande Famiglia di San Camillo:"}
{"id": "1235110", "revid": "1748167", "url": "https://it.wikipedia.org/wiki?curid=1235110", "title": "Tylosaurus", "text": "Il tilosauro (gen. Tylosaurus) \u00e8 un rettile marino estinto, appartenente ai mosasauri. Visse nel Cretaceo superiore (Coniaciano - Campaniano, circa 92 - 80 milioni di anni fa). I suoi resti sono stati ritrovati principalmente in Nordamerica, ma anche in Europa, e Africa. \u00c8 uno dei mosasauri pi\u00f9 conosciuti e pi\u00f9 grandi.\nDescrizione.\nQuesto rettile possedeva l'aspetto tipico dei mosasauri: corpo allungato, coda lunga e compressa lateralmente (e probabilmente dotata di una sorta di pinna) e zampe trasformate in natatoie. Il cranio era basso e lungo, di forma triangolare e dotato di denti appuntiti.\nUna caratteristica distintiva di \"Tylosaurus\" era data dal suo muso allungato, in cui la premascella era cilindrica e formava una sorta di rostro privo di denti, cos\u00ec come la parte anteriore della mandibola. . In un esemplare si sono conservate le scaglie, con carene ben sviluppate. Le specie pi\u00f9 grandi di \"Tylosaurus\" (ad es. \"T. proriger\") potevano superare i 12 metri di lunghezza (con un cranio di 1,3 metri), ma le altre specie generalmente superavano di poco i 7 metri.\nClassificazione.\n\"Tylosaurus\" \u00e8 uno dei pi\u00f9 noti mosasauri, le grandi lucertole marine diffuse nei mari del Cretaceo superiore. \u00c8 il rappresentante tipico dei mosasauri noti come tilosaurini (Tylosaurinae), caratterizzati dal lungo muso simile a un rostro. Altri rappresentanti del gruppo includono \"Taniwhasaurus\" e il gigantesco \"Hainosaurus\".\nStoria tassonomica.\nCome molti mosasauri scoperti nell'800, possiede una storia tassonomica poco chiara a causa della \"faida\" paleontologica tra due paleontologi, Edward Drinker Cope e Othniel Charles Marsh. Inizialmente il nome \"\"Macrosaurus\" \"proriger\" venne proposto da Cope (1869) per un cranio frammentario e tredici vertebre ritrovate nei pressi di Monument Rocks nel Kansas occidentale nel 1868. Solo un anno dopo, lo stesso Cope ridescrisse il materiale e lo attribu\u00ec al genere \"Liodon\". Poi, nel 1872, Marsh descrisse un esemplare pi\u00f9 completo ed eresse un nuovo genere, \"Rhinosaurus\"\", ma presto scopr\u00ec che questo nome era gi\u00e0 stato utilizzato per descrivere un altro animale.\nCope sugger\u00ec che \"Rhinosaurus\" dovesse essere sostituito da un nuovo nome, \"Rhamphosaurus\", ma anch'esso era gi\u00e0 stato utilizzato. Alla fine Marsh cre\u00f2 il genere \"Tylosaurus\" sempre nel 1872, includendo il materiale descritto da Cope e altri esemplari pi\u00f9 completi, ritrovati anch'essi in Kansas. Un esemplare gigantesco di \"T. proriger\", ritrovato nel 1911 da C. D. Bunker nei pressi di Wallace (Kansas), \u00e8 uno dei pi\u00f9 grandi scheletri di \"Tylosaurus\" mai ritrovati.\nSpecie.\nSono note numerose specie di \"Tylosaurus\"; secondo alcuni autori (Lindgren e Siverson, 2002; Everhart, 2005) vi sarebbero due gruppi principali, caratterizzati da una diversa morfologia dei denti. Il primo gruppo \u00e8 formato dalla specie tipo, \"T. proriger\" (del Santoniano/Campaniano) e da \"T. nepaeolicus\" e \"T. kansasensis\", entrambe un po' pi\u00f9 antiche (Coniaciano) e di dimensioni relativamente ridotte; tutte queste specie vissero nel mare interno occidentale del Nordamerica e possedevano denti relativamente sottili e lisci, con carene poco sviluppate.\nL'altro gruppo \u00e8 costituito da \"T. ivoensis\" (Campaniano della Svezia), \"T. pembinensis\" (Campaniano del Canada) e \"T. gaudryi\" (Santoniano/Campaniano della Francia), tutte specie gigantesche con denti robusti e dotati di due carene fortemente seghettate. Altre specie attribuite con qualche dubbio a \"Tylosaurus\" sono \"T. iembeensis\" del Turoniano dell'Angola e \"T. capensis\" del Santoniano del Sudafrica. Una specie proveniente dalla Nuova Zelanda (\"T. haumuriensis\") proveniente dal Maastrichtiano, \u00e8 attualmente considerata parte del genere \"Taniwhasaurus\". Una specie descritta nel 2018, \"T. saskatchewanensis\", proveniente da terreni del Campaniano della formazione Bearpaw del Saskatchewan, rappresenta il ritrovamento pi\u00f9 a nord del genere \"Tylosaurus\". \nPaleoecologia e paleobiologia.\nI tilosauri erano grandi predatori marini, diffusi nei mari di gran parte del mondo nel Cretaceo superiore. \u00c8 probabile che la struttura a forma di rostro nella parte anteriore del muso fosse usata per colpire le prede, per difendersi dai predatori (come gli squali) o anche in combattimenti intraspecifici.\nUn esemplare mostra la punta del muso deformata, forse il risultato di un'infezione o di una ferita. I tilosauri erano capaci di immergersi a grandi profondit\u00e0, ma le ossa di alcuni esemplari mostrano segni di osteoporosi e sindrome da decompressione (necrosi avascolare) (Sheldon, 1997), ed \u00e8 quindi probabile che non fossero completamente adattati a scendere a grandi profondit\u00e0.\nAll'interno della regione dell'intestino di alcuni esemplari di \"Tylosaurus\" sono stati ritrovati i resti dei loro ultimi pasti. In particolare, in un solo esemplare di \"Tylosaurus proriger\" sono stati ritrovati uno squalo, un pesce osseo (\"Bananogmius\"), l'uccello \"Hesperornis\" e un altro mosasauro (\"Clidastes\"). Un altro esemplare contiene un plesiosauro, mentre secondo uno studio (Martin e Rotschild, 1989) \"Tylosaurus\" potrebbe essersi nutrito anche di un tipo di calamaro gigante abissale. \nSignificato del nome.\nIl nome generico \"Tylosaurus\" deriva dal greco \"\u03c4\u03c5\u03bb\u03bf\u03c2/tylos\" (\"protuberanza\") e \"\u03c3\u03b1\u03c5\u03c1\u03bf\u03c2/sauros\" (\"lucertola\"), con riferimento alla sporgenza del muso priva di denti. Analoghi riferimenti hanno i nomi desueti \"Rhamphosaurus\" (\"lucertola dal muso\") e \"Rhinosaurus\" (\"lucertola dal naso\"). Anche la specie \"T. proriger\" fa riferimento a questa caratteristica: il significato \u00e8 infatti \"portatore di prua\". La specie \"T. nepaeolicus\" \u00e8 invece riferita al fiume Nepaholla in Kansas, nei pressi del quale sono stati ritrovati i fossili."}
{"id": "1235114", "revid": "109651", "url": "https://it.wikipedia.org/wiki?curid=1235114", "title": "Wildboyz", "text": "Wildboyz \u00e8 uno show televisivo che debutt\u00f2 nel 2003 su MTV e successivamente spostato su MTV2 deriva dal precedente programma televisivo di MTV, \"Jackass\". Steve-O e Chris Pontius sono le due star dello show, che effettuano stunts con gli animali, mettendosi spesso in situazioni pericolose. Loro hanno viaggiato in differenti parti del globo per effettuare i loro stunts e dare informazione al proprio pubblico su fauna selvatica e popolazioni locali.\nLa quarta stagione debutt\u00f2 il 6 gennaio alle 21 come parte di Sic 'Em Fridays su MTV2.\nFormato.\n\"Wildboyz\" segue gli antics di Steve-O e Chris Pontius mentre viaggiano intorno al globo. Durante 4 stagioni Pontius e Steve-O sono stati in 18 differenti luoghi.\nIn ogni luogo visitato interagivano con la vita selvaggia per imparare la cultura dei nativi.\nAlcuni dei loro antics includevano svestirsi e inseguire gli animali che incontravano.\nI pericolosi stunts assomigliano a quelli dello show Jackass o di qualche altro programma simile come Viva La Bam. Nel corso dello show Steve-O si \u00e8 sottoposto pi\u00f9 volte a stunts con uno scorpione imperatore, Chris Pontius \u00e8 stato attaccato da un giaguaro selvaggio e Steve-O \u00e8 stato morso da un orso nero. Uno degli stunt pi\u00f9 pericolosi che hanno fatto i ragazzi \u00e8 quello in cui si vestono da foche per attirare il grande squalo bianco che attacc\u00f2 poco pi\u00f9 tardi nello stesso posto.\nMalgrado questo humour, lo show ha dei valori educativi per la caratterizzazione di informazioni corrette sulla fauna e flora selvatica e sulle culture indigene. Steve-O e Chris Pontius interagiscono con le culture con cui sono venuti a contatto partecipando spesso a feste e rituali delle popolazioni indigene.\nMolti membri del cast di Jackass hanno partecipato alla realizzazione di Wildboyz. Il regista Jeff Tremaine e il cineoperatore Dimitry Elyashkevich. Manny Puig \u00e8 stato pi\u00f9 volte in Jackass e in alcune puntate di Wildboyz hanno partecipato Johnny Knoxville e Wee-Man.\nLa Fine di Wildboyz.\nLo show fin\u00ec nel 2006 dopo solo 4 stagioni. Il motivo di non fare una quinta stagione \u00e8 venuto dopo la morte di Steve Irwin, in cui Pontius e Steve-O hanno commentato dicendo \"se questo \u00e8 accaduto a lui, ed \u00e8 un professionista, noi dobbiamo guardare alla nostra sicurezza\".\nBench\u00e9 siano stati prodotti soltanto 32 episodi, lo show \u00e8 continuato in Jackass.\nBench\u00e9 nessun finale adeguato per lo show sia stato creato, il concetto \"Wildboyz\" \u00e8 stato rivisitato nello sketch di Jackass Number Two, \"The Fish Hook\", filmato dopo la fine delle riprese di \"Wildboyz\". Lo sketch , fatto dalle star di \"Wildboyz\" Pontius e Steve-O e il loro frequente collaboratore Manny Puig, in cui Steve-O si infila in una guancia un amo da pesca e, dopo di questo viene lanciato da Pontius in mare aperto pieno di squali.\nDurante il commento di Jackass Number Two il cameraman di Jackass/\"Wildboyz\" Dimitry Elyashkevich ha denominato lo sketch \"Wildboyz: The Movie\"."}
{"id": "1235116", "revid": "1728", "url": "https://it.wikipedia.org/wiki?curid=1235116", "title": "Escudo di Capo Verde", "text": ""}
{"id": "1235121", "revid": "289247", "url": "https://it.wikipedia.org/wiki?curid=1235121", "title": "San Francesco d\u2019Assisi", "text": ""}
{"id": "1235122", "revid": "767487", "url": "https://it.wikipedia.org/wiki?curid=1235122", "title": "Sheffield Steel", "text": "Sheffield Steel \u00e8 un album di Joe Cocker. Il CD, \u00e8 stato distribuito nel 1982, edito da Island Records."}
{"id": "1235124", "revid": "767487", "url": "https://it.wikipedia.org/wiki?curid=1235124", "title": "Salvatore Fabbrichesi", "text": "Biografia.\nFabbrichesi trascorse, in compagnia dei familiari, la prima giovinezza in Venezia, che offriva in quel periodo, tra le citt\u00e0 italiane, la pi\u00f9 grande variet\u00e0 di sale teatrali e di pubblico. All'et\u00e0 di 14 anni abbandon\u00f2 la propria famiglia per seguire la compagnia comica itinerante di Anna Paganini, dove fu scritturato come \"primo uomo\" e conobbe l'attrice Maria Francesca Pontevecchi, che divenne sua moglie. \nNel 1796 Fabbrichesi fond\u00f2 una propria compagnia assieme alla moglie. Ma la \"Compagnia Fabbrichesi\" si sciolse presto e i due coniugi entrarono in quella di Maddalena Battaglia, ove Fabbrichesi si distinse, oltre che come attore, anche come autore e traduttore.\nNel 1802 Fabbrichesi fond\u00f2 una nuova compagnia, in societ\u00e0 con l'attore Giovanni Gnoccola. L'acquisto di Paolo Belli Blanes, abilissimo nel recitare le tragedie alfieriane, segn\u00f2 la fortuna della \"Fabbrichesi-Gnoccola\", che riscosse successo in tutte le piazze dell'Italia centro-settentrionale. Nel 1806 la compagnia di Fabbrichesi riusc\u00ec a scritturare anche la celebre attrice Anna Fiorilli Pellandi, pur a costo di un ingaggio assai esoso. \nNel 1807 un decreto imperiale annunci\u00f2 la chiusura del Teatro San Samuele di Venezia, di cui era affittuario Fabbrichesi, sicch\u00e9 questi, per far sopravvivere la propria compagnia, pens\u00f2 di scrivere al vicer\u00e9 Eugenio di Beauharnais proponendogli di trasformare la libera Fabbrichesi in una compagnia italiana sovvenzionata e controllata dal governo napoleonico, sul modello della compagnia francese della Rancourt, in maniera da assecondare la simpatia di Napoleone per quel tipo di teatro educativo che potesse contribuire a trasformare gli italiani in dei buoni sudditi. Il contratto stabiliva inoltre che, per evitare sgradite concorrenze, il governo non avrebbe permesso ad altre compagnie comiche di esibirsi nelle citt\u00e0 in cui si sarebbe esibita la nuova compagnia vicereale di Fabbrichesi, che godette quindi di una efficace protezione fino al 1814 (anno dell'invasione austriaca).\nCessata l'esperienza della Compagnia Vicereale, tra il 1814 e il 1815 la truope di Fabbrichesi \u2013 non pi\u00f9 sovvenzionata dai francesi ma dall'impresario Francesco Benedetto Ricci, e della quale non facevano pi\u00f9 parte n\u00e9 il Blanes n\u00e9 la Pellandi \u2013 si esib\u00ec alla Canobbiana di Milano.\nNel 1816 la compagnia di Fabbrichesi si spost\u00f2 a Napoli, dove si esib\u00ec stabilmente fino al 1824 al servizio dei Borboni, sopravvivendo all'estemporaneo regime costituzionale del 1820 e all'avversione per il teatro di Guglielmo Pepe.\nNel 1824 Ferdinando I non rinnov\u00f2 il contratto a Fabbrichesi, il quale decise di ricominciare a girovagare con la propria compagnia \u2013 che ancora riscuoteva successi grazie alle performance attorali di Giuseppe De Marini e Luigi Vestri \u2013 per il Nord Italia.\nSalvatore Fabbrichesi mor\u00ec di idropisia nel settembre del 1827."}
{"id": "1235130", "revid": "1305772", "url": "https://it.wikipedia.org/wiki?curid=1235130", "title": "Women and Children First", "text": "Women and Children First \u00e8 il terzo album in studio del gruppo musicale statunitense Van Halen, pubblicato il 26 marzo 1980 dalla Warner Bros. Records.\nL'album raggiunse il 6\u00ba posto della Billboard 200, e ha venduto oltre tre milioni di copie negli Stati Uniti.\nNel giugno del 2017 la rivista \"Rolling Stone\" ha collocato l'album al 36\u00ba posto tra i 100 migliori album metal di tutti i tempi."}
{"id": "1235131", "revid": "729019", "url": "https://it.wikipedia.org/wiki?curid=1235131", "title": "Jouvence", "text": "La Jouvence \u00e8 una casa editrice italiana attiva dalla met\u00e0 degli anni settanta. Si qualifica come medio editore ai sensi ISTAT avendo pubblicato oltre 10 volumi l'anno nella maggior parte degli anni dal 1978 al 2017.\nCon sede a Milano, \u00e8 specializzata in pubblicazioni storiche; accanto a testi specialistici ha edito una collana di \"Guide\", dedicate allo studio della civilt\u00e0 romana e medievale in ambito universitario e post-universitario.\nHa dato alle stampe anche testi di letteratura araba, filologia, sociologia, filosofia e politica. Tra gli autori della casa editrice ci sono gli storici Giorgio Cencetti, Guido Pescosolido, Massimo Pallottino, Raul Manselli, Francesco Barone, Cinzio Violante, Alberto Tenenti, Agostino Ziino, Ovidio Capitani, Franco Cardini, Vittoria Ottolenghi. Importanti anche le traduzioni di autori di arabi come Abd al-Rahman Munif e \u1e6c\u0101riq Rama\u1e0d\u0101n."}
{"id": "1235132", "revid": "1573940", "url": "https://it.wikipedia.org/wiki?curid=1235132", "title": "Chiesa dei Santi Giacomo e Cristoforo (Bolgheri)", "text": "La chiesa dei Santi Giacomo e Cristoforo \u00e8 un edificio sacro che si trova in piazza Teresa a Bolgheri, nel comune di Castagneto Carducci.\nStoria e descrizione.\nCostituisce la pi\u00f9 antica testimonianza architettonica della zona, sebbene sia stata pi\u00f9 volte rimaneggiata nel corso dei secoli; in particolare, ha assunto l'aspetto attuale dopo il restauro del 1902.\nLa facciata a capanna in conci di pietra squadrati e la piccola porta murata sul lato sinistro sono di origine medievale. L'originalit\u00e0 della struttura architettonica contrasta con lo stile finto medievale degli interni.\nUn ampio arco ribassato separa la zona vestibolare dal resto dell'aula; in questa parte si apre la cappella battesimale. Complessa la decorazione pittorica delle pareti che nel registro inferiore simula finti specchi marmorei, mentre nella parete di fondo crea una struttura architettonica ad ogiva e un tabernacolo di stampo medioevale. Sopra le due porte di accesso alla sacrestia sono raffigurati i santi titolari della chiesa."}
{"id": "1235134", "revid": "287204", "url": "https://it.wikipedia.org/wiki?curid=1235134", "title": "NGC 147", "text": "NGC 147, (nota anche come C 17), \u00e8 una galassia nana sferoidale visibile nella costellazione di Cassiopea.\nInsieme alla galassia ellittica nana NGC 185, fa parte di una coppia che orbita intorno alla grande Galassia di Andromeda. La luminosit\u00e0 \u00e8 di poco inferiore a quella della sua compagna, ma ci\u00f2 \u00e8 dovuto soltanto alla maggiore distanza dalla Via Lattea: infatti \u00e8 di dimensioni leggermente maggiori. Fu risolta in stelle nel 1944 dall'astronomo Walter Baade, esattamente come la sua compagna, ed anche qui si \u00e8 evidenziata una intensa formazione stellare avvenuta in tempi relativamente recenti. Tuttavia, a differenza della compagna, \u00e8 presente pure una notevole popolazione di stelle pi\u00f9 vecchie, e non si evidenziano aree H I, ossia ricche di idrogeno neutro, nel suo mezzo interstellare."}
{"id": "1235136", "revid": "773636", "url": "https://it.wikipedia.org/wiki?curid=1235136", "title": "Chiesa di San Sebastiano (Bolgheri)", "text": "La chiesa di San Sebastiano \u00e8 un edificio sacro che si trova lungo il viale di San Guido a Bolgheri, nel territorio di Castagneto Carducci.\nL'edificio, di costruzione novecentesca, \u00e8 utilizzato dai conti Della Gherardesca per le sepolture. La chiesa, ad aula con sviluppo longitudinale, presenta la facciata a capanna in mattoni rossi.\nTutte le superfici interne sono decorate: dalle capriate lignee dipinte a disegno geometrico alle mura perimetrali che in tre fasce distinte propongono motivi vegetali alternati con archetti tricuspidati. Tra le finestre e le porte si inseriscono le tombe della famiglia. L'abside \u00e8 costituita da una calotta semicircolare decorata con riquadri in finto marmo. Nel 2011, durante il ripristino pittorico del vano, eseguito da Elisabetta Maria Tonini, al di sotto di questi riquadri sono state riportate alla luce due decorazioni floreali stilizzate su fondo azzurro. L'altare del tipo a blocco \u00e8 sormontato da quattro gradi in legno che poggiano su una base di pietra. Sopra l'altare un dipinto celato da un drappo di seta raffigura la \"Madonna col Bambino\"."}
{"id": "1235142", "revid": "174925", "url": "https://it.wikipedia.org/wiki?curid=1235142", "title": "Endocrinochirurgia", "text": ""}
{"id": "1235143", "revid": "729019", "url": "https://it.wikipedia.org/wiki?curid=1235143", "title": "Carica di Isbuscenskij", "text": "La carica di Isbuscenskij (talvolta citato anche come Isbuschenskij) \u00e8 un episodio bellico avvenuto durante la campagna italiana di Russia sul fronte orientale della seconda guerra mondiale, verificatosi la mattina del 24 agosto 1942, che vide protagonista il reggimento italiano Savoia Cavalleria.\nViene ricordata come l'ultima carica di cavalleria condotta da unit\u00e0 del Regio Esercito italiano contro reparti di truppe regolari (sebbene l'ultima carica in assoluto compiuta da reparti di cavalleria italiani ebbe luogo la sera del 17 ottobre 1942 a Poloj, in Croazia, da parte del Reggimento \"Cavalleggeri di Alessandria\" contro un gruppo di partigiani iugoslavi) in Russia.\nLa carica prende il nome dalla piccola localit\u00e0 (chutor) di Izbu\u0161enskij (\u0445\u0443\u0442\u043e\u0440 \u0418\u0437\u0431\u0443\u0448\u0435\u043d\u0441\u043a\u0438\u0439 in cirillico), situata nel distretto di Serafimovi\u010dskij presso un'ansa del fiume Don, anche se in realt\u00e0 il piccolo villaggio non venne coinvolto negli scontri.\nAntefatto.\nA met\u00e0 agosto 1942, le forze dell'Asse lanciarono una massiccia offensiva sul fronte orientale avanzando fino a Stalingrado e verso il Caucaso; ai reparti italiani, inquadrati nell'ARMIR (Armata Italiana in Russia) venne affidato il compito di difendere l'ala sinistra dello schieramento dell'Asse, attestandosi a presidio dell'area del Don. L'Armata italiana comprendeva, tra le altre truppe, il Raggruppamento truppe a cavallo \"Barb\u00f2\" (dal nome del suo comandante, il generale Guglielmo Barb\u00f2 di Casalmorano), costituito dai reggimenti di cavalleria \"Savoia Cavalleria\" e \"Lancieri di Novara\", e dal Reggimento artiglieria a cavallo \"Voloire\"; l'unit\u00e0 era schierata come riserva dell'armata.\nUna massiccia controffensiva sovietica scatt\u00f2 improvvisamente il 20 agosto: i russi passarono il Don e sfondarono il tratto di fronte tenuto dalla Divisione fanteria \"Sforzesca\". Il raggruppamento truppe a cavallo ricevette quindi l'ordine di contenere l'avanzata nemica, spostandosi nell'area compresa tra i villaggi di Jagodnij e \u010cebotarevskij, per prendere sul fianco le truppe sovietiche.\nLa battaglia.\nAlle prime luci dell'alba del 24 agosto 1942 il Reggimento \"Savoia Cavalleria\" (con un organico di 700 cavalieri), che aveva bivaccato in mezzo alla steppa, in quadrato, protetto dagli obici delle \"Voloire\", si preparava a riprendere la marcia verso un anonimo punto trigonometrico sulle sponde del Don, la quota .\nDurante la notte tre battaglioni dell'812\u00ba Reggimento di fanteria siberiano (\"812 strelkovyj polk\"), composto da circa soldati e facente parte della 304\u00aa Divisione di fanteria (\"304 strelkovaja divizija\") il cui comandante era Serafim Petrovi\u010d Merkulov, si erano portati a circa un chilometro dall'accampamento e si erano trincerati in buche fra i girasoli, formando un ampio semi-cerchio da nord-ovest a nord-est, e attendevano l'alba per attaccare le truppe italiane.\nPrima di togliere il campo, gli italiani inviarono in avanscoperta una pattuglia a cavallo comandata dal sergente Ernesto Comolli, la quale doveva controllare, in particolare, un carretto di fieno intravisto la sera precedente. Fu quasi per caso che un componente della pattuglia, il caporalmaggiore Aristide Bottini, not\u00f2 un soldato appostato tra i girasoli; pensando fossero alleati tedeschi, lo chiam\u00f2 e questi, girandosi verso di loro, mostr\u00f2 la stella rossa sovietica sull'elmetto, svelando l'identit\u00e0 nemica. Al primo colpo della pattuglia italiana contro di loro - sparato dal cavaliere siciliano Petroso, che centr\u00f2 il russo sotto il filo dell'elmetto - i sovietici risposero con un rabbioso fuoco di mortai e mitragliatrici, che invest\u00ec il quadrato italiano.\nIl tenente colonnello Giuseppe Cacciandra, vice comandante del reggimento, venne ferito ad una gamba, e cos\u00ec il capitano Renzo Aragone, colpito ad un ginocchio, mentre il colonnello comandante, Alessandro Bettoni Cazzago, ebbe il cappotto forato da un proiettile.\nNel quadrato vi fu un attimo di sconcerto, ma gli italiani si ripresero rapidamente. Gli obici delle batterie a cavallo, comandati dal tenente Giubilaro, risposero subito al fuoco, e la pronta reazione spinse i sovietici ad arretrare il loro schieramento, troppo vicino alle linee italiane. Accortosi della manovra sovietica, il comandante del \"Savoia\" colonnello Bettoni Cazzago ordin\u00f2 quindi al 2\u00ba squadrone, comandato dal capitano Francesco Saverio De Leone, di caricare a fondo i sovietici sul fianco; in realt\u00e0, secondo le testimonianze, sembra che il colonnello in un primo momento volesse caricare con tutto il reggimento, con lo stendardo al vento, ma fu convinto dal proprio aiutante maggiore Pietro de Vito Piscicelli di Collesano a dosare le forze in ragione dell'evolversi della situazione.\nIl 2\u00ba squadrone, dopo aver effettuato un'ampia conversione, caric\u00f2 a ranghi serrati e sciabole sguainate il nemico, lanciando anche raffiche di mitragliatrice e bombe a mano: i sovietici, completamente colti di sorpresa, vennero scompaginati e ripiegarono in disordine. Rimasto isolato dietro la linea nemica, il 2\u00ba squadrone comp\u00ec quindi una seconda carica per rientrare nelle sue linee, aumentando cos\u00ec la confusione nello schieramento sovietico.\nIn quel momento il comandante del reggimento fece appiedare il 4\u00ba squadrone, comandato dal capitano Silvano Abba, e lo invi\u00f2 a impegnare frontalmente il nemico, per alleggerire la pressione sul 2\u00ba squadrone montato. La manovra ebbe momentaneo successo, sebbene il capitano Silvano Abba venisse colpito e ucciso da una raffica di mitra mentre dirigeva l'azione (per la quale fu poi insignito della medaglia d'oro al valor militare alla memoria).\nSebbene i sovietici fossero, in buona parte, quasi allo sbando, alcuni nuclei reggevano ancora l'impeto delle due cariche (in andata e in ritorno) del 2\u00ba squadrone e dell'assalto appiedato italiani, provocando sensibili perdite fra le file dei cavalieri italiani. Il maggiore Dario Manusardi, che si era unito al 2\u00ba squadrone durante la prima carica (avendolo comandato fino a pochi giorni prima, essendo recente la sua promozione al grado superiore), si present\u00f2 al comandante di Reggimento colonnello Bettoni Cazzago sollecitando l'invio di un altro squadrone montato. Il colonnello Bettoni ordin\u00f2 quindi la carica anche al 3\u00ba squadrone, comandato dal capitano Francesco Marchio, che era seguito dal comandante del 2\u00ba gruppo squadroni, il maggiore Alberto Litta Modignani, e dal personale del suo comando. Litta Modignani rimase ucciso nella carica, insieme al suo aiutante maggiore sottotenente Emilio Ragazzi: entrambi furono poi decorati di Medaglia al valor militare. La carica spezz\u00f2 definitivamente la resistenza dei sovietici, che si ritirarono in disordine, ma le perdite tra gli italiani furono di un certo rilievo (lo stesso capitano Marchio venne gravemente ferito e, nonostante ci\u00f2, guidato da forte spirito patriottico e valorosa audacia fece in modo di ottenere dagli ufficiali medici intervenuti in suo aiuto il maggior dosaggio di morfina possibile pur di affrontare nuovamente il nemico).\nVerso le 9:30 il combattimento aveva praticamente termine. Le perdite degli italiani furono contenute, da un punto di vista militare: 32 cavalieri morti (dei quali 3 ufficiali) e 52 feriti (dei quali 5 ufficiali), un centinaio di cavalli fuori combattimento. I sovietici lasciano sul campo 150 morti e circa 600 prigionieri, oltre ad una cospicua mole di armi (4 cannoncini, 10 mortai e una cinquantina tra mitragliatrici ed armi automatiche). L'azione, coraggiosa quanto audace, aveva contribuito all'allentamento della pressione dell'offensiva russa sul fronte del Don e aveva consentito il riordino delle posizioni italiane; le truppe sovietiche, tuttavia, furono in grado di consolidare le teste di ponte conquistate al di l\u00e0 del Don.\nConseguenze ed impatto mediatico in Italia.\nIl reggimento \"Savoia Cavalleria\" venne insignito della medaglia d'oro allo stendardo, furono concesse due medaglie d'oro alla memoria, due ordini militari di Savoia, 54 medaglie d'argento, 50 medaglie di bronzo, 49 croci di guerra, diverse promozioni per merito di guerra sul campo.\nLa carica di Isbuscenskij ebbe subito una vasta eco: in Italia suscit\u00f2 vero e proprio entusiasmo, con articoli sulla stampa ed ampie cronache nei cinegiornali Luce; l'azione venne ampiamente sfruttata e ingigantita dalla propaganda del regime, anche se dal punto di vista militare fu un episodio di ridotta importanza. Il commento di alcuni ufficiali tedeschi, che si congratularono con Bettoni dopo lo scontro, fu \u00abNoi queste cose non le sappiamo pi\u00f9 fare\u00bb il quale, per quanto con intenti elogiativi, era un indiretto riferimento all'arretratezza delle tecniche di guerra italiane."}
{"id": "1235144", "revid": "773636", "url": "https://it.wikipedia.org/wiki?curid=1235144", "title": "Chiesa di Sant'Antonio (Bolgheri)", "text": "La chiesa di Sant'Antonio \u00e8 un edificio sacro che si trova lungo il viale di San Guido a Bolgheri, nel territorio di Castagneto Carducci (LI).\nFu costruita nel 1686 per volont\u00e0 di Simone Della Gherardesca per commemorare la liberazione di Budapest dai Turchi. Ad aula unica, nella facciata campeggia uno stemma in pietra della famiglia. Nella parete di fondo una decorazione illusionistica simula un finto impianto architettonico costituito da una calotta absidale sostenuta da semipilastri e nella parte inferiore da due porte dipinte, sopra le quali coppie di putti sostengono gli stemmi comitali. Un contraltare composto da colonne, trabeazione, frontone e timpano, si staglia al centro accentuando la sensazione di dilatazione spaziale. Al centro dell'altare \u00e8 dipinta la \"Visione di Sant'Antonio abate\": sullo sfondo si distinguono il castello di Bolgheri e la chiesa di Sant'Antonio."}
{"id": "1235146", "revid": "761672", "url": "https://it.wikipedia.org/wiki?curid=1235146", "title": "Statalizzazione", "text": ""}
{"id": "1235151", "revid": "3115", "url": "https://it.wikipedia.org/wiki?curid=1235151", "title": "Chiesa del Santissimo Crocifisso (Castagneto Carducci)", "text": "La chiesa del Santissimo Crocifisso \u00e8 un edificio sacro che si trova a Castagneto Carducci in via Indipendenza.\nStoria e descrizione.\nFu fondata nel 1587 ma l'aspetto attuale si deve agli interventi voluti nel 1912 dal conte Walfredo Della Gherardesca. Sulla facciata a capanna si apre il portale sovrastato da una lunetta a sesto acuto in cui \u00e8 raffigurata a mosaico l'immagine del \"Cristo morto\". Sul lato destro si trova una seconda porta conclusa da una lunetta a tutto sesto con lo stemma Della Gherardesca.\nLungo le pareti interne corre una semplice decorazione pittorica che simula un basamento marmoreo con inserti di forma geometrica. Tra gli arredi originali, l'altare a sarcofago - che contiene la statua del \"Cristo morto\" - impreziosito da un pannello in legno dorato che si apre al centro a forma di croce, e l'opera pi\u00f9 preziosa a cui \u00e8 dedicato l'edificio, il \"Crocifisso\" ligneo quattrocentesco. L'opera venne ritrovata tra i ruderi del monastero di San Colombano di Donoratico, fondato in epoca longobarda, che fu distrutto assieme al castello.\nIl crocifisso viene conservato in una teca chiusa, scoperta due volte l'anno, il 3 maggio e il 14 settembre, inoltre ogni tre anni viene portato in processione nelle feste Triennali in cui \u00e8 particolarmente venerato."}
{"id": "1235155", "revid": "253269", "url": "https://it.wikipedia.org/wiki?curid=1235155", "title": "Nancy Allen", "text": "Attiva dal 1973 al 2003, \u00e8 nota soprattutto per le sue interpretazioni in film di Brian De Palma, come \"Carrie, lo sguardo di Satana\" (1976), \"Vestito per uccidere\" (1980) e \"Blow Out\" (1981), e nella trilogia di \"Robocop\".\nBiografia.\nFiglia di un tenente del Dipartimento di Polizia di New York, ha tentato da giovane una carriera come ballerina, frequentando la High School of Performing Arts e la Jose Quintano's School for Young Professionals. Dopo aver cominciato una carriera in televisione, ha dovuto la sua fama cinematografica essenzialmente a Brian De Palma, il primo dei suoi tre mariti, che l'ha scelta come protagonista in vari film thriller, dirigendola in \"Carrie, lo sguardo di Satana\" (1976), \"Home Movies - Vizietti familiari\" (1979), \"Vestito per uccidere\" (1980) e \"Blow Out\" (1981). Fra le altre sue apparizioni, quella in \"L'ultima corv\u00e9\" (1973) con Jack Nicholson, e nelle commedie \"1964: Allarme a New York arrivano i Beatles\" (1978) diretta da Robert Zemeckis e \"1941 - Allarme a Hollywood\" (1979) per la regia di Steven Spielberg.\nDopo il divorzio da De Palma, con cui fu sposata dal 1979 al 1983, la sua carriera sub\u00ec un declino; torn\u00f2 alla ribalta quando il regista Paul Verhoeven la volle come coprotagonista del suo film di fantascienza \"RoboCop\" (1987), accanto a Peter Weller. La Allen recit\u00f2 anche nel \"cult\" \"Philadelphia Experiment\" (1984) e in \"Poltergeist III - Ci risiamo\" (1988), terzo episodio della serie avviata dal celebre horror fantascientifico di Tobe Hooper. Negli ultimi anni apparve per lo pi\u00f9 in produzioni televisive, partecipando come \"guest star\" alla celebre serie televisiva \"Law &amp; Order - I due volti della giustizia\", ma con un significativo seppur breve ruolo al cinema in \"Out of Sight\" (1998) di Steven Soderbergh, accanto a George Clooney e Jennifer Lopez."}
{"id": "1235159", "revid": "281779", "url": "https://it.wikipedia.org/wiki?curid=1235159", "title": "Riferimento inerziale", "text": ""}
{"id": "1235163", "revid": "697352", "url": "https://it.wikipedia.org/wiki?curid=1235163", "title": "Chiesa del Santissimo Crocifisso", "text": ""}
{"id": "1235165", "revid": "9892800", "url": "https://it.wikipedia.org/wiki?curid=1235165", "title": "Monastero di Casole", "text": ""}
{"id": "1235168", "revid": "287204", "url": "https://it.wikipedia.org/wiki?curid=1235168", "title": "Giuseppe Baldo (calciatore)", "text": "A Piombino Dese, suo paese natale, gli \u00e8 stato dedicato lo stadio comunale.\nCarriera.\nGiocatore.\nMediano, inizi\u00f2 la sua carriera nel Padova, con la quale esord\u00ec in Serie A nel corso del campionato 1932-33. Nel 1935 pass\u00f2 alla Lazio, squadra con la quale rimase per 7 stagioni, fino alla fine della carriera di calciatore.\nNel 1936 fu convocato da Vittorio Pozzo per le Olimpiadi di Berlino, dove l' conquist\u00f2 l'oro. Fu l'ultimo giocatore di quella Nazionale Olimpica a scomparire, nel 2007, a 93 anni.\nDirigente sportivo.\nTerminata la carriera di calciatore, lavor\u00f2 come dirigente nel CONI. Durante la guerra fu Segretario dell'avvocato Giovanni Mauro dal 1943 al 1946.\nNel 1964 fu incaricato da Giulio Onesti al ruolo di direttore della Scuola centrale dello Sport."}
{"id": "1235181", "revid": "6923", "url": "https://it.wikipedia.org/wiki?curid=1235181", "title": "OM 100", "text": ""}
{"id": "1235188", "revid": "305248", "url": "https://it.wikipedia.org/wiki?curid=1235188", "title": "Giulio Andreotti", "text": "\u00c8 stato uno dei principali esponenti della Democrazia Cristiana, partito protagonista della vita politica italiana per gran parte della seconda met\u00e0 del XX secolo.\nHa partecipato a dieci elezioni politiche nazionali: \u00e8 stato il candidato con il maggior numero di preferenze in Italia in quattro occasioni (nel 1958, nel 1972, nel 1979 e nel 1987) e il secondo nelle altre sei (nel 1948 e nel 1953, dietro Alcide De Gasperi; nel 1963 e nel 1968, dietro Aldo Moro; nel 1976 e nel 1983, dietro Enrico Berlinguer). Infine, nel 1991 \u00e8 stato nominato senatore a vita dal Presidente della Repubblica Francesco Cossiga. Dal 1945 al 2013 fu quindi sempre presente nelle assemblee legislative italiane: dalla Consulta nazionale all'Assemblea costituente, e poi nel Parlamento italiano dal 1948, come deputato fino al 1991 e successivamente come senatore a vita.\nAndreotti \u00e8 stato il politico con il maggior numero di incarichi governativi nella storia della repubblica. Fu infatti: sette volte presidente del Consiglio (per un totale di 2652 giorni, ossia 7 anni, 3 mesi e 7 giorni) e per 34 volte Ministro della Repubblica considerando anche gli incarichi ad interim: otto volte Ministro della difesa; cinque volte Ministro degli affari esteri; tre volte Ministro delle partecipazioni statali (tutte ad interim); quattro volte Ministro del bilancio e della programmazione economica (due volte ad interim nello stesso Governo Andreotti V dal 27/03/1979 al 28/03/1979 e dal 15/07/1979 al 03/08/1979); tre volte Ministro dell'industria, del commercio e dell'artigianato; due volte Ministro delle finanze; due volte Ministro dell'interno (il pi\u00f9 giovane della storia repubblicana) a soli trentacinque anni, mentre la seconda volta lo fu ad interim nel suo 4\u00ba governo; due volte Ministro per i beni culturali e ambientali (ad interim); due volte Ministro per gli interventi straordinari nel Mezzogiorno (nei governi Moro IV e Moro V); una volta Ministro del tesoro; una volta Ministro delle politiche comunitarie (ad interim), una volta Ministro per il coordinamento della ricerca scientifica e tecnologica (ad interim nel suo V governo). Nella storia della Repubblica Italiana Andreotti \u00e8 il secondo Presidente del Consiglio per numero di giorni in carica, superato solo da Silvio Berlusconi.\nA cavallo tra XX e XXI secolo fu imputato in un processo per il reato di associazione a delinquere di stampo mafioso. Fu assolto in primo grado dal Tribunale di Palermo con sentenza del 23 ottobre 1999. La Corte d'appello di Palermo, con sentenza del 2 maggio 2003, dichiar\u00f2 commessi ma prescritti i reati anteriori alla primavera del 1980, mentre fu confermata l'assoluzione per tutti gli avvenimenti successivi dal momento che la corte rilev\u00f2 che dopo quella data, anche come conseguenza dell'assassinio del governatore democristiano della Sicilia Piersanti Mattarella, egli mut\u00f2 atteggiamento portando avanti un \"\"incisivo\" \"impegno antimafia condotto nella sede sua propria dell'attivit\u00e0 politica\".\" La Cassazione, infine, conferm\u00f2 la sentenza d'appello ed Andreotti pag\u00f2 le spese processuali.\n\u00c8 stato sposato dal 1945 con Livia Danese (1921-2015), da cui ha avuto quattro figli: Marilena (1946), Lamberto (1950), Stefano (1952) e Serena (1954). Nel luglio 2007 ha donato l'archivio personale (incrementandone poi la dotazione documentaria fino alla scomparsa) all'Istituto Luigi Sturzo.\nBiografia.\nInfanzia ed educazione.\nGiulio Andreotti \u00e8 nato a Roma, in via dei Prefetti 18, da genitori originari di Segni, in Ciociaria: suo padre Filippo (1888-1921) era un maestro elementare e sua madre Rosa Falasca (1890-1976) era una casalinga. Andreotti era l'ultimo figlio dopo il fratello Francesco (1913-2013) e la sorella Elena (1916-1934). All'et\u00e0 di due anni rimase orfano di padre, morto a causa della febbre spagnola nel 1921, e in seguito perse anche Elena, l'unica sorella:\nFrequent\u00f2 il ginnasio al \"Visconti\" e il liceo al \"Tasso\". S'iscrisse poi alla facolt\u00e0 di Giurisprudenza per ragioni da lui cos\u00ec illustrate:\nInizi\u00f2 a soffrire fin da ragazzo di forti emicranie, mentre la sua gracile costituzione fisica giustific\u00f2 infauste previsioni che Andreotti ricorda cos\u00ec:\nAndreotti raccont\u00f2 della funesta previsione del medico militare anche ad Oriana Fallaci:\nDopo aver completato la scuola dell'obbligo, si laure\u00f2 in legge con il voto di 110/110 presso l'Universit\u00e0 degli Studi di Roma \"La Sapienza\" il 10 novembre del 1941.\nInizio della carriera politica.\nIntraprese la carriera politica gi\u00e0 nel corso degli studi universitari, durante i quali entr\u00f2 a far parte della Federazione Universitaria Cattolica Italiana; Andreotti ha spiegato cos\u00ec i motivi della sua adesione:\nRiguardo all'impiegato della biblioteca, Andreotti ha spiegato: \u00abIo non sapevo chi fosse quel signore. Lui sapeva invece che dirigevo il giornale degli universitari cattolici\u00bb. Infatti nella FUCI Andreotti era giunto, nel luglio 1939, a ricoprire l'incarico di direttore di \"Azione Fucina\" (la rivista degli universitari cattolici), proprio mentre Aldo Moro assumeva la presidenza dell'associazione. La FUCI non si sottrasse al clima nazionalistico, ma nel corso del conflitto cerc\u00f2 un proprio modello di partecipazione alla guerra rifiutando i miti della violenza rigenerativa e della guerra rivoluzionaria e insistendo sulla carit\u00e0 cristiana e il sacrificio, tanto che alcuni numeri del giornale furono sequestrati.\nQuando nel 1942 Moro fu chiamato alle armi, Andreotti gli succedette nell'incarico di presidente, incarico che mantenne sino al 1944:\nNel luglio del 1943 prese parte ai lavori che portarono alla redazione del \"Codice di Camaldoli\". Durante la guerra scrisse per la \"R\"ivista del\" \"Lavoro\"\", pubblicazione di propaganda fascista. Partecip\u00f2 anche alla redazione clandestina de \"Il Popolo\". Il 30 luglio 1944, al Congresso di Napoli, fu eletto nel primo Consiglio nazionale della Democrazia Cristiana e il 19 agosto divenne responsabile dei gruppi giovanili del partito; in tale carica verr\u00e0 confermato dal Congresso nazionale del Movimento giovanile DC di Assisi del gennaio 1947.\nElezione all'Assemblea costituente e prime responsabilit\u00e0 di governo.\nFu De Gasperi ad introdurlo nella scena politica nazionale, designandolo quale componente della Consulta Nazionale nel 1945 e successivamente favorendone la candidatura alle elezioni del 1946 all'Assemblea Costituente. I due si conobbero casualmente nella Biblioteca Vaticana dove De Gasperi aveva un modesto impiego concessogli dal Vaticano per consentirgli di sfuggire alla miseria cui lo aveva condannato il regime fascista e fra i due si svilupp\u00f2 un intenso rapporto nonostante le profonde differenze caratteriali.\nAll'inizio degli anni quaranta monsignor Giovanni Battista Montini (futuro papa Paolo VI), gi\u00e0 assistente ecclesiastico della Fuci e sostituto della segreteria di Stato, aveva notato il giovane Andreotti e fu lui nel maggio 1947 ad esortare De Gasperi perch\u00e9 lo nominasse sottosegretario alla Presidenza del Consiglio, \u00ablasciando di stucco un'intera schiera di vecchi popolari che affollavano l'anticamera politica della nuova Italia\u00bb.\nSottosegretario nei Governi De Gasperi.\nAndreotti divenne cos\u00ec parte del quarto governo De Gasperi, venendo poi eletto nel 1948 alla Camera dei deputati per la circoscrizione di Roma-Latina-Viterbo-Frosinone, in quella che sar\u00e0 la sua roccaforte elettorale fino agli anni novanta. Nel 1952, in vista delle elezioni amministrative del comune di Roma, Andreotti diede prova delle sue capacit\u00e0 diplomatiche e della credibilit\u00e0 conseguita agli occhi del Papa negli anni della presidenza della Fuci scrivendo a Pio XII un appunto che finalmente lo persuase \u2013 dopo che non vi erano riusciti n\u00e9 Montini n\u00e9 De Gasperi \u2013 a rinunciare all'\"operazione Sturzo\" (cio\u00e8 all'idea di un'alleanza elettorale che coinvolgesse anche i neofascisti).\nDurante gli anni del sottosegretariato alla presidenza del consiglio, Andreotti si occup\u00f2 della produzione cinematografica italiana. La legge Andreotti del 1949 prevedeva la difesa del cinema italiano dalla saturazione del mercato americano imponendo una tassa sul doppiaggio; inoltre, le sceneggiature delle produzioni italiane dovevano essere sottoposte all'approvazione governativa per aggiudicarsi finanziamenti pubblici. Tra il 1947 e il 1950, Andreotti si avvalse della collaborazione del frate domenicano Felix Morlion per fondare un neorealismo cattolico. Questo doveva combattere il pericolo neorealista, colpevole di dare una rappresentazione negativa dell'Italia all'esterno. Questo tentativo risulter\u00e0 nella presentazione di due film di Roberto Rossellini alla 11\u00aa Mostra internazionale d'arte cinematografica di Venezia, \"Francesco, giullare di Dio\" e \"Stromboli (Terra di Dio)\".\nAndreotti mantenne la carica di sottosegretario alla Presidenza in tutti i governi De Gasperi e poi nel successivo governo Pella, fino al gennaio 1954. Ad Andreotti furono affidate numerose e ampie deleghe (fra le altre, quelle per lo spettacolo, lo sport, la riforma della pubblica amministrazione, l'epurazione). A lui si devono in particolare la rinascita del CONI che si pensava di sciogliere o liquidare dopo la caduta del regime fascista, l'autonomia finanziaria dello sport attraverso il collegamento con il Totocalcio e la rinascita dell'industria cinematografica nazionale e il rilancio degli stabilimenti di Cinecitt\u00e0 devastati nell'immediato dopoguerra (Legge n. 958 del 29 dicembre 1949) fornendo inoltre prestiti alle imprese di produzione italiane e adottando misure per prevenire il dominio del mercato da parte delle produzioni americane.\n\u00c8 del 1953, fra l'altro, il cosiddetto \"veto Andreotti\" contro il blocco dell'importazione di calciatori stranieri. Le benemerenze acquisite da Andreotti in questi anni nei confronti dello sport italiano gli verranno riconosciute il 30 novembre 1958 con la nomina all'unanimit\u00e0, da parte del Consiglio nazionale del Coni, a presidente del Comitato organizzatore delle Olimpiadi di Roma 1960. Molti anni dopo, nel 1990, Andreotti verr\u00e0 inoltre insignito del prestigioso Collare all'Ordine olimpico, la massima onorificenza del Comitato Olimpico Internazionale. Seguirono altri innumerevoli incarichi, tanto che Andreotti fu presente in quasi tutti i governi della Prima Repubblica.\nNel periodo 1947-54 fu inoltre il responsabile politico dell'Ufficio per le zone di confine (Uzc), che tramite ingenti fondi riservati finanziava partiti, giornali ed enti di vario tipo per difendere l'italianit\u00e0 in delicate zone di frontiera come Friuli Venezia Giulia, Trentino-Alto Adige e Valle d'Aosta. L'Uzc svolgeva poi una serie di altre attivit\u00e0 di natura amministrativa e burocratica relative al rapporto con le minoranze linguistiche e all'attuazione dell'autonomia (escludendo il Friuli Venezia Giulia). Perci\u00f2 ebbe un ruolo preminente come raccordo tra Roma e la classe dirigente locale.\nAnni Cinquanta e Sessanta.\nMinistro delle Finanze.\nNel 1954 fu per la prima volta ministro, entrando a far parte del breve primo governo Fanfani come Ministro dell'interno. Successivamente divenne Ministro delle Finanze nei governi Segni I e Zoli.\nNel novembre 1958 Andreotti fu nominato presidente del comitato organizzatore delle Olimpiadi del 1960 che si sarebbero tenute a Roma.\nNell'agosto del 1958 rimase coinvolto per \u00abmancata vigilanza\u00bb nel Caso Giuffr\u00e8 sulla base di un \"memoriale\", poi rivelatosi falso. Dall'accusa venne completamente scagionato da una commissione d'inchiesta parlamentare. Viene invece censurato da una Commissione d'inchiesta parlamentare del 1961-1962 su alcune irregolarit\u00e0 nei lavori dell'aeroporto di Fiumicino.\nNascita della \"corrente andreottiana\".\nQuasi parallelamente all'affermarsi della segreteria nazionale di Amintore Fanfani, la corrente andreottiana nacque in quegli anni, ereditando nella capitale i quadri della destra clericale che nel 1952 s'erano coalizzati\u00a0\u2013 con la benedizione del Vaticano\u00a0\u2013 dietro il tentativo di espugnare il Campidoglio con la lista civica guidata da Luigi Sturzo. Essa esord\u00ec con la campagna di stampa che implic\u00f2 Piero Piccioni (figlio del vicesegretario nazionale Attilio Piccioni) nella vicenda del caso Montesi.\nEliminata cos\u00ec la vecchia guardia degasperiana dalla guida del partito, gli andreottiani aiutarono la neonata corrente dei dorotei a conseguire la maggioranza necessaria per scalzare Fanfani dalla Presidenza del consiglio e dalla segreteria della Democrazia cristiana. Si trattava di \u00abuna sorta di curva Sud del partito [...] anche se marginale all'interno della DC\u00bb, che Franco Evangelisti battezz\u00f2 \u00abcorrente Primavera\u00bb.\nMinistro della Difesa.\nNei primi anni sessanta fu Ministro della difesa si batt\u00e8 per l'aumento della spesa pubblica italiana e promosse una politica \"forte\" a livello internazionale, imponendosi per l'installazione di missili Jupiter nel 1959 nel contesto del riarmo atlantico. In questo periodo esplose lo scandalo dei fascicoli SIFAR e del Piano Solo, un presunto progetto di golpe neofascista, promosso, secondo il settimanale \"L'Espresso\", dal generale missino Giovanni De Lorenzo.\nL'incarico ministeriale rivestito da Andreotti fu onerato, da una successiva legge, della responsabilit\u00e0 della distruzione dei fascicoli, con cui il Sifar aveva schedato importanti politici italiani, di cui aveva composto dei ritratti poco favorevoli. Gli si addebit\u00f2 perci\u00f2 una responsabilit\u00e0 quanto meno oggettiva nel fatto che\u00a0\u2013 come \u00e8 stato accertato \u2013 quei fascicoli fossero stati prima fotocopiati e poi passati alla P2 di Licio Gelli, che aveva portato quei materiali all'estero, a dispetto del fatto che la commissione parlamentare d'inchiesta avesse deciso di far bruciare a Fiumicino, nell'inceneritore, i fascicoli abusivi.\nQuasi a rimarcare la differente cifra della sua condotta, Francesco Cossiga, che nella veste di sottosegretario alla Difesa procedette parallelamente all'espunzione con \"omissis\" del rapporto della commissione ministeriale d'inchiesta del generale Manes sul Piano Solo, ha sempre pubblicamente vantato il suo intervento censorio, dichiarando di averlo svolto nella piena legalit\u00e0. Nel dicembre del 1968 venne nominato capogruppo della Dc alla Camera, incarico che manterr\u00e0 per tutta la legislatura fino al 1972.\nAnni Settanta.\nPresidente del Consiglio.\nNel 1972, Giulio Andreotti divenne per la prima volta Presidente del Consiglio, incarico che regger\u00e0, alla guida di due esecutivi di centro-destra, fino al 1973.\nIl primo governo non ottenne la fiducia e fu costretto a dimettersi dopo nove giorni. Tale governo \u00e8 stato dunque finora quello col pi\u00f9 breve periodo di pienezza dei poteri nella storia della Repubblica Italiana ed il terzo a vedersi rifiutato il voto di fiducia dal parlamento, fatto che provoc\u00f2 le prime elezioni anticipate della Repubblica. L'esecutivo, tuttavia, rimase in carica dal 18 febbraio al 26 giugno 1972, per un totale di 128 giorni, ovvero 4 mesi e 8 giorni.\nDopo le elezioni del 1972, che videro la Democrazia Cristiana rimanere pi\u00f9 o meno stabile, si form\u00f2 il secondo governo Andreotti che fu il primo esecutivo dal 1957 a vedere l'organica partecipazione di ministri e sottosegretari liberali, rappresent\u00f2 un tentativo di resurrezione del centrismo di degasperiana memoria, e fu anche noto come \"governo Andreotti-Malagodi\". L'esecutivo cadde per il ritiro dell'appoggio esterno dei repubblicani al governo sulla materia della riforma televisiva: \"casus belli\" delle problematiche delle televisioni locali fu la vicenda di Telebiella. La battuta usata dalle opposizioni fu \"Andreotti inciamp\u00f2 nel cavo di Telebiella e cadde\".\nDopo la fine dei primi due governi Andreotti.\nAndreotti continu\u00f2 a ricoprire incarichi di primo piano nei successivi esecutivi. Nel ruolo di Ministro della difesa, rilasci\u00f2 una famosa intervista a Massimo Caprara con cui rivelava le coperture istituzionali dell'indagato per la strage di piazza Fontana, Guido Giannettini (Andreotti sar\u00e0 prosciolto, nel 1982, dall'accusa di favoreggiamento nei confronti di Giannettini).\nFra il 1974 e il 1976 ricopr\u00ec il ruolo di Ministro del bilancio e della programmazione economica nei governi Moro IV e Moro V.\nCompromesso storico.\nNel 1976, il governo, presieduto da Aldo Moro, perse la fiducia dei socialisti in Parlamento e il Paese si avvi\u00f2 alle elezioni anticipate, che videro un forte aumento del Partito Comunista Italiano, guidato da Enrico Berlinguer. La Democrazia Cristiana riusc\u00ec, anche se solo per pochi voti, a restare il partito di maggioranza relativa. Forte del buon risultato elettorale, Berlinguer propose, appoggiato anche da Aldo Moro e Amintore Fanfani, di dare concretezza al compromesso storico, ovvero alla formazione di un governo di coalizione fra PCI e DC, per superare la difficile situazione dell'Italia dell'epoca, colpita dalla crisi economica e dal terrorismo.\n\u00abGoverno della non sfiducia\u00bb.\nFu proprio Andreotti a essere prescelto per guidare il primo esperimento in questa direzione: egli var\u00f2 nel luglio del 1976 il suo terzo governo, detto della \u00abnon sfiducia\u00bb perch\u00e9, pur essendo un monocolore, si reggeva grazie all'astensione dei partiti dell'arco costituzionale (tutti tranne il MSI-DN).\nL'azione legislativa di questo inedito esperimento si concretizz\u00f2 in diverse riforme come la legge sul diritto d'uso fondiario (che introdusse severi vincoli di costruzione oltre che nuovi criteri per gli espropri dei terreni e nuove procedure di pianificazione delle costruzioni), la legge per il controllo da parte dello stato sugli affitti e le condizioni di locazione, l'aggiornamento \"ad hoc\" delle prestazioni in denaro nel settore agricolo e l'estensione del collegamento della pensione con il salario industriale a tutti gli altri sistemi pensionistici non gestiti dall'INPS.\nQuesto Governo cadde per\u00f2 nel gennaio del 1978.\nSolidariet\u00e0 nazionale.\nA marzo la crisi fu superata grazie alla mediazione di Aldo Moro, che promosse un nuovo esecutivo, sempre un monocolore democristiano ma sostenuto dal voto favorevole di tutti i partiti compreso il PCI (votarono contro solo MSI, PLI e SVP). Il nuovo governo fu nuovamente affidato ad Andreotti e ottenne la fiducia in Parlamento, il 16 marzo, lo stesso giorno del sequestro di Moro.\nLa drammatica situazione fece nascere la cosiddetta solidariet\u00e0 nazionale, in nome della quale il PCI accett\u00f2 di votare comunque la fiducia malgrado Andreotti avesse rifiutato tutte le richieste della sinistra (riduzione del numero dei Ministri, inclusione di alcuni indipendenti, esclusione di ministri quali Antonio Bisaglia e Carlo Donat-Cattin, apertamente contrari alla politica di solidariet\u00e0 nazionale). In qualit\u00e0 di Presidente del Consiglio, Andreotti decise di portare avanti la linea della fermezza, rifiutando ogni trattativa che avrebbe significato il riconoscimento delle BR da parte dello Stato (come sua controparte) dopo l'uccisione della scorta del presidente democristiano. A sostegno della linea dura del Governo si schierarono Enrico Berlinguer e Ugo La Malfa, ossia i due uomini che avrebbero avuto il maggiore interesse alla sopravvivenza di Moro, in quanto interprete e garante della politica di solidariet\u00e0 nazionale, mentre fu criticata dalla famiglia dell'ostaggio.\nNel suo memoriale, scritto mentre era prigioniero, Moro riserva giudizi durissimi su Andreotti. Dopo l'omicidio di Moro, nel maggio del 1978, l'esperienza della solidariet\u00e0 nazionale prosegu\u00ec, portando all'approvazione di importanti leggi come il piano decennale per l'edilizia residenziale (legge n. 457 del 5 agosto 1978), la legge Basaglia riguardante i manicomi e la riforma sanitaria che istituiva il servizio sanitario nazionale (legge n. 833 del 23 dicembre 1978). A livello europeo Andreotti stimol\u00f2 la nascita del Fondo europeo di sviluppo regionale.\nLa richiesta dei comunisti, per una partecipazione pi\u00f9 diretta alle attivit\u00e0 di governo, fu respinta dalla DC: di conseguenza Andreotti si dimise nel giugno del 1979. In quel periodo teorizz\u00f2 la \u00abstrategia dei due forni\u00bb, secondo cui il partito di maggioranza relativa avrebbe dovuto rivolgersi alternativamente a PCI e PSI, a seconda di chi dei due \u00abfacesse il prezzo del pane pi\u00f9 basso\u00bb.\nSta di fatto che ci\u00f2 produsse per lungo tempo un pessimo rapporto con Bettino Craxi: esso s'era degradato quando Andreotti aveva fissato le elezioni anticipate del 1979 a una settimana dalle europee di quell'anno (disattendendo la richiesta del PSI, che riteneva di avere maggiori \"chance\" di trascinamento con la coincidenza tra le due date), Ne scatur\u00ec il veto a incarichi di Governo per tutta la successiva legislatura (quando Craxi disse che \u00abla vecchia volpe \u00e8 finita in pellicceria\u00bb): si tratt\u00f2 dell'unico quadriennio della Prima Repubblica (oltre al periodo 1968-1971) in cui Andreotti non rivest\u00ec alcun incarico di Governo.\nAnni Ottanta e Novanta.\nMinistro degli affari esteri.\nNel 1983 Andreotti assunse la carica di Ministro degli affari esteri nel primo governo Craxi, incarico che mantenne nei successivi governi fino al 1989. Forte della sua pluridecennale esperienza di uomo politico, Andreotti favor\u00ec il dialogo fra USA e URSS, che in quegli anni si stava aprendo.\nAll'interno del governo, si rese protagonista di diversi scontri con Craxi - prevalentemente surrettizi, come quando sussurr\u00f2 a un giornalista di essere stato \u00ab... in Cina con Craxi e i suoi cari...\u00bb; l'antagonismo fu anche oggetto di satira e di moti di spirito della pi\u00f9 variegata origine. Ma nella gestione filoaraba della politica estera fu oggettivamente in consonanza con Craxi, schierandosi con lui - durante la crisi di Sigonella - nella decisione di sottrarre alla giustizia americana i terroristi che avevano dirottato la nave Achille Lauro, assassinando un passeggero paralitico.\nUltimi governi Andreotti.\nAnche grazie a questi sviluppi, svolse successivamente un ruolo di tramite fra Craxi e la Democrazia Cristiana, i cui rapporti erano tutt'altro che idilliaci. Gli scontri fra il carismatico \"leader\" socialista e il segretario democristiano Ciriaco De Mita erano all'ordine del giorno, tanto che i giornali parlarono dell'esistenza del triangolo CAF (Craxi-Andreotti-Forlani): quando tale intesa sottrasse a De Mita la guida del governo, nel 1989, fu chiamato nuovamente alla presidenza del Consiglio, incarico che resse fino al 1992.\nSi tratt\u00f2 di un governo dal decorso turbolento: la scelta di restare alla guida del governo, nonostante l'abbandono dei ministri della sinistra democristiana - dopo l'approvazione della norma sugli spot televisivi (favorevole alle emittenze private di Silvio Berlusconi, reso \"oligopolista\" dalla legge Mamm\u00ec) - non imped\u00ec il riemergere di antichi sospetti e rancori con Craxi (che alluse ad Andreotti quando disse che dietro il ritrovamento delle lettere di Moro in via Montenevoso vedeva una \"manina\", guadagnandosi la sua piccata replica che forse c'era stata una \"manona\"); la scoperta di Gladio e le \"picconate\" del presidente Francesco Cossiga lo videro destinatario di pressioni istituzionali fortissime, cui replic\u00f2 con la consueta levit\u00e0 di spirito dichiarando che era \u00ab... meglio tirare a campare che tirare le cuoia\u00bb.\nNel 1992, finita la legislatura, Andreotti rassegn\u00f2 le sue dimissioni, . Eppure a quel Presidente dovette la sua sopravvivenza politica nella sua quarta et\u00e0: l'anno prima era stato nominato senatore a vita proprio da Cossiga.\nPriva di radicamento territoriale al di fuori del Lazio (dove si valeva di proconsoli territoriali come Franco Evangelisti prima e Vittorio Sbardella poi, oltre che di \"specialisti\" nelle varie istituzioni come il magistrato di Cassazione Claudio Vitalone e il cardinale di Curia Fiorenzo Angelini), la corrente andreottiana si alleava periodicamente con correnti espresse da altre realt\u00e0 territoriali: da ultimo, negli anni ottanta, furono organici all'andreottismo, tra le tante, le correnti napoletane di Enzo Scotti e Paolo Cirino Pomicino, quella bresciana di Giovanni Prandini, quella milanese di Luigi Baruffi, quella emiliano-romagnola di Nino Cristofori, quella Toscana di Tommaso Bisagno, quella piemontese di Silvio Lega, quella calabrese di Camelo Pujia, quella palermitana di Salvo Lima e quella catanese di Nino Drago; al di l\u00e0 delle espressioni geografiche, un lungo tratto di cammino insieme compirono anche le frange politiche di Comunione e Liberazione, pur mantenendo un ampio margine di autonomia.\nDopo la nomina a Senatore a vita, nel Lazio la corrente fu sottoposta a forti tensioni per capire su chi dovessero convergere le forze. Lo scontro fu particolarmente aspro e port\u00f2 Vittorio Sbardella a uscire dal Gruppo. Alle prime elezioni politiche successive alla nomina come senatore a vita, quelle del 1992, lo stesso Sbardella ottenne un lusinghiero risultato, arrivando secondo a un'incollatura da Franco Marini. In Regione sedeva dal 1990 il nipote di Andreotti (per parte di moglie) Luca Danese.\nSenatore a vita.\nIn quello stesso anno, il 1992, Andreotti era considerato uno dei candidati pi\u00f9 papabili per la carica di presidente della Repubblica, ma la sua corrente non si espose mai con una candidatura esplicita che portasse alla conta dei voti, preferendo l'esercizio di un'estenuante interdizione che tenne sulla corda gli altri candidati del CAF (fino a \"bruciare\", in due memorabili scrutini di met\u00e0 maggio, la candidatura di Arnaldo Forlani, che non riusc\u00ec a raggiungere il \"quorum\" per meno di trenta voti). Quella di Andreotti, che era studiata come una candidatura da far emergere dopo l'affossamento delle altre, divenne per\u00f2 a sua volta del tutto impraticabile dopo l'assassinio del giudice Giovanni Falcone a Palermo: il fatto che due mesi prima fosse stato assassinato a Palermo Salvo Lima, della medesima corrente di Andreotti, fu giudicato in Parlamento un evento di scarsa presentabilit\u00e0 pubblica in una situazione di emergenza nazionale nella lotta alla mafia.\nCos\u00ec si pass\u00f2 a considerare altri nomi pi\u00f9 \"istituzionali\": prima il presidente del Senato Giovanni Spadolini e poi, con successo, quello della Camera Oscar Luigi Scalfaro, sostenuto anche dalla sinistra. Il 27 marzo 1993 ricevette un avviso di garanzia dalla Procura di Palermo con l'accusa di aver favorito la mafia, tramite la mediazione del suo rappresentante in Sicilia, Salvo Lima. Il Senato, dietro sua sollecitazione, concesse l'autorizzazione a procedere e il processo accert\u00f2 la collaborazione di Andreotti con la criminalit\u00e0 organizzata fino al 1980, facendo cos\u00ec scattare la prescrizione.\nLo stesso anno, dopo le rivelazioni di alcuni pentiti, venne indagato come mandante dell'omicidio Pecorelli dalla Procura di Perugia. Sar\u00e0 assolto definitivamente dalla Corte di cassazione dieci anni dopo. Dall'ottobre del 1993, Giulio Andreotti divenne direttore del mensile internazionale \"30 giorni nella Chiesa e nel Mondo\", in vendita solo nelle edicole intorno al Vaticano e nelle librerie Paoline, ma a cui \u00e8 possibile abbonarsi. Allo scioglimento della Democrazia Cristiana, nel 1994, ader\u00ec al Partito Popolare Italiano di Mino Martinazzoli, partito che lascer\u00e0 nel 2001, in seguito alla nascita della Margherita.\nAnni 2000 e 2010.\nNel febbraio del 2001 diede vita, insieme a Ortensio Zecchino e Sergio D'Antoni, al partito d'ispirazione cristiana denominato Democrazia Europea, che ottenne un risultato modesto alle elezioni e conflu\u00ec nell'UDC nel 2002.\nCandidato Presidente del Senato.\nLe elezioni politiche del 2006, che videro una vittoria di misura dell'Unione di Romano Prodi, con al Senato un leggero vantaggio di seggi tra lo schieramento vincente e la Casa delle Libert\u00e0, fecero discutere sui futuri assetti istituzionali e sulla necessit\u00e0 di ricompattare un'Italia sostanzialmente divisa in due. Perci\u00f2, da alcuni settori del centro-destra era giunta la proposta di assegnare la Presidenza del Senato al senatore a vita Andreotti, ritenuto capace di mediare tra i due schieramenti e tra le due anime del Paese; il tentativo fall\u00ec nelle votazioni del 28-29 aprile 2006.\nIl 19 maggio 2006, Andreotti accord\u00f2 la fiducia al governo Prodi II, assieme agli altri sei senatori a vita, suscitando vive polemiche nella Casa delle Libert\u00e0, che aveva sostenuto la sua candidatura alla Presidenza del Senato. Successivamente, si consult\u00f2 spesso con il nuovo Presidente del Consiglio riguardo alla politica estera, che continuava a seguire in qualit\u00e0 di membro della Commissione Affari esteri del Senato.\nUltimi anni e morte.\nIl 21 febbraio 2007 suscit\u00f2 scalpore la sua astensione in Senato alla risoluzione della maggioranza di centro-sinistra, relativa alle linee guida di politica estera illustrate dal Ministro degli esteri Massimo D'Alema al Senato della Repubblica, che non ottenne il \"quorum\" di maggioranza, iniziando cos\u00ec la crisi di Governo che port\u00f2 il presidente del Consiglio Romano Prodi a rassegnare, in serata, le dimissioni dal suo incarico (poi respinte) al presidente della Repubblica Giorgio Napolitano. Il senatore a vita aveva annunciato il giorno prima il suo voto favorevole. L'indomani dichiar\u00f2 ai \"mass media\" che il suo cambio di scelta fu dovuto al discorso di D'Alema, teso a marcare fortemente la discontinuit\u00e0 della politica estera del centrosinistra rispetto all'esecutivo dell'ex presidente del Consiglio Silvio Berlusconi; dichiar\u00f2 inoltre il suo totale disaccordo su una politica tesa da un lato ad osannare il \"leader\" di Forza Italia e dall'altro a demonizzarlo.\nAlcuni tra commentatori e giornalisti insinuarono che l'astensione di Andreotti fosse dovuta alla tensione politica tra il Vaticano e il Governo Prodi, sorta circa il disegno di legge sui DICO. Andreotti partecip\u00f2 in seguito, nel maggio 2007, a una manifestazione \"in difesa della famiglia\" (\"Family Day\"). Il 29 aprile 2008, a seguito della rinuncia dei senatori Rita Levi-Montalcini e Oscar Luigi Scalfaro, Andreotti svolse le funzioni di presidente provvisorio del Senato della Repubblica in quanto senatore pi\u00f9 anziano. Diresse quindi le votazioni che portarono all'elezione del senatore Renato Schifani alla seconda carica dello Stato.\nIl suo notevole archivio cartaceo (3500 faldoni, dal 1944 in poi), che, negli ultimi anni della sua carriera parlamentare, aveva sede nel suo ufficio di piazza in Lucina, \u00e8 stato acquisito dalla Fondazione Sturzo ed \u00e8 stato utilizzato da Andreotti anche successivamente. Dopo il 30 dicembre 2012, giorno della scomparsa di Rita Levi-Montalcini, \u00e8 stato il pi\u00f9 anziano senatore in carica.\nMor\u00ec il 6 maggio 2013 nella sua casa di Roma; per volont\u00e0 della famiglia le esequie si svolsero in forma privata. \u00c8 sepolto presso il cimitero monumentale del Verano di Roma.\nControversie e vicende giudiziarie.\nVicende giudiziarie.\nRapporti con Cosa nostra.\nAndreotti \u00e8 stato sottoposto a giudizio a Palermo per associazione per delinquere (fino al 28 settembre 1982) e associazione mafiosa (dal 29 settembre 1982 in avanti). Mentre la sentenza di primo grado, emessa il 23 ottobre 1999, lo aveva assolto perch\u00e9 il fatto non sussiste (in base all'articolo 530 comma 2 c.p.p.), la sentenza d'appello, emessa il 2 maggio 2003, distinguendo il giudizio tra i fatti fino al 1980 e quelli successivi, stabil\u00ec che Andreotti aveva \u00abcommesso\u00bb il \u00abreato di partecipazione all'associazione per delinquere\u00bb (Cosa nostra), \u00abconcretamente ravvisabile fino alla primavera 1980\u00bb, reato per\u00f2 \u00abestinto per prescrizione\u00bb. Per i fatti successivi alla primavera del 1980 Andreotti \u00e8 stato invece assolto.\nLa sentenza della Corte d'appello di Palermo del 2 maggio 2003, in estrema sintesi, parla di una \u00abautentica, stabile ed amichevole disponibilit\u00e0 dell'imputato verso i mafiosi fino alla primavera del 1980\u00bb. Interrogato dalla procura di Palermo il 19 maggio 1993, il sovraintendente capo della polizia Francesco Stramandino, dichiar\u00f2 di aver assistito il 19 agosto 1985, in qualit\u00e0 di responsabile della sicurezza dell'allora Ministro degli Esteri Andreotti, a un incontro tra lo stesso politico e quello che solo successivamente sar\u00e0 identificato come \"boss\" Andrea Manciaracina, all'epoca sorvegliato speciale e uomo di fiducia di Salvatore Riina. Lo stesso Andreotti ammise in aula l'incontro con Manciaracina, spiegando che il colloquio ebbe a che fare con problemi relativi alla legislazione sulla pesca.\nLa sentenza di appello defin\u00ec \u00abinverosimile\u00bb la \u00abricostruzione dell'episodio offerta dall'imputato\u00bb. Pur confermando che Andreotti incontr\u00f2 uomini appartenenti a Cosa nostra anche dopo la primavera del 1980, il tribunale stabil\u00ec che mancava \u00abqualsiasi elemento che consentisse di ricostruire il contenuto del colloquio\u00bb. La versione fornita da Giulio Andreotti, secondo il tribunale, potrebbe essere dovuta \u00abal suo intento di non offuscare la propria immagine pubblica ammettendo di avere incontrato un soggetto strettamente collegato alla criminalit\u00e0 organizzata e di avere conferito con lui in modo assolutamente riservato\u00bb.\nSia l'accusa sia la difesa presentarono ricorso in Cassazione, l'una contro la parte assolutiva, e l'altra per cercare di ottenere l'assoluzione anche sui fatti fino al 1980, anzich\u00e9 il proscioglimento per prescrizione. Tuttavia la Corte di cassazione il 15 ottobre 2004 rigett\u00f2 entrambe le richieste confermando la prescrizione per qualsiasi ipotesi di reato fino alla primavera del 1980 e l'assoluzione per il resto. Nella motivazione della sentenza di appello si legge (a pagina 211):\nSe la sentenza definitiva fosse arrivata entro il 20 dicembre 2002 (termine per la prescrizione), avrebbe potuto dare luogo ad uno dei seguenti due esiti alternativi:\n- Andreotti avrebbe potuto essere condannato in base all'articolo 416 c.p., cio\u00e8 all'associazione \"semplice\", poich\u00e9 quella aggravata di tipo mafioso (416-bis c.p.) fu introdotta nel codice penale soltanto nel 1982, grazie ai relatori Virginio Rognoni (DC) e Pio La Torre (PCI), oppure\n- l'imputato avrebbe potuto essere assolto con formula piena con la conferma della sentenza di primo grado.\nNel dettaglio, il giudice di legittimit\u00e0 scrive:\nLa stessa sentenza della Corte di Cassazione ha affermato che Andreotti ha incontrato almeno due volte l'allora capo dei capi di Cosa Nostra Stefano Bontate.\nLe rivelazioni dei pentiti.\nLeonardo Messina ha affermato di aver sentito dire che Andreotti era \"punciutu\", ossia un uomo d'onore con giuramento rituale. Baldassare Di Maggio raccont\u00f2 di un bacio tra Andreotti e Tot\u00f2 Riina. Successivamente questo non venne provato e si ritiene che abbia attirato tutta l'attenzione del processo su questo ipotetico fatto suggestivo, allontanandola dalle testimonianze di circa 40 pentiti.\nGiovanni Brusca ha affermato: \u00abPer quel che riguarda gli omicidi Dalla Chiesa e Chinnici, io credo che non sarebbe stato possibile eseguirli senza scatenare una reazione dello Stato se non ci fosse stato il benestare di Andreotti. Durante la guerra di mafia c'erano morti tutti i giorni. Nino Salvo mi incaric\u00f2 di dire a Tot\u00f2 Riina che Andreotti ci invitava a stare calmi, a non fare troppi morti, altrimenti sarebbe stato costretto ad intervenire con leggi speciali\u00bb e \u00abChiarisco che in Cosa Nostra c'era la consapevolezza di poter contare su un personaggio come Andreotti\u00bb.\nOmicidio Piersanti Mattarella.\nNel 2004 la Cassazione conferma le accuse nei confronti di Andreotti. La sentenza, pur assolvendolo per alcuni reati e dichiarando l'avvenuta prescrizione per altri, afferma che Andreotti era a conoscenza delle intenzioni della mafia di uccidere il Presidente della Regione Piersanti Mattarella, tanto che aveva incontrato il capo di Cosa Nostra Stefano Bontate prima che l'omicidio avvenisse, per esprimere la sua contrariet\u00e0. Quando Mattarella venne assassinato, Andreotti si rec\u00f2 nuovamente in Sicilia incontrandolo nuovamente per chiarire la vicenda, tuttavia non mise mai al corrente Mattarella o gli inquirenti delle intenzioni di Cosa nostra. La Cassazione ha affermato:\nOmicidio Pecorelli.\nAndreotti \u00e8 stato anche processato per il coinvolgimento nell'omicidio di Mino Pecorelli, avvenuto il 20 marzo 1979. Secondo i magistrati investigatori, Andreotti commission\u00f2 l'uccisione del giornalista, direttore della testata Osservatore Politico (OP). Pecorelli \u2013 che aveva gi\u00e0 pubblicato notizie ostili ad Andreotti, come quella sul mancato incenerimento dei fascicoli SIFAR sotto la sua gestione alla Difesa \u2013 aveva predisposto una campagna di stampa su finanziamenti illegali della Democrazia Cristiana e su presunti segreti riguardo al rapimento e all'uccisione dell'ex Presidente del Consiglio Aldo Moro, avvenuti nel 1978 ad opera delle Brigate Rosse.\nIn particolare, il giornalista aveva denunciato connessioni politiche dello scandalo petroli, con una copertina intitolata \"Gli assegni del Presidente\" con l'immagine di Andreotti, ma accett\u00f2 di fermare la pubblicazione del giornale gi\u00e0 nella rotativa. Il pentito Tommaso Buscetta testimoni\u00f2 che Gaetano Badalamenti gli raccont\u00f2 che \u00abl'omicidio fu commissionato dai cugini Salvo per conto di Giulio Andreotti\u00bb, il quale avrebbe avuto paura che Pecorelli pubblicasse informazioni che avrebbero potuto distruggere la sua carriera politica.\nIn primo grado nel 1999 la Corte d'assise di Perugia prosciolse Andreotti, il suo braccio destro Claudio Vitalone (ex Ministro del Commercio con l'estero), Gaetano Badalamenti, Giuseppe Cal\u00f2, il presunto \"killer\" Massimo Carminati (uno dei fondatori dei Nuclei Armati Rivoluzionari) e Michelangelo La Barbera per non aver commesso il fatto (in base all'articolo 530 c.p.p.). Successivamente, il 17 novembre 2002 la Corte d'assise d'appello ribalt\u00f2 la sentenza di primo grado per Badalamenti e Andreotti, condannandoli a 24 anni di carcere come mandanti dell'omicidio Pecorelli. Il 30 ottobre 2003 la sentenza d'appello fu annullata senza rinvio dalla Cassazione, annullamento che rese definitiva la sentenza di assoluzione di primo grado.\nPer la Cassazione la sentenza d'appello si basava su \u00abun proprio teorema accusatorio formulato in via autonoma e alternativa in violazione sia delle corrette regole di valutazione della prova che del basilare principio di terziet\u00e0 della giurisdizione\u00bb, sostenendo che il processo di secondo grado avrebbe dovuto confermare il giudizio di assoluzione, basato su una \u00abcorretta applicazione della garanzia\u00bb. I supremi giudici aggiunsero che le rivelazioni di Buscetta non si basavano su elementi concreti \u00abcirca l'identificazione dei tempi, delle forme, delle modalit\u00e0 e dei soggetti passivi (intermediari, submandanti o esecutori materiali) del conferimento da parte di Andreotti del mandato di uccidere\u00bb, oltre al fatto che mancava il movente e che la sentenza di condanna non aveva spiegato n\u00e9 come n\u00e9 perch\u00e9 l'imputato avrebbe ordinato l'omicidio del giornalista.\nCaso Almerighi.\n\u00c8 stato condannato in via definitiva il 4 maggio 2010 per aver diffamato il giudice Mario Almerighi definendolo \u00abfalso testimone, autore di infamie e pazzo\u00bb.\nCoinvolgimenti in altre vicende.\nLa figura di Andreotti \u00e8 oggetto di interpretazioni e polemiche di varia natura. Le numerose contestazioni che gli sono state volte hanno riguardato praticamente tutti i campi della sua attivit\u00e0 e sono venute anche da politici e giornalisti illustri (come Indro Montanelli). In parte ci\u00f2 \u00e8 ascrivibile all'assolutamente inedito \"curriculum\" ministeriale accumulato, che fece s\u00ec che anche senza pi\u00f9 rivestire cariche formali egli fosse referente di alti funzionari e burocrati ministeriali e dei servizi di sicurezza, con un coinvolgimento personale in vicende che non lo riguardavano pi\u00f9 sotto il profilo istituzionale.\nAccuse e sospetti gli sono stati rivolti a proposito delle sue relazioni con la loggia P2, Cosa Nostra, la Chiesa cattolica e con alcuni individui legati ai pi\u00f9 oscuri misteri della storia repubblicana. Tali voci - e specialmente il reato relativo al rapporto con Cosa Nostra - hanno certamente danneggiato la sua immagine pubblica: come s'\u00e8 visto nel 1992, scaduto il mandato del dimissionario Francesco Cossiga come Presidente della repubblica, la candidatura di Andreotti sembrava destinata ad avere la meglio finch\u00e9, durante i giorni delle votazioni di maggio, la strage di Capaci orient\u00f2 la scelta dei parlamentari verso Oscar Luigi Scalfaro.\nAndreotti e Dalla Chiesa.\nNel 1978, dopo il rapimento e l'uccisione di Aldo Moro, in seguito al ritrovamento di un borsello sopra un pullman, i carabinieri del generale Carlo Alberto Dalla Chiesa riuscirono a individuare un covo delle Brigate Rosse appartenente alla colonna Walter Alasia, situato a Milano, in Via Monte Nevoso. Ne scaturirono 9 arresti e una serie di perquisizioni, nella quale furono rinvenuti alcuni documenti riguardanti il rapimento di Moro e parte di un memoriale dello stesso. Il Memoriale Moro sarebbe stato consegnato da Dalla Chiesa ad Andreotti a causa delle informazioni contenute al suo interno. Inoltre nel 1979, pochi giorni prima di essere ucciso, Mino Pecorelli incontr\u00f2 Dalla Chiesa per ricevere informazioni sul Memoriale, consegnandogli documenti riguardanti Andreotti.\nNel 1982 Andreotti spinse molto sulla disponibilit\u00e0 di Dalla Chiesa ad accettare l'incarico propostogli di Prefetto di Palermo. In un diario, un appunto del generale Carlo Alberto dalla Chiesa datato 2 aprile 1982 al presidente del Consiglio Giovanni Spadolini scriveva che la corrente democristiana siciliana facente capo ad Andreotti sarebbe stata la \"famiglia politica\" pi\u00f9 inquinata da contaminazioni mafiose.\nSempre Dalla Chiesa, nel suo taccuino personale scrive: \u00abIeri anche l'on. Andreotti mi ha chiesto di andare [da lui, ndr] e, naturalmente, date le sue presenze elettorali in Sicilia, si \u00e8 manifestato per via indiretta interessato al problema; sono stato molto chiaro e gli ho dato per\u00f2 la certezza che non avr\u00f2 riguardi per quella parte di elettorato alla quale attingono i suoi grandi elettori.[...] Sono convinto che la mancata conoscenza del fenomeno [...] lo ha condotto e lo conduce a errori di valutazione e circostanze.\u00bb\nRapporti con Michele Sindona e Licio Gelli.\nSecondo la Corte di Perugia e il Tribunale di Palermo \u00abAndreotti aveva rapporti di antica data con molte delle persone che a vario titolo si erano interessate della vicenda del banchiere della Banca Privata Italiana ed esponente della loggia massonica P2 Michele Sindona, oltre che con lo stesso Sindona.\u00bb\nTali rapporti s'intensificarono nel 1976, al momento del crac finanziario delle banche di Sindona: Licio Gelli, capo della loggia P2, propose un piano per salvare la Banca Privata Italiana all'allora Ministro della difesa Andreotti. Quest'ultimo incaric\u00f2 informalmente il senatore Gaetano Stammati (affiliato alla loggia P2) e Franco Evangelisti di studiare il progetto di salvataggio della Banca Privata Italiana, il quale venne per\u00f2 rifiutato da Mario Sarcinelli, vice direttore generale della Banca d'Italia. In seguito, Andreotti si giustific\u00f2 sostenendo che il suo interessamento per il salvataggio della Banca Privata Italiana era solo di natura istituzionale. Tuttavia, anche durante la lunga latitanza di Sindona all'hotel Pierre di New York, Andreotti continu\u00f2 a mantenere contatti con l'avvocato del banchiere, Rodolfo Guzzi , mostrandosi pi\u00f9 che disponibile a tutte le iniziative volte a favorire lo stesso Sindona, sia per il salvataggio finanziario, sia per evitargli l'estradizione.\nSolo dopo il falso rapimento di Sindona, la sua estradizione e il conseguente arresto per bancarotta fraudolenta e per l'omicidio del liquidatore della Banca Privata Italiana Giorgio Ambrosoli, Andreotti se ne distanzi\u00f2 pubblicamente.\nSu Ambrosoli, Andreotti ha in seguito dichiarato: \u00ab\u00e8 una persona che in termini romaneschi se l'andava cercando\u00bb., per poi precisare: \u00ab... intendevo fare riferimento ai gravi rischi ai quali il dottor Ambrosoli si era consapevolmente esposto con il difficile incarico assunto\u00bb.\nNel 1984 la Camera e il Senato votarono respingendole delle mozioni presentate dalle opposizioni che avrebbero impegnato il governo ad assumere decisioni sulle responsabilit\u00e0 di Andreotti relative al caso Sindona.\nSindona mor\u00ec avvelenato da un caff\u00e8 al cianuro il 22 marzo 1986 nel carcere di Voghera, due giorni dopo essere stato condannato all'ergastolo per l'omicidio di Ambrosoli. La sua morte fu giudicata essere un suicidio, poich\u00e9 le prove e le testimonianze riguardo al veleno utilizzato e al comportamento di Sindona stesso : tale atto sarebbe stato compiuto nella speranza di una re-estradizione negli Stati Uniti, paese con il quale l'Italia aveva un accordo sulla custodia del banchiere legato alla sicurezza e incolumit\u00e0 di quest'ultimo. Sindona, quindi, avrebbe messo in scena un avvelenamento e sarebbe morto a causa di un errore di dosaggio.\nIl giornalista e docente universitario Sergio Turone ipotizza che sia stato Andreotti a far pervenire una bustina di zucchero contenente il cianuro fatale a Sindona, facendo credere a quest'ultimo che il caff\u00e8 avvelenato gli avrebbe causato solo un malore. Secondo Turone, il movente del presunto omicidio sarebbe stato il timore che Sindona rivelasse durante il processo d'appello segreti riguardanti i rapporti tra politici italiani, Cosa Nostra, e la P2: \u00ab... fino alla sentenza del 18 marzo 1986 Sindona [aveva] sperato che il suo potente protettore [Andreotti] trovasse la via per salvarlo dall'ergastolo. Nel processo d'appello, non avendo pi\u00f9 nulla da perdere, avrebbe detto cose che aveva taciuto\u00bb..\nVa tuttavia sottolineato che tale ipotesi non \u00e8 stata suffragata da alcuna prova concreta che implichi in alcun modo Andreotti nella morte di Sindona.\nAncora nel 2010, Giulio Andreotti dava un giudizio positivo su Sindona: \u00abIo cercavo di vedere con obiettivit\u00e0. Non sono mai stato sindoniano, non ho mai creduto che fosse il diavolo in persona\u00bb. Il fatto \u00abche si occupasse sul piano internazionale dimostrava una competenza economico finanziaria che gli dava in mano una carta che altri non avevano. Se non c'erano motivi di ostilit\u00e0, non si poteva che parlarne bene\u00bb.\nInoltre nel 1988 Clara Canetti, la vedova del banchiere Roberto Calvi (trovato impiccato sotto il \"Blackfriars Bridge\" di Londra nel 1982), afferm\u00f2 che il marito le avrebbe confidato poco tempo prima di morire che il vero capo della loggia P2 era Andreotti, da cui Licio Gelli prendeva ordini: di tale affermazione per\u00f2 non sono mai stati raccolti riscontri attendibili e Andreotti neg\u00f2 le accuse della vedova, rispondendo ironicamente: \u00abSe fossi un massone non mi accontenterei di essere a capo di una loggia soltanto\u00bb. A questo proposito, in un'intervista concessa il 15 febbraio 2011 al settimanale \"Oggi\", Licio Gelli dichiar\u00f2: \u00abGiulio Andreotti sarebbe stato il vero \"padrone\" della Loggia P2? Per carit\u00e0.. io avevo la P2, Cossiga la Gladio e Andreotti l'Anello\u00bb: l'Anello (o pi\u00f9 propriamente chiamato \u00abNoto servizio\u00bb) sarebbe stato un servizio segreto parallelo e clandestino usato come anello di congiunzione tra i servizi segreti (usati in funzione anticomunista) e la societ\u00e0 civile. Il settimanale \"Oggi\" chiese subito un commento ad Andreotti, il quale fece sapere di non volere rispondere alle dichiarazioni di Gelli\u00bb.\nAndreotti e il Golpe Borghese.\nA seguito delle rivelazioni sull'indagine legata al tentativo di Golpe da parte di Junio Valerio Borghese, il 15 settembre 1974 Giulio Andreotti, all'epoca Ministro della Difesa, consegn\u00f2 alla magistratura romana un \"dossier\" del SID diviso in tre parti che descriveva il piano e gli obiettivi del golpe, portando alla luce nuove informazioni. Il \"dossier\" fu redatto dal numero due del SID, il generale Gianadelio Maletti, che avvi\u00f2 un'inchiesta sulle cospirazioni mantenendolo nascosto anche a Vito Miceli, direttore del servizio. Scoperto il progetto, Maletti fu costretto a scavalcare Miceli e a parlare direttamente con Andreotti.\nAndreotti per questo destitu\u00ec Miceli e altri 20 generali e ammiragli. Ma nel 1991 si scopr\u00ec che le registrazioni consegnate nel 1974 da Andreotti alla magistratura non erano in versione integrale. Vi erano infatti i nomi di numerosi personaggi di spicco in ambito politico e militare, per cui Andreotti stesso ha recentemente dichiarato che ritenne di dover tagliare quelle parti per non renderle pubbliche, in quanto tali informazioni erano \"inessenziali\" per il processo in corso e, anzi, avrebbero potuto risultare \"inutilmente nocive\" per i personaggi ivi citati. Nelle parti cancellate vi era il nome di Giovanni Torrisi, successivamente Capo di Stato Maggiore della Difesa tra il 1980 e il 1981; ma anche riferimenti a Licio Gelli e alla loggia massonica P2, che si doveva occupare del rapimento del Presidente della Repubblica Giuseppe Saragat; infine si facevano rivelazioni circa un \"patto\" stretto da Borghese con alcuni esponenti della mafia siciliana, secondo cui alcuni sicari della mafia avrebbero ucciso il capo della polizia, Angelo Vicari. L'esistenza di tale patto sarebbe poi stata confermata da vari pentiti di mafia, tra cui Tommaso Buscetta.\nGrazie al \"Freedom of Information Act\" nel 2004 si \u00e8 inoltre scoperto che il piano di Borghese era noto al governo degli Stati Uniti e che esso aveva l'\"avallo\" a condizione che fosse assicurato il coinvolgimento di un personaggio politico italiano \"di garanzia\". Il nome indicato sarebbe stato quello di Andreotti, che sarebbe dovuto diventare una sorta di presidente \"in pectore\" del governo post-golpe. Tuttavia non \u00e8 accertato che Andreotti fosse al corrente dell'indicazione statunitense. Lo storico Fulvio Mazza ha recentemente raccolto diverse attendibili fonti documentarie e testimoniali che portano a ritenere che Andreotti fu consapevole della designazione USA e che fu parte attiva \u2013 tramite il suo segretario Gilberto Bernabei \u2013 del contrordine che secondo tali fonti Borghese fu indotto a emettere. Il dottor Adriano Monti, complice di Junio Valerio Borghese nel tentato golpe, afferma che il suo nome, come \"garante politico\" del colpo di Stato, sarebbe stato fatto da Otto Skorzeny, promotore dell'\"organizzazione Geleme\", una branca dei servizi segreti tedeschi durante la guerra, poi inserita tra le organizzazioni di \"intelligence\" fiancheggiatrici della CIA.\nLa figura di Andreotti.\nImmagine privata.\nEnzo Biagi ha scritto di lui:\nIntervistato da Enzo Biagi, Andreotti ha detto della propria consorte: \u00abha un lieve brontolio ma, insomma, adesso ci siamo abituati, da una parte e dall'altra. [...] a mia moglie sono debitore dell'educazione dei figli che per il novantanove per cento \u00e8 merito suo\u00bb. \u00c8 diventato nonno di diversi nipoti, tra cui un \"Giulio\" e una \"Giulia\".\nSempre Biagi ha scritto di lui: \u00abcattolico praticante, quasi ogni giorno, essendo assai mattiniero, va ad ascoltare la prima Messa\u00bb. Indro Montanelli ha commentato che \u00abin chiesa, De Gasperi parlava con Dio; Andreotti col prete\u00bb (Montanelli riferisce anche che, lette queste parole, Andreotti ribatt\u00e9: \u00abs\u00ec, ma a me il prete rispondeva\u00bb). Afferm\u00f2 di sentirsi in chiesa \u00abmolto vicino al pubblicano della parabola\u00bb, convinto che nell'aldil\u00e0 non sarebbe stato chiamato \u00aba rispondere n\u00e9 di Pecorelli, n\u00e9 della mafia. Di altre cose s\u00ec\u00bb. In proposito divenne celebre la sua battuta: \u00abA parte le guerre puniche, mi viene attribuito veramente tutto\u00bb. Ebbe come confessore, per circa vent'anni, mons. Mario Canciani, suo parroco presso la basilica di San Giovanni Battista dei Fiorentini.\nSul proprio carattere, Andreotti ha rivelato: \u00abNon ho un temperamento avventuroso e giudico pericolose le improvvisazioni emotive. [...] Lavorare molto m'\u00e8 sempre piaciuto. \u00c8 una... utile deformazione\u00bb. Montanelli ha inoltre detto di lui: \u00abMi faccio una colpa di provare simpatia per Andreotti. \u00c8 il pi\u00f9 spiritoso di tutti. Mi diverte il suo cinismo, che \u00e8 un cinismo vero, una particolare filosofia con la quale \u00e8 nato\u00bb; \u00ab\u00e8 distaccato, freddo, guardingo, ha sangue di ghiaccio. [...] \u00c8 autenticamente colto, cio\u00e8 di quelli che non credono che la cultura sia cominciata con la sociologia e finisca l\u00ec\u00bb. Roberto Gervaso lo ha definito \u00abpi\u00f9 realista di Bismarck, pi\u00f9 tempista di Talleyrand [...] La sua smagliante conversazione sarebbe piaciuta a Voltaire, i suoi libri non sarebbero dispiaciuti a Sainte-Beuve\u00bb.\nSoprannomi.\nAd Andreotti \u00e8 stata attribuita una nutrita gamma di soprannomi:\nSatira.\nBersaglio molto frequente di strali satirici e di prese in giro sul suo difetto fisico (aveva una pronunciata quanto manifesta cifosi), ha sempre risposto con una proverbiale ironia di scuola epigrammatica romana che nel tempo lo ha reso fonte di una nutrita schiera di commenti e battute ancora oggi di uso comune (tra le pi\u00f9 famose \"Il potere logora chi non ce l'ha\", citando Talleyrand). Fra i suoi imitatori pi\u00f9 celebri vi erano Alighiero Noschese, Ugo Tognazzi, Enrico Montesano, Pino Caruso e Oreste Lionello."}
{"id": "1235195", "revid": "103054012", "url": "https://it.wikipedia.org/wiki?curid=1235195", "title": "Panno lenci", "text": "Il panno lenci \u00e8 una stoffa non tessuta (priva quindi di trama e ordito) ottenuta per infeltrimento delle fibre generalmente di lana cardata di pecora o di pelo di capra mohair.\nSi caratterizza per essere caldo, leggero e sottile.\nNon essendo un tessuto non tende a sfilacciarsi al taglio, non si disfa e non necessita, quindi, di orli o cuciture di finitura (sorfilo).\nFu inventato dalla ditta Lenci per la confezione di bambole artistiche.\nLe bambole, di grande pregio, erano interamente realizzate in panno: per le testine il panno era pressato in stampi sagomati, i volti dipinti, gli abitini perfettamente rifiniti, gli accessori curati nei dettagli.\nPer cercare di realizzare bambolotti lavabili - che veramente tali non furono mai - il panno veniva ricoperto con una sottile mussola e, per imitare la pelle vellutata, cosparso di polvere di vellutina.\nL'avvento della celluloide cambi\u00f2 in modo radicale la produzione di bambole, facendo diventare obsolete quelle in panno e quelle in porcellana.\nStoria della ditta Lenci.\nLa ditta Lenci viene fondata a Torino nel 1919 da Enrico ed Elena Scavini. Il nome deriva dal soprannome di Elena (\"Helenchen\") poi trasformato in acronimo \"Ludus est nobis constanter industria\" (il gioco \u00e8 la nostra opera continua). Produceva bambole e abiti in panno, oggetti e arredi in legno per bambini. Il tipico panno, che rendeva le bambole lavabili, ebbe un particolare successo perch\u00e9, rispetto alle tradizionali bambole in porcellana del XIX secolo, era molto pi\u00f9 economico e pi\u00f9 adatto al gioco coi bambini. Lo studio fu un punto di incontro di artisti e fucina di idee, aperto alle collaborazioni di artisti del tempo. Dal 1932 entrarono nella gestione i fratelli Garella. Dal 1942 al 1992 Beppe Garella sar\u00e0 l'anima dell'azienda che sar\u00e0 in seguito ereditata dalla figlia e poi ceduta nel 1997.\nOggi le ceramiche Lenci e le bambole Lenci sono oggetti da collezionismo.\nIl panno \"lenci\", slegato dalla ditta storica, continua a essere prodotto e commercializzato per realizzare oggetti hobbystici, decorazioni, pupazzi, vestitini, patchwork e gioielli."}
{"id": "1235199", "revid": "640277", "url": "https://it.wikipedia.org/wiki?curid=1235199", "title": "Ammasso di Alfa Persei", "text": "LAmmasso di Alfa Persei (noto anche con le sigle Mel 20 e Perseus OB3) \u00e8 un grande ammasso aperto visibile nella costellazione di Perseo.\nNonostante la sua grande luminosit\u00e0, non veniva considerato un \"oggetto celeste\" a causa della sua grande estensione, ma piuttosto un asterismo; oggi \u00e8 noto che si tratta di un gruppo di stelle bianco-azzurre facente parte della Cintura di Gould, le cui componenti hanno un'origine comune e si muovono insieme nello spazio.\nLa distanza dell'ammasso \u00e8 stimata attorno ai 190\u00a0parsec (620 anni luce) e la sua et\u00e0 \u00e8 di circa 50 milioni di anni; esso farebbe parte di una generazione di stelle massicce che hanno interagito pesantemente col mezzo interstellare circostante, contribuendo a determinare la genesi delle strutture principali della nostra regione galattica.\nOsservazione.\nL'ammasso di Alfa Persei \u00e8 un oggetto di notevole splendore, nonch\u00e9 uno degli ammassi aperti pi\u00f9 vicini al sistema solare; si trova nella parte settentrionale della costellazione di Perseo e appare dominato dalla stella Mirphak, , una gigante bianco-gialla di magnitudine 1,79, che d\u00e0 pure il nome all'intero oggetto. Le sue componenti principali sono ben distinguibili anche a occhio nudo, essendo di quarta e quinta magnitudine, e formano un ricco addensamento stellare attorno a Mirfak. Anche un piccolo binocolo come un 7x30 \u00e8 sufficiente per risolverlo in decine di stelle sino alla magnitudine 8, mentre con un 10x50 le stelle osservabili diventano oltre un centinaio; l'ammasso si presenta di forma allungata in senso nordovest-sudest ed \u00e8 delimitato dalle stelle e . Ingrandimenti maggiori sono sconsigliati in quanto si perde la visione d'insieme, a causa della sua notevole estensione; lo strumento ideale per la sua osservazione \u00e8 pertanto il binocolo, o al pi\u00f9 un piccolo telescopio.\nAlle latitudini boreali \u00e8 ben osservabile nel cielo serale nel periodo compreso fra fine agosto fino a tutto marzo e si mostra molto alto nel cielo in particolare nelle notti tardo-autunnali e invernali; grazie alla sua declinazione fortemente settentrionale, appare circumpolare dalla gran parte delle regioni dell'emisfero nord, fino a una latitudine di circa 40\u00b0N. Dall'emisfero australe, viceversa, la sua osservazione risulta piuttosto penalizzata e pu\u00f2 essere visto solo a partire dalle latitudini temperate medio-basse e solo per pochi mesi l'anno.\nStoria delle osservazioni.\nGrazie alla sua grande luminosit\u00e0, l'ammasso di Alfa Persei deve essere stato probabilmente osservato anche nelle epoche pi\u00f9 antiche. Tuttavia, la prima descrizione scientifica dell'oggetto risale alla met\u00e0 del Seicento, quando fu catalogato da Giovanni Battista Hodierna; egli lo descrive come un oggetto di natura nebulosa attorno alla stessa Alfa Persei.\nIl celebre astronomo Charles Messier decise di non inserire quest'oggetto nel suo ben noto catalogo, cos\u00ec come fece per altri oggetti particolarmente estesi come le Iadi o l'Ammasso aperto della Chioma. Nel 1910 venne osservato da Arthur Eddington, che lo descrisse come una brillante associazione stellare molto dispersa; pochi anni dopo venne per la prima volta inserito in un catalogo astronomico interamente dedicato agli ammassi aperti: Philibert Jacques Melotte lo catalog\u00f2 infatti col numero 20 nel suo famoso catalogo degli ammassi aperti pubblicato nel 1915.\nCaratteristiche.\nDall'analisi dei dati raccolti col satellite Hipparcos emerge che l'Ammasso di Alfa Persei \u00e8 composto da almeno 30 stelle di classe spettrale B, 33 di classe A, 12 di classe F, 2 di classe G e due di classe K; data la relativa giovane et\u00e0 delle sue componenti e l'abbondanza di stelle delle prime classi spettrali, l'ammasso viene considerato un'associazione OB a tutti gli effetti ed \u00e8 noto anche con la sigla Perseus\u00a0OB3.\nLa difficolt\u00e0 maggiore che si incontra nella determinazione del numero di componenti dell'Ammasso di Alfa Persei \u00e8 data dalla sua vicinanza a un gran numero di correnti stellari e associazioni disperse di et\u00e0 pi\u00f9 recente che si concentrano in direzione di Perseo e del Toro, nonch\u00e9 con l'allineamento della sua cinematica con quella delle stelle dell'associazione locale. Secondo i dati di uno studio del 2006, le stelle elencate nel Catalogo Tycho-2 facenti parte dell'Associazione di Alfa Persei sarebbero 139, tutte racchiuse entro un diametro di 26,6\u00a0parsec, che alla distanza di 190\u00a0parsec equivalgono a un diametro angolare di circa 4\u00b0.\nFra queste, una trentina risultarono essere doppie fin dalle analisi approfondite condotte nel 1992; a queste si sono aggiunte altre cinque binarie individuate tramite misurazioni astrometriche. In totale ne consegue che solo il 20% circa delle sue componenti sono stelle doppie, una percentuale modesta se comparata a quella delle stelle di classe spettrale G presenti nei dintorni e decisamente bassa se paragonata a quella degli ammassi aperti pi\u00f9 vicini, le Iadi e le Pleiadi. Lo stesso discorso \u00e8 valido anche per le stelle doppie visuali con ampia separazione.\nOsservazioni condotte ai raggi X hanno evidenziato ulteriori differenze rispetto agli ammassi circostanti per quanto riguarda la distribuzione delle stelle con forti emissioni a questa lunghezza d'onda. Le stelle associate a forti emissioni X, generalmente stelle di massa medio-piccola che presentano una'elevata velocit\u00e0 di rotazione, paiono essere poco concentrate nelle regioni centrali dell'ammasso, mentre la gran parte si concentra nell'alone oltre a 10\u00a0parsec di distanza dal centro, probabilmente al di fuori del raggio mareale dell'ammasso stesso; ci\u00f2 pu\u00f2 essere spiegato col fatto che l'ammasso, a causa del fenomeno della segregazione di massa, tende a concentrare le sue stelle pi\u00f9 massicce, e quindi con scarse emissioni X, nelle sue regioni centrali. Tuttavia, ci\u00f2 appare in contrasto con la posizione della stella massiccia .\nDato che tutti gli ammassi aperti tendono col tempo a disgregarsi a causa dell'interazione col mezzo interstellare circostante e delle forze di marea presenti nel disco galattico, entro pochi milioni di anni dalla loro formazione alcune stelle vengono gradualmente espulse, confondendosi coi campi stellari circostanti o diventando stelle fuggitive a seguito di particolari eventi. La ricerca di queste stelle espulse riveste particolare importanza in quanto possono essere datate con estrema facilit\u00e0 e accuratezza. Tuttavia, su 9300 stelle analizzate \u00e8 stato scoperto soltanto un singolo evento di espulsione; si tratta della nana rossa GJ\u00a082, probabilmente espulsa dall'ammasso circa 47 milioni di anni fa. Si tratta di una stella che presenta forti emissioni nella banda dell'H\u03b1, dovute probabilmente alla sua giovane et\u00e0 e alla sua elevata velocit\u00e0 di rotazione.\nBasandosi sulla tecnica della datazione tramite l'abbondanza del litio \u00e8 stata derivata per le stelle dell'ammasso un'et\u00e0 minima di circa 60-65 milioni di anni e plausibilmente attorno ai 75 milioni di anni o pi\u00f9, se si considera l'et\u00e0 di alcune stelle di piccola massa di cui per\u00f2 la reale appartenenza non \u00e8 confermata. Misure ottenute tramite la fotometria hanno fornito un valore di circa 50 milioni di anni; questa stima sembra essere accettata anche da altri studi.\nOrigine.\nLa storia dell'Ammasso di Alfa Persei riveste una certa importanza nell'evoluzione della nostra regione galattica degli ultimi 50 milioni di anni. Secondo dei modelli cinematici elaborati all'inizio degli anni duemila, circa 50 milioni di anni fa a seguito di un esteso episodio di formazione stellare si generarono alcune grandi associazioni\u00a0OB, fra le quali spicca l'estesa Associazione Cassiopeia-Taurus, ormai completamente dissolta; fra queste associazioni erano compresi lo stesso Ammasso di Alfa Persei e l'associazione Cepheus OB6. L'azione combinata del vento stellare delle stelle pi\u00f9 massicce di queste associazioni e della successiva loro esplosione come supernovae gener\u00f2 una potente onda d'urto che avrebbe spazzato via ogni residuo gassoso appartenente all'antica nube molecolare gigante in cui queste stelle si erano originate, accumulandone i resti sul bordo di una gigantesca struttura a superbolla con un raggio compreso fra 200 e 500\u00a0parsec e formando cos\u00ec un grande anello di gas, chiamato Anello Lindblad.\nIl gas accumulato inizi\u00f2 in seguito a collassare in pi\u00f9 punti, dando origine a un anello di stelle giovani e brillanti noto come Cintura di Gould, costituito da diverse associazioni\u00a0OB fra le quali spiccano l'Associazione Scorpius-Centaurus, Orion OB2 e Cepheus OB2.\nSecondo i dati forniti dal satellite Hipparcos, l'alone dell'Ammasso di Alfa Persei costituirebbe di fatto la regione centrale dell'antica Associazione Cassiopeia-Taurus; le prove di ci\u00f2 sono state trovate attraverso l'analisi del moto proprio delle stelle appartenenti alle due associazioni, che avrebbero quindi un'origine e un'et\u00e0 comune. L'Associazione Cas-Tau tuttavia, a differenza del gruppo di Alfa Persei, si \u00e8 disgregata trasformandosi in una grande corrente stellare. Sempre secondo i dati dell'Hipparcos, non vi \u00e8 alcuna relazione fra l'Associazione Cas-Tau e la Nube del Toro, una nube molecolare gigante situata nei paraggi in cui hanno luogo processi di formazione stellare generanti stelle di piccola massa.\nCollegamenti esterni.\nMel 20 su SEDS"}
{"id": "1235201", "revid": "2130303", "url": "https://it.wikipedia.org/wiki?curid=1235201", "title": "Chiesa della Madonna del Carmine (Castagneto Carducci)", "text": "La chiesa della Madonna del Carmine \u00e8 un edificio sacro che si trova in via Bolgherese a Castagneto Carducci.\nStorie e descrizione.\nAppartenuta in antico alla omonima Confraternita, nel 1786, con la soppressione degli ordini religiosi, fu venduta alla famiglia Millanta che ne fece dono alla Misericordia. Presenta una facciata del tipo a capanna preceduta da un nartece sporgente a tre archi. Un doppio campanile a vela, ad archetti acuti poggianti su pilastri, sormonta il tetto che all'interno presenta una copertura a capriate lignee. Le pareti sono decorate sia nella fascia inferiore sia in quella superiore con motivi geometrici e teorie di archetti di gusto neogotico. La zona absidale delimitata da un arco, anch'esso decorato, contiene l'altare maggiore in pietra del tipo a blocco a pianta poligonale.\nDall'anno 2000 la chiesa \u00e8 stata trasformata in museo, ospitando il Centro per la conservazione dell'arredo sacro e del costume religioso."}
{"id": "1235207", "revid": "125614032", "url": "https://it.wikipedia.org/wiki?curid=1235207", "title": "Mino Taveri", "text": "Biografia.\nInizia la sua carriera nel 1979 come dj radiofonico presso \"Radio Canale 94\" di Brindisi, emittente del gruppo \"SPER\"; l\u00ec inizier\u00e0 anche la sua carriera giornalistica, che verr\u00e0 approfondita nel settembre 1982 presso l'emittente televisiva regionale Puglia TV. Si iscrive all'Albo dei giornalisti nel 1985, quindi due anni dopo diventa il direttore responsabile dell'emittente radiofonica regionale \"Ciccio Riccio\", ruolo che manterr\u00e0 fino al 1998. Collabora dal 1987 al 1989 con il settimanale Commercio, Turismo e Servizi.\nViene assunto a Telelombardia nel 1987 come conduttore dei telegiornali dell'emittente, quindi diventa inviato per \"Qui studio a voi stadio\" negli stadi di Milano, Parma, Bergamo e Cremona; \u00e8 ideatore del programma \"Tiro Libero\" con in studio Flavio Tranquillo e Oscar Eleni ed il giocatore Francesco Anchisi.\nIn occasione dei Mondiali di Italia 90 conduce la trasmissione \"Milano 90\" con collegamenti da tutti gli stadi italiani e ospiti in studio, quindi \u00e8 ideatore ed inviato del programma \"Diretta Basket\" con collegamenti in diretta dal PalaTrussardi di Milano.\nDiventa responsabile della redazione sportiva di Telelombardia, ideatore e realizzatore di diversi speciali tra cui \"John Lennon 10 anni dopo\" in occasione del decennale dell'assassinio di John Lennon con testimonianze di musicisti e personaggi dello sport, e l'approfondimento giornaliero \"GUERRA DEL GOLFO, giorno per giorno\" dedicato al conflitto bellico in Kuwait.\nNel 1991 viene assunto alla redazione sportiva della neonata Tele+2 come conduttore del magazine \"Sportime\", del telegiornale sportivo \"Telesport\" e di \"Momenti di Sport\", oltre che del settimanale \"Settimana Gol\". \u00c8 conduttore e inviato per \"+2 Sera\" sul campo principale del posticipo del Campionato di Serie A e curatore della rassegna stampa e delle notizie dell'ultim'ora durante Il processo di Biscardi oltre che conduttore del magazine \"La Fabbrica del Gol\" e del notiziario \"Tuttocalcio\" assieme a Fulvio Collovati.\nDalla stagione 1996/1997 diventa uno dei telecronisti del Campionato di Serie A di Telepi\u00f9 calcio e nel settembre del 1997 \u00e8 il conduttore fino a maggio 2003 di \"Zona\", magazine bisettimanale nonch\u00e9 programma di punta di Tele+ che ha annoverato tra gli altri Jos\u00e9 Altafini, Gianluca Vialli, Hansi M\u00fcller, Marco Simone, Cesare Maldini e Walter Zenga; tale trasmissione ricever\u00e0 il \"Victor-Eutelsat\" 1999 come \"miglior magazine calcistico italiano\" al Sat Expo 1999.\nCon la fusione tra Tele+ e Stream TV viene cooptato nella redazione di SKY Sport, dove dal 2003 al 2005 conduce tutte le trasmissioni inerenti alla UEFA Champions League (trasmissioni pre e post partita e il magazine bisettimanale) al fianco di Paolo Rossi, Salvatore Bagni e Jos\u00e9 Altafini. Nel 2005 approda alla redazione di Sport Mediaset dove \u00e8 tuttora.\n\u00c8 stato uno dei conduttori di Studio Sport, di Guida al Campionato e di Domenica Stadio nelle stagioni 2004/2005 e 2005/2006. Inoltre ha condotto le trasmissioni pre e postpartita della UEFA Champions League (in onda sul digitale terrestre Mediaset Premium). \u00c8 un amante della vela, ha infatti partecipato a diverse edizioni della regata Brindisi-Corf\u00f9. Dal settembre 2007 dirige il mensile di pallacanestro \"TreZeroCinque\" in distribuzione nella provincia di Brindisi. Oltre ad essere uno dei volti principali di Sport Mediaset, dal 26 agosto 2012 conduce il contenitore sportivo \"Sport Mediaset XXL\", in onda ogni domenica dalle 13:00. Inoltre durante la stagione 2012-2013 ha condotto lo spazio dedicato ai pre e postpartita della UEFA Europa League sulle reti Mediaset. \u00c8 stato inviato in Russia per i Mondiali 2018. Dal 13 settembre 2021 torna con \"Sport Mediaset XXL\" e nella stessa stagione \u00e8 anche ospite di \"Speciale Qualifiche Mondiali\" sul 20, \"Champions League Live\" su Infinity + e di \"Coppa Italia Live\" su Canale 5."}
{"id": "1235210", "revid": "767487", "url": "https://it.wikipedia.org/wiki?curid=1235210", "title": "Marco Iallio Basso Fabio Valeriano", "text": "Biografia.\nFu \"legatus legionis\" della XIV \"Gemina\", poi \"legatus Augusti pro praetore\" (governatore) della Pannonia inferiore tra il 156 ed il 158, \"consul suffectus\" nel 160, ancora governatore della Mesia inferiore attorno al 163-164.\nSi rec\u00f2 in Oriente per le campagne partiche di Lucio Vero nel 164; con la fine delle campagne orientali, torn\u00f2 in occidente dove venne nominato governatore della Pannonia superiore a partire dalla fine del 166 al 168/170 (?). Rimane famoso il suo operato per aver condotto nel 167 le trattative di pace con Ballomar, re dei Marcomanni, in rappresentanza di ben undici trib\u00f9 di barbari.\n\u00c8 possibile che sia morto nel corso dell'invasione del 170, nel corso dello scontro avvenuto nella zona di Vindobona/Carnuntum."}
{"id": "1235212", "revid": "1564499", "url": "https://it.wikipedia.org/wiki?curid=1235212", "title": "Chiesa della Madonna del Carmine", "text": ""}
{"id": "1235217", "revid": "1889177", "url": "https://it.wikipedia.org/wiki?curid=1235217", "title": "Bey (carica)", "text": "Il termine bey (dal turco antico \"beg\", ossia \"signore\", che origin\u00f2 l'arabo \u0628\u0643 / \"bek\"; e l'ottomano \u0628\u06af / \"beg\") indica un titolo turco-ottomano, anticamente attribuito ai \"leader\" di piccoli-medi gruppi di trib\u00f9. \nPi\u00f9 tardi questo titolo venne adottato dall'Impero ottomano per indicare una tipologia di nobilt\u00e0, molto simile al sir inglese; le regioni o le province governate dai bey si chiamavano beilicati e approssimativamente corrispondevano agli emirati nel caso di province o ai governatorati nel caso di regioni. \nCon questo titolo si indic\u00f2, tra il XVI secolo fino a tutto il XX secolo, il signore di Tunisi, nominalmente vassallo della Sublime Porta ottomana di Istanbul, ma di fatto ampiamente autonomo. Il significato del termine col tempo pass\u00f2 a indicare anche il responsabile fiscale o militare di una circoscrizione amministrativa di tale Impero, per diventare infine un semplice appellativo di rispetto. \nNei resoconti storici, molti capi turchi, altri comandanti turchi e persiani sono chiamati \"Bey\", \"Beg\", \"Begg\", \"Bek\", \"Bay\", \"Baig,\" \"Beigh o Beik\". Hanno tutti il significato di \"gentiluomo\".&lt;br&gt;\nCon la deposizione il 26 luglio del 1957, da parte dei patrioti tunisini guidati da Habib Bourguiba, dell'ultimo Bey di Tunisi, Muhammad VIII al-Amin, 19\u00b0 esponente della dinastia husaynide, fin\u00ec il lungo periodo beilicale, nel corso del quale la Reggenza di Tunisi divenne un importante centro di attivit\u00e0 corsara in tutto il Mediterraneo centrale e occidentale.\nIl primo Bey di Tunisi ricevette l'investitura di signore della citt\u00e0 e dei territori ad essa pertinenti dal Dey di Algeri \u02bfUthm\u0101n ma nel XVIII secolo il Bey era del tutto autonomo rispetto alla confinante Reggenza di Algeri."}
{"id": "1235220", "revid": "123282654", "url": "https://it.wikipedia.org/wiki?curid=1235220", "title": "Phytolacca", "text": "Phytolacca L. \u00e8 un genere appartenente alla famiglia delle Phytolaccaceae comprendente circa 35 specie perenni arbustive, erbacee e arboree originarie delle regioni tropicali e subtropicali.\nIl nome generico deriva dal greco \"phyton\" (pianta) e dalla radice araba \"lakk\" (lacca), cio\u00e8 \"lacca vegetale\" per il colore del frutto maturo che, se spremuto, secerne un succo viola scuro che macchia intensamente.\nDescrizione.\nLe specie appartenenti a questo genere presentano foglie alternate ovali-lanceolate ed appuntite all'apice. La pagina superiore \u00e8 di un verde brillante, mentre quella inferiore \u00e8 verde opaca con nervature prominenti, spesso colorate di rosso. I fiori sono piccoli e senza petali ed hanno un colore generalmente bianco-verdastro. Possiedono molti stami che si presentano al termine di peduncoli (possono raggiungere i 10\u00a0cm) raggruppati in lunghi (fino anche a 15\u00a0cm) grappoli penduli e alla maturit\u00e0 producono bacche carnose di un colore porpora tendente al nero. Poich\u00e9 il genere comprende specie sia erbacee che arboree, il fusto pu\u00f2 raggiungere dimensioni variabili. Le radici sono fusiformi.\nDistribuzione e habitat.\nQueste piante sono originarie dell'America, dell'Asia orientale e della Nuova Zelanda e sono state inizialmente importate probabilmente come specie ornamentale o per le propriet\u00e0 medicamentose. Oggi alcune di queste specie sono presenti nelle regioni mediterranee allo stato spontaneo e selvatico. L'habitat preferito \u00e8 rappresentato da terreni incolti, campi, giardini, margini di strade e luoghi incolti in genere, sia in pianura sia in collina; preferisce terreni freschi e ricchi di humus.\nTassonomia.\nComprende le seguenti specie:\nUtilizzi.\nSebbene queste propriet\u00e0 tossiche siano conosciute da molto tempo, anche questa pianta, come altre piante velenose, viene citata in supposte preparazioni della pseudoscienza chiamata omeopatia, tuttavia per i dosaggi e diluizioni indicati in tale pratica, non vi \u00e8 pi\u00f9 nulla della pianta in oggetto. \u00c8 considerata una pianta dotata di azione emetica, purgativa e depurativa a seconda della posologia. Si ritiene che la bacca e la radice essiccate abbiano propriet\u00e0 antinfiammatorie ed immunostimolanti. Come decotti o unguenti era impiegata nel trattamento di psoriasi e tigna. Pi\u00f9 frequente ed attuale risulta l'impiego della fitolacca sotto forma di gargarismi ad azione antinfiammatoria, nel trattamento delle angine e delle tonsilliti.\nLa bacca ed i giovani getti sono meno tossici delle altre parti, ma contengono comunque dosi di tossina possibilmente letali per neonati o altri soggetti, le indicazioni che seguono non sono consigliabili.\nI giovani getti vengono consumati come asparagi (fintanto che non presentano il tipico colore rossastro, indice della presenza della sostanza tossica), mentre i germogli e le giovani foglie possono essere consumati come spinaci, ma solo dopo ripetute bolliture cambiando l'acqua.\nIl succo della bacca, viene utilizzato talvolta come colorante per l'industria dolciaria e per il vino. "}
{"id": "1235221", "revid": "1963248", "url": "https://it.wikipedia.org/wiki?curid=1235221", "title": "Free solo", "text": "L'arrampicata solitaria senza assicurazione, conosciuta anche con il nome free solo, \u00e8 una forma di arrampicata dove l'arrampicatore rinuncia a corde, imbragatura e qualsiasi altra protezione durante la scalata: ci\u00f2 significa che un errore \u00e8 spesso fatale. Il free solo non va confuso con l'arrampicata libera, dove le protezioni vengono usate, ma solo a fini di sicurezza e non per agevolare l'ascesa, e nemmeno con il bouldering dove i rischi sono assai limitati.\nGli arrampicatori che praticano questa attivit\u00e0 devono avere un'ottima padronanza dei movimenti alpinistici e un altissimo grado di concentrazione. Le salite vengono svolte su vie e percorsi familiari all'arrampicatore e con difficolt\u00e0 alla sua portata. Tuttavia, anche se il percorso \u00e8 noto, lo scivolamento oppure il cambio delle condizioni meteorologiche rappresentano dei pericoli che spesso sono fatali.\nArrampicatori noti.\nQuesto sport ha prodotto alcuni arrampicatori ben noti, resi famosi dalle immagini, o video, in cui si vedono privi di protezioni mentre scalano pareti verticali. Uno fra i pi\u00f9 famosi \u00e8 il francese Alain Robert (soprannominato Spider-Man) che ha scalato dozzine di grattacieli in tutto il mondo e molte pareti rocciose senza protezioni.\nAngelo Dibona \u00e8 stato uno dei primi a scalare nello stile che oggi viene definito free solo.\nAnche Paul Preuss, con le sue scalate slegato all'inizio del '900, fu uno dei primi a praticare il free solo.\nUno dei pi\u00f9 grandi rocciatori e tra i primi a praticare ci\u00f2 che oggi \u00e8 chiamato free solo \u00e8 stato Emilio Comici che nei primi decenni del '900 fece scalate senza nessuna assicurazione. \nAltri arrampicatori famosi per il free solo dal 1900 ad oggi sono: Alex Honnold, Cesare Maestri, Reinhold Messner, Henry Barber, John Bachar, Derek Hersey, Peter Croft, Dan Osman, Patrick Edlinger, Dean Potter, Michael Reardon, Maurizio Zanolla (Manolo), Alexander Huber, Hansj\u00f6rg Auer, Michael Kemeter, Il Pacio, Ermanno Salvaterra.\nDeep Water Soloing.\nDeep Water Soloing, anche conosciuta come psicobloc, \u00e8 una forma di arrampicata solitaria senza assicurazione che si pratica su scogliere durante l'alta marea. L'unica forma di protezione \u00e8 data dalla presenza dell'acqua alla base della parete.\nChris Sharma, il 28 settembre 2006, ha effettuato a Maiorca la prima salita di \"Es Pontas,\" una via scalata in \"Deep water soloing.\" La via ha un lancio di 2 metri e Sharma ha impiegato un centinaio di tentativi. Ha proposto il grado di 9b."}
{"id": "1235224", "revid": "34928", "url": "https://it.wikipedia.org/wiki?curid=1235224", "title": "Sinesio", "text": ""}
{"id": "1235225", "revid": "113887225", "url": "https://it.wikipedia.org/wiki?curid=1235225", "title": "Lost World - Predatori del mondo perduto", "text": "Lost World - Predatori del mondo perduto (\"Raptor Island\") \u00e8 un film per la televisione del 2004 diretto da Stanley Isaacs. La trama \u00e8 liberamente ispirata al romanzo \"Il mondo perduto\" di Arthur Conan Doyle del 1912.\nTrama.\nUn gruppo di marines sulle tracce di pericolosi terroristi si addentra nella giungla su un'isola sperduta del Mar Cinese Meridionale. Si trovano cos\u00ec intrappolati in una terra in cui animali della preistoria sono resuscitati in seguito all'abbandono di tantissimo materiale radioattivo che ha reso possibile la rinascita di specie animali estinte da milioni di anni, infatti l'isola \u00e8 abitata da dinosauri carnivori. Un mondo perduto da cui nessun uomo potr\u00e0 mai uscirne vivo."}
{"id": "1235229", "revid": "585241", "url": "https://it.wikipedia.org/wiki?curid=1235229", "title": "Colle di Brianza", "text": "Il Colle di Brianza, detto anche Monte di San Genesio, \u00e8 una montagna delle Prealpi Luganesi situata in Provincia di Lecco. \u00c8 suddiviso in 3 colli: Monte Regina (817\u00a0m), Monte Crocione (877\u00a0m s.l.m.) e Monte di San Genesio (832\u00a0m s.l.m.).\nDescrizione.\nNumerosi sono i comuni che si affacciano sulle sue pendici o sono situati sopra di esso: Galbiate, Oggiono, Ello, Olginate, Valgreghentino, Colle Brianza, Castello di Brianza, La Valletta Brianza, Santa Maria Ho\u00e8, Dolzago, Airuno, Olgiate Molgora. Nascono qui numerosi torrenti che da est a ovest si gettano nel Lambro (Torrente Bevera). \nDalle tre cime si pu\u00f2 godere di una vista panoramica sulla Brianza, sui laghi di Annone e Pusiano, sulle Prealpi e la citt\u00e0 di Lecco. A San Genesio \u00e8 presente una piccola chiesetta, mentre poco pi\u00f9 sotto nella frazione di Campsirago sorge un santuario dedicato alla Madonna, la quale apparve a una giovane donna nelle vicinanze."}
{"id": "1235238", "revid": "1543377", "url": "https://it.wikipedia.org/wiki?curid=1235238", "title": "Maruyama \u014ckyo", "text": "Biografia.\nMasataka nacque da una famiglia contadina nel villaggio di An\u014dmura, distretto di Kuwada, provincia di Tamba. Fu novizio in un tempio locale per breve tempo, ma abbandon\u00f2 presto la vita religiosa, e trasferitosi a Kyoto all'et\u00e0 di dodici anni divenne apprendista in un negozio di tessuti e in seguito in uno di giocattoli. Durante il suo periodo di apprendistato nel negozio di giocattoli impar\u00f2 a dipingere visi di bambola e \"megane-e\", le immagini usate negli stereoscopi. Gli stereoscopi erano in origine importati dall'Olanda e grazie ad essi Masataka rimase colpito dalle tecniche europee e cominci\u00f2 a studiare la pittura occidentale.\nNel 1749 inizi\u00f2 a studiare pittura con Ishida Y\u016btei della scuola Kan\u014d, ma non soddisfatto dello stile appreso dal maestro, decise di proseguire in altre direzioni. Ammirava molto lo stile di maestri cinesi come Qian Xuan, famoso per i suoi dipinti di fiori, e Qiu Ying, grande ritrattista di dinastia Ming. Il nome d'arte \u014ckyo, infatti, deriva dal secondo carattere del nome Shun Kyo, uno dei nomi usati da Ch\u2019ien Hs\u00fcan, unito al prefisso onorifico \"O\". Nel 1759 gli vennero commissionati dei dipinti da un vecchio datore di lavoro, grazie ai quali raggiunse una certa popolarit\u00e0. Nel 1765 \u014ckyo conobbe l'abate dell'Enman'in, Y\u016bj\u014d, il quale gli commission\u00f2 varie opere per il tempio.\nVerso la fine degli anni Sessanta del XVIII secolo le opere di \u014ckyo giunsero all'attenzione dell'imperatore Gomomozono che lo assunse a palazzo. Nel 1781 \u014ckyo dipinse i paraventi utilizzati durante la cerimonia di incoronazione del nuovo imperatore K\u014dkaku, e fu anche coinvolto nella ricostruzione del palazzo imperiale distrutto da un incendio nel 1788.\nRicevette commissioni dal My\u014dh\u014d-in e da numerosi altri templi, nonch\u00e9 da importanti famiglie mercantili, quali la Mitsui. Nel 1768 si trasfer\u00ec in una residenza con un grande studio a Shij\u014d Kamiyach\u014d, dove fond\u00f2 la scuola di pittura Maruyama. Nel 1787 Incontr\u00f2 per la prima volta Matsumura Goshun, il quale fond\u00f2 il ramo Shij\u014d della scuola Maruyama, che divenne conosciuta come Scuola Maruyama-Shij\u014d, dal nome del quartiere in cui \u014ckyo e Goshun risiedevano. Quando lo studio fu distrutto nel 1788 da un incendio, \u014ckyo torn\u00f2 per un breve periodo nel paese natale, per poi fare ritorno a Kyoto, dove condivise un alloggio con Goshun.\nNel 1793 la sua salute cominci\u00f2 a deteriorarsi e mor\u00ec due anni pi\u00f9 tardi lasciando lo studio al figlio \u014czui.\nStile e Opere.\n\u014ckyo fu un importante esponente della scuola naturalista giapponese di fine XVII secolo. Nonostante da giovane fosse stato studente di Ishida Y\u016btei, membro della scuola Kan\u014d, e ammirasse molto lo stile dei maestri cinesi Qian Xuan e Qiu Ying, i suoi dipinti mostrano raramente influenze stilistiche di tali artisti, e ancora meno della pittura occidentale che egli studi\u00f2 durante il suo apprendistato nel negozio di giocattoli. All'inizio della sua carriera \u014ckyo speriment\u00f2 anche dipinti prospettici e nudi, ma furono anch\u2019essi interessi passeggeri. Egli si distacc\u00f2 sia dalla scuola Kan\u014d che dallo stile dei Maestri Cinesi, poich\u00e9 preferiva analizzare approfonditamente dal vivo i soggetti delle sue opere e riprodurli pi\u00f9 accuratamente possibile; con il tempo riusc\u00ec a sviluppare un proprio stile unico e personale che combinava naturalismo e stilizzazione.\n\u014ckyo usava semplificare le sue composizioni, isolando i soggetti e accennando solo parzialmente lo sfondo. Anche la sua tecnica appariva piuttosto semplice: colori chiari e scuri erano applicati con pennellate spesse uno accanto all'altro per creare un gioco di luci ed ombre che rendesse l'illusione di naturalezza. \u014ckyo usava spesso un pennello largo e piatto, che ben si prestava sia a rappresentazioni realistiche che decorative. Caricando il pennello maggiormente da un lato di inchiostro o colore gli era possibile dipingere pennellate larghe e ben definite . Nonostante tale tecnica fosse spesso criticata dalle altre scuole di pittura dell'epoca, non mancavano moltissimi artisti impressionati dal realismo delle opere di \u014ckyo.\nNel 1768 l'abate del tempio Enman'in di \u014ctsu, Y\u016bj\u014d, gli commission\u00f2 un set di rotoli intitolato \"Sette Fortune e Sette Sventure,\" una spiegazione pittorica dei beni e dei mali derivati dal karma di vite precedenti. Il set \u00e8 costituito da tre rotoli, lunghi in totale circa 45 metri, che \u014ckyo impieg\u00f2 circa tre anni a completare. Due di tali rotoli mostrano i disastri inflitti all'uomo dalla natura e da altri uomini, mentre il terzo mostra i successi conquistabili in questa vita.\nNel 1769 \u014ckyo dipinse \"Martin pescatore e Trota\" la cui rappresentazione risulta molto pi\u00f9 esplicita, grazie anche all'uso di colore, rispetto alle opere di pittori precedenti che, per lo stesso tema, lasciavano molto all'immaginazione usando solo inchiostro. Ogni elemento del dipinto \u00e8 curato nei minimi dettagli per renderlo pi\u00f9 verosimile possibile e facile da comprendere.\nNel 1772 \u014ckyo dipinse una \"Cascata\" per l'abate Y\u016bj\u014d, che assieme alle \"Sette fortune e Sette Sventure\" dimostra le grandi abilit\u00e0 pittoriche dell'artista. Risalenti al 1772 sono anche una serie di bozze di elementi naturali. Un'opera che mostra la maestria di \u014ckyo nella rappresentazione di elementi tradizionali dello stile decorativo e l'uso unico che ne fa per raggiungere un grande naturalismo \u00e8 \"Pini Innevati\" del 1773, commissionato da un membro delle famiglia Mitsui. Tale opera \u00e8 composta da due paraventi di sei pannelli ciascuno, dipinti a inchiostro su sfondo dorato. Il paravento destro mostra un singolo pino innevato che si innalza occupando tutto lo spazio orizzontalmente da sinistra a destra coi i rami piegati naturalmente sotto il peso della neve, mentre il pino del paravento sinistro si allunga da destra a sinistra. Per il tronco dei pini \u014ckyo ha usato la tecnica tsuketate: il contorno non \u00e8 delineato ma \u00e8 suggerito da un gioco di luci ed ombre. Le pennellate sono ampie e marcate per la corteccia e pi\u00f9 sottili per gli aghi del pino.\nPoco prima della sua morte, avvenuta nel 1795, Okyo dipinse un enorme \"Vista della Rapide Hozu\" composta da paraventi a otto pannelli. L'opera mostra sia l'abilit\u00e0 che le debolezze dell'artista: mentre gli elementi naturali in questo dipinto risultano molto realistici e curati, la stessa tecnica usata in \"Draghi nelle Nuvole\" fa apparire i draghi fuori posto e innaturali. Essendo elementi fantastici \u014ckyo non pot\u00e9 applicare loro la sua tecnica, che prevedeva l'osservazione dal vero.\n\u014ckyo raggiunse una grande fama, tanto che lavor\u00f2 anche per la corte imperiale e lo shogunato e la sua scuola Maruyama-Shij\u014d fu una delle scuole naturaliste pi\u00f9 popolari dell'epoca."}
{"id": "1235240", "revid": "2231160", "url": "https://it.wikipedia.org/wiki?curid=1235240", "title": "Gala (cantante)", "text": "Artista della musica dance . Il suo album di esordio \"Come Into My Life\" (1997) include i singoli premiati con dischi di platino, \"Freed from Desire\" (n. 2 nel Regno Unito e rimasto per 8 settimane nelle classifiche Top Ten), \"Let a Boy Cry\" (n. 3 nelle classifiche europee Hot 100) e \"Come Into My Life\" (n. 1 in Italia, Spagna e Brasile). I suoi brani hanno raggiunto il vertice delle classifiche in Europa, Sud America, Russia e Medio Oriente.\nBiografia.\nChiamata dai suoi genitori (Paolo Rizzatto e Sissy Della Sega) come la musa di Salvador Dal\u00ed e Paul \u00c9luard, Gala Dal\u00ed, Gala lascia l'Italia all'et\u00e0 di 17 anni per frequentare una scuola di arte a Boston. Nel 1993 si laurea alla Tisch School of the Arts dell'Universit\u00e0 di New York, dove inizia a fotografare gli ambienti underground del mondo dell'arte e della vita notturna.\n1996-2001: l'inizio della carriera musicale.\nGala incide il suo primo demo. Scritto a New York e inviato oltreoceano in musicassetta, il brano \"Freed From Desire\" diventa un successo della musica pop internazionale. Viene poi registrato a Londra e distribuito dall'etichetta indipendente italiana Do It Yourself Records.\nNel 1996 Gala \u00e8 stata votata Migliore Cantante Donna dell'anno dalla rivista mensile italiana Musica e dischi. Gala ha vinto Dischi di Platino in Francia e nel Benelux e un Disco d'Oro nel Regno Unito. In quello stesso anno ottiene una nomination come Best Dance Act ai Mobo Awards in Gran Bretagna insieme a Prodigy, Chemical Brothers e Orbital. Nel luglio 1997 la cantante vince il titolo di Miglior Artista Straniera dell'anno al Midem di Cannes, in Francia.\nFra il 1995 e il 1998 Gala ha preso parte a show televisivi nel Regno Unito a Top Of The Pop della Bbc, in Francia a Taratata, Les Ann\u00e9e Tubes e Hit Machine del canale M6, su MTV Germania, oltre ad esibirsi dal vivo in arene come lo stadio di Bercy e Las Ventas di Madrid. Il suo album \"Come Into My Life\" esce nel 1998, con 4 singoli che svettano nelle Top 20 delle classifiche di tutta Europa e 6 milioni di dischi venduti in tutto il mondo.\nNel 1998, in occasione della sua esibizione in Let A Boy Cry a Taratata, incontra il manager di Prince, Steve Fargnoli, che decide di diventare il suo manager. In quello stesso anno Gala firma un contratto con la Universal Records in Italia. Dopo l'improvvisa morte di Fargnoli nel 2001, Gala rompe il suo contratto con la Universal Records e torna a New York.\n2005-2010.\nInsediatasi a Brooklyn, Gala imprime una nuova direzione a sound, vita e carriera, riemergendo come artista indipendente. Nel 2005, esce il singolo \"Faraway\" in Francia e in Grecia, dove ottiene il 1\u00ba posto nella classifica di iTunes e il 6\u00ba nelle classifiche nazionali. \"Faraway\" \u00e8 stato coprodotto dal musicista e producer Kevin Rudolf della Cash Money Records. Diventa la colonna sonora di uno spot televisivo del profumo Bod Man, trasmesso su MTV e HBO ed \u00e8 ripreso come cover dalla vincitrice di \"Greek Idol\", Tamta.\nNel 2005 Gala appare su Pink TV e su Fan De di M6. Nel 2006, si esibisce al Mega PANN party al Central Studios di Utrecht, nei Paesi Bassi.\nNel 2008 Gala fonda l'etichetta discografica Matriarchy Records, con sede a Brooklyn, New York, e fa squadra con il producer Marcus Bell, il batterista Deantoni Parks e il chitarrista Joe Friedman. Il risultato di questa collaborazione \u00e8 \"Tough Love\", album di esordio della Matriarchy Records uscito digitalmente in tutto il mondo il 6 settembre del 2009. Gala ha prodotto autonomamente quattro video musicali per l'album \"Tough Love\". Il video della canzone \"I am the world, the world is me\" \u00e8 stato realizzato in collaborazione con l'artista italo-argentino Sebastiano Mauri ed incorpora la video-installazione di quest'ultimo \"The Songs I Love To\".\nNel 2009 la popstar si esibisce in due serate all'Ethias Arena. Nel 2010 Gala canta all'Highline Ballroom di New York, al Palais des Sports di Parigi e al Theatre Antique di Arles. In quello stesso anno, viene invitata ad esibirsi come unica artista al 24H Velo de Louvain-la Neuve in Belgio, la seconda pi\u00f9 grande kermesse della birra in Europa, organizzata dagli studenti dell'universit\u00e0 belga di Louvain-la-Neuve.\nNel 2010 \"Tough Love\" \u00e8 stato inserito nella popolare serie televisiva americana The Millionaire Matchmaker (USA). Lo stesso anno \"Freed From Desire\" \u00e8 stato utilizzato per uno spot televisivo Nissan in Francia e in Spagna.\n2011-2012.\nNel 2011 Gala canta il nuovo singolo \"Lose Yourself In Me\" all'evento Dance in the Summer a Beirut, accanto a Taio Cruz, T-pain, Dev e Dash Berlin. Lo spettacolo \u00e8 organizzato dalla stazione radio Mix Fm e il singolo raggiunge la seconda posizione nella Top 10 playlist dell'emittente, prima della sua uscita nel 2012, quando arriva al primo posto della radio libanese RFX, rimanendoci per tre settimane consecutive.\nL'uscita mondiale di \"Lose Yourself in Me\" avviene nel maggio del 2012 attraverso l'etichetta indipendente di Gala, Matriarchy Records. Il brano \u00e8 stato trasmesso, fra gli altri, da Fun Radio e Radio FG in Francia. \u00c8 stato uno dei singoli ad alta rotazione su Impact FM e Radio Antipode ed \u00e8 stato incluso fra i new releases dell'emittente belga Fun Radio.\nIl videoclip di \"Lose Yourself In Me\" \u00e8 stato prodotto indipendentemente da Matriarchy Records in collaborazione con The Masses. \u00c8 stato diretto da Alistair Legrand, fratello di Victoria Legrand della band Beach House. Nel video, ballerini krump di Los Angeles fasciati in tute tempestate di luci LED, ballano su coreografia di Gala. Dopo la sua uscita, il clip \u00e8 apparso sulla Home Page di Dailymotion, di Yahoo Francia, The Huffington Post, The Mediateseur, e Vogue Italia.\n2013.\nNel 2013 Gala ha girato il video del brano \"Taste of Me\" con coreografie di Benoit Swan, direttore artistico della compagnia di danza avant-guard di New York Cedar Lake, per la regia del francese Alexandre Moors (\u2018Runaway\u2019 di Kanye West e Blue Caprice). Il clip vede la partecipazione del ballerino e coreografo di Alvin Ailey, Abdur Rashid Jackson. Il video di Taste of Me \u00e8 contraddistinto da una carrellata unica e riprende i movimenti di cinque ballerini, inclusa Gala, mentre s'intrecciano in una danza organica che avanza senza sosta.\nTraendo ispirazione dal suo regista preferito, Alfred Hitchcock, Gala ha deliberatamente girato un video che sembrasse realizzato in una ripresa unica. Vi \u00e8 anche una citazione di Eadweard Muybridge e del suo lavoro pionieristico negli studi fotografici e in ambito cinematografico. Alcuni dei coreografi preferiti di Gala (Parsons, Bob Fosse, Mark Morris) sono anche sottilmente evocati nella coreografia.\nIl video \"Taste Of Me\" con Digital Spy, il pi\u00f9 popolare sito web di notizie e di intrattenimento nel Regno Unito. In Europa il video \u00e8 stato rivelato in esclusiva da Fun Radio Belgique, stazione sorella di Fun Radio France, il pi\u00f9 grande gruppo di stazioni radio FM con circa 3,8 milioni di ascoltatori ogni giorno. La versione deluxe del CD comprende la produzione originale di Marcus Bell e il remix di Bimbo Jones, Hoxton Whores, Starkillers e Almight Records. In Belgio il video \"Taste Of Me\" \u00e8 stato menzionato dal grande quotidiano Derniere Heure (on-line) e Gala \u00e8 apparsa nel notiziario di RTL del mattino e in quello serale, per parlare del suo nuovo singolo.\nNel 2013 diverse nuove canzoni di Gala, come \"Lose Yourself in me\", \"Taste of Me\" e \"Love Impossible\" sono apparse negli show delle reti MTV \"Best Ink\", \"Real World Ex-Plosion\", \"Road Rules Extreme Challenge\" e \"Al passo con i Kardashian\" (\"Keeping Up with the Kardashians\").\n\"Freed From Desire\" \u00e8 stato provato dalla band tedesca Frida Gold. La canzone dal titolo \"Liebe ist meine Rebellion\" \u00e8 andato al n\u00ba 4 nella classifica dei singoli tedeschi. \"Freed From Desire\" \u00e8 stato anche interpretato dalla Nouvelle Star \"Dana\", in diretta televisiva francese, e dalla pop star greco-svedese Elena Paparizou ai MAD Video Music Awards 2013.\n2014.\nGala si \u00e8 esibita alle Olimpiadi invernali del 2014 nella Medals Plaza a So\u010di. La performance \u00e8 stata trasmessa in diretta sul canale musicale Europa Plus TV. Ha effettuato una performance di un'ora e ha debuttato con il suo nuovo singolo, \"The Beautiful\". Nonostante la controversia che circondava le Olimpiadi, Gala ha aperto la sua performance con il successo degli anni '90, \"Let A Boy Cry\", a sostegno dei suoi fan gay. Il 20 novembre nella casa discografica House Records a New York \u00e8 stato rilasciato il CD \"The Beautiful\", una collaborazione con il leggendario DJ House / produttore Todd Terry, e a seguito un CD Deluxe, pubblicato dalla casa discografica di Gala Matriarchy Records, che include remix di Todd Terry, Hoxton Whores, Lodge 21, Ryan e Smitty, Midnight Magic and Lauren Flax.\n2015.\nGala ha fatto un cameo al concerto di Youssou N'Dour per \"Dakar Ne Dort Pas\" a Dakar, in Senegal, a Capodanno. L'evento \u00e8 stato trasmesso da Tele Future Media. Attraverso la sua etichetta discografica indipendente Matriarchy Records ha pubblicato l'album \"Singles V1\", una raccolta di suoi singoli 2012-2015 insieme a tre canzoni inedite. L'album contiene i remix di Todd Terry, tra gli altri.\n2016.\nGala ha registrato una versione acustica della sua hit \"Freed from Desire\" a Les Studios Saint Germain di Parigi per il film \"Un amore all'altezza\", diretto da Laurent Tirard e con Jean Dujardin (Oscar per il miglior attore nel 2012, grazie al film \"The Artist\"), uscito a maggio 2016.\nAltre attivit\u00e0.\nGala ha anche lavorato come autrice per musicisti classici come Salvatore Licitra e Marcelo \u00c1lvarez con i quali ha collaborato per l'album \"Duetto\", e per Mario Frangoulis.\n\u00c8 tuttora un'appassionata fotografa e molti suoi scatti compaiono sul suo sito web ufficiale."}
{"id": "1235241", "revid": "109876123", "url": "https://it.wikipedia.org/wiki?curid=1235241", "title": "Coordinate euleriane e lagrangiane", "text": "Nella meccanica del continuo, pi\u00f9 precisamente in fluidodinamica, per descrivere il moto di un fluido si possono utilizzare due tipi di coordinate, o due sistemi di riferimento. Non \u00e8 corretto affermare, in senso assoluto, che una delle due descrizioni del moto sia migliore dell'altra; \u00e8 invece giusto osservare che ciascuna pu\u00f2 essere pi\u00f9 efficace in un contesto piuttosto che in un altro. La descrizione euleriana \u00e8 pi\u00f9 utile per descrivere il campo di moto (le equazioni di Navier-Stokes sono tipicamente espresse in questo sistema di riferimento), invece il riferimento lagrangiano pu\u00f2 essere d'aiuto per scrivere equazioni di bilancio di forze su una singola particella (come l'equazione di Maxey e Riley).\nPunto di vista euleriano.\nQuesto tipo di specificazione del moto si avvale del concetto matematico di campo, nel senso che le propriet\u00e0 del flusso (velocit\u00e0, densit\u00e0, pressione) sono definite come funzioni dello spazio - ossia del vettore posizione formula_1 - e del tempo formula_2. Ad es. la velocit\u00e0 del fluido verr\u00e0 espressa come formula_3. L'osservatore \u00e8 solidale ad un riferimento fisso o inerziale e \"fotografa\" il campo di velocit\u00e0 (o di densit\u00e0, o di pressione...) a ciascun istante temporale, senza avere informazioni relative al moto della singola particella fluida.\nPunto di vista lagrangiano.\nLa specificazione del moto lagrangiano focalizza l'attenzione non su di un determinato volume di controllo, ma sulla singola particella fluida. Le propriet\u00e0 del flusso saranno quindi funzioni del particolare elemento fluido, oltre che del tempo formula_2. Scegliendo di identificare la particella fluida mediante il vettore posizione formula_5 del suo centro di massa all'istante iniziale formula_6, la sua velocit\u00e0 all'istante formula_2 sar\u00e0 esprimibile come formula_8.\nLegame.\nLa relazione tra la derivata lagrangiana e quella euleriana \u00e8:\ndove &lt;v&gt; \u00e8 la velocit\u00e0 macroscopica, la derivata parziale temporale formula_10 \u00e8 detta \"derivata euleriana\", formula_11 \u00e8 il gradiente della funzione, formula_12 \u00e8 detto \"derivata avvettiva\".\nPerci\u00f2 per esempio nel caso di descrizione lagrangiana del moto l'accelerazione macroscopica di una data particella fluida \u00e8 semplicemente:\nInvece in una descrizione euleriana la derivata (parziale) rispetto al tempo (derivata euleriana) di formula_14 non indica l'accelerazione della particella fluida, ma la variazione per unit\u00e0 di tempo del vettore velocit\u00e0 in un fissato punto dello spazio. Invece l'accelerazione \u00e8 esprimibile come:"}
{"id": "1235247", "revid": "287204", "url": "https://it.wikipedia.org/wiki?curid=1235247", "title": "Maruyama Okyo", "text": ""}
{"id": "1235249", "revid": "6923", "url": "https://it.wikipedia.org/wiki?curid=1235249", "title": "Innsbrucker Verkehrsbetriebe und Stubaitalbahn", "text": "La Innsbrucker Verkehrsbetriebe und Stubaitalbahn GmbH, pi\u00f9 nota con la sigla IVB, \u00e8 l'azienda austriaca che svolge il servizio di trasporto pubblico autofilotranviario nella citt\u00e0 di Innsbruck e nel suo circondario.\nEsercizio.\nL'IVB \u00e8 una societ\u00e0 a responsabilit\u00e0 limitata costituita tra la \"Innsbrucker Kommunalbetriebe AG\" (51%), la \"Land Tirol\" (4%) e la \"Stadt Innsbruck\" (45%).\nOggi l'azienda gestisce una ferrovia, alcune filovie (il cui servizio \u00e8 sospeso da marzo del 2007), 3 tranvie e 24 autolinee.\nParco aziendale.\nNel 2007 la flotta, riconoscibile dalla livrea bianca, era costituita da 2 locomotive, 19 fra tram e tram snodati, 100 autobus e 50 fra autosnodati e filosnodati."}
{"id": "1235255", "revid": "287204", "url": "https://it.wikipedia.org/wiki?curid=1235255", "title": "Buri (popolo)", "text": "I Buri (\"Buri\" in latino) erano un'antica popolazione germanica, di origine suebica.\nSe alla fine del I secolo si trovavano a nord dei Quadi (Moravia), un secolo pi\u00f9 tardi, all'epoca delle guerre marcomanniche occupavano parte della piana orientale del fiume Tibisco, confinando a nord con le popolazioni carpatiche dei Costoboci e pi\u00f9 tardi dei Vandali Lacringi, a sud con l'Impero romano ed i Daci del Banato, ad ovest con i Sarmati Iazigi, ad est con le province romane della Dacia Porolissensis e Superiore.\nStoria.\nFurono alleati dei Daci di Decebalo durante la guerra dacica di Traiano (101-106) lungo il lato occidentale del fronte di combattimento. Furono pi\u00f9 volte battuti dallo stesso imperatore insieme ai loro alleati Daci e Sarmati Iazigi.\nCombatterono l'impero romano durante il periodo delle (guerre marcomanniche). Marco Aurelio condusse una spedizione contro di loro in questi anni, riuscendo a batterli nel 175, mentre il figlio Commodo li sconfisse negli anni subito dopo la morte del padre, tra il 180 e il 182. \u00c8 forse in seguito a questi eventi che Commodo si merit\u00f2 l'appellativo di \"Sarmaticus et Germanicus Maximus\" (182). Si racconta infatti che l'offensiva da parte di Commodo in terra sarmata continu\u00f2. Neppure la morte dell'imperatore ritard\u00f2 la progettata spedizione nella piana del Tisza. I Sarmati Iazigi (nuova \"expeditio sarmatica\"), i suebi Buri (\"expeditio Burica\"), i germani Vandali ed i Daci liberi, furono battuti pi\u00f9 volte negli anni successivi. Commodo, che aveva deciso di abbandonare il teatro delle operazioni militari nell'ottobre del 180, contro il parere del cognato Claudio Pompeiano, lasci\u00f2 che fossero i suoi generali (come Pescennio Nigro, Clodio Albino, il figlio di Tigidio Perenne e Valerio Massimiano per citarne alcuni) a portare a termine le operazioni di guerra.\nE cos\u00ec, nel 180, al termine della prima campagna militare, dopo la scomparsa del padre, Marco Aurelio:"}
{"id": "1235259", "revid": "287204", "url": "https://it.wikipedia.org/wiki?curid=1235259", "title": "IC 405", "text": "IC 405 (nota anche come C 31) \u00e8 una nebulosa diffusa visibile nella costellazione dell'Auriga.\nSi tratta di una nebulosa sfuggente all'osservazione diretta, ma molto ben evidente nelle foto a lunga posa, situata a 500\u00a0parsec (1630 anni luce) di distanza; nella sua direzione si osserva una stella azzurra di quinta magnitudine, nota come AE Aurigae, una stella variabile ed enigmatica: si tratterebbe di una delle stelle cosiddette \"fuggitive\", perch\u00e9 sono nate nella regione della Nebulosa di Orione circa 2,7 milioni di anni fa e da l\u00ec ne sono \"scappate\", disperdendosi nella Via Lattea; tra queste vi \u00e8 pure la . IC\u00a0405 brilla per la radiazione ricevuta da AE\u00a0Aurigae, che ionizza i suoi gas e le conferisce un colore rosso; le chiazze blu sono invece dovute alla riflessione della luce blu della stella sulle polveri oscure.\nTramite i dati ottenuti col satellite Hipparcos \u00e8 emerso che circa 2,6 milioni di anni fa questa stella, e la brillante binaria si trovavano nella stessa posizione nello spazio; si \u00e8 cos\u00ec ipotizzato che queste stelle abbiano subito un'interazione a quattro corpi, in cui due binarie facenti parte dell'associazione Orion OB1 si scambiarono; il risultato fu che le due stelle pi\u00f9 massicce subirono i reciproci influssi gravitazionali diventando un nuovo sistema binario, l'attuale , mentre le due stelle meno massicce furono sospinte via a grande velocit\u00e0 dall'intensa energia gravitazionale, allontanandosi dalla regione della loro formazione e diventando stelle fuggitive.\nIC 405 appare connesso con altri sistemi di nebulosit\u00e0, in particolare con IC 410, visibile un grado a sudest; in realt\u00e0 si tratta di oggetti molto pi\u00f9 distanti."}
{"id": "1235265", "revid": "539155", "url": "https://it.wikipedia.org/wiki?curid=1235265", "title": "Gala", "text": ""}
{"id": "1235269", "revid": "1305772", "url": "https://it.wikipedia.org/wiki?curid=1235269", "title": "F-Zero GX", "text": " \u00e8 un videogioco del genere simulatore di guida futuristico pubblicato nel 2003 dalla Nintendo per Nintendo GameCube. Prodotto con la collaborazione di SEGA, \u00e8 il quarto capitolo della serie \"F-Zero\".\nPer la prima volta lo sviluppo di un episodio della serie, tradizionalmente effettuato da Nintendo stessa, venne affidato a una casa di sviluppo esterna, la Amusement Vision, uno studio di \u014cta appartenente alla SEGA.\nTrama.\nMentre Black Shadow corre con la sua \"Black Bull\", un'altra vettura lo tampona. Nonostante i tentativi di allontanarsi, la Black Bull viene distrutta con Black Shadow che cammina a stento. A un certo punto, un personaggio misterioso lo prende e gli dice che dovr\u00e0 vincere il \"Grand Prix\" o la pagher\u00e0 cara. Un po' di tempo dopo, a \"Mute City\", Captain Falcon si allena insieme alla \"Blue Falcon\" tramite un simulatore. Dopo aver completata la simulazione, Falcon nota Black Shadow in televisione che dice che la cintura del Grand Prix sar\u00e0 sua. A questo punto, Falcon se ne va.\nMentre girovaga nel \"Red Canyon\", Falcon viene circondato dai banditi comandati da \"Samurai Goroh\" che lo vuole sfidare in una gara dove il premio in palio \u00e8 la macchina dello sconfitto. Falcon batte la \"Fire Stingray\" di Goroh e quest'ultimo dice che al Grand Prix avr\u00e0 la vendetta. Falcon ritorna a Mute City e si ferma in un bar dove i piloti possono gareggiare e fare scommesse. \"Silver Neelson\" riconosce Falcon e gli chiede di gareggiare nella prossima gara dove il montepremi \u00e8 di un milione di crediti. Sotto mentite spoglie, Falcon vince e Silver gli dona met\u00e0 del bottino ma, appena sente la notizia di Black Shadow creare scompiglio a \"Lightning\", Falcon lo lascia e si dirige a Lightning.\nMentre Falcon si dirige a Lightning, la Bloody Chain, la gang di \"Micheal Chain\", rallenta la Blue Falcon. Dopo aver distrutto ogni \"Wild Boar\" della gang, Falcon li supera e la gang, umiliata, abbandona Micheal. \nDopo aver raggiunto Lightning, Falcon incontra \"John Tanaka\" che gli dice che \"Jody Summer\" \u00e8 ancora nell'edificio. Dopo averla portata nella Blue Falcon, Falcon scappa dall'edificio, che era in procinto di esplodere, e la porta da Tanaka. Falcon vede Black Shadow creare ancora confusione. Grazie ai suoi poteri oscuri, Black Shadow intrappola Falcon e fa uscire il suo clone malvagio, \"Blood Falcon\", che gli mette nella Blue Falcon una bomba sensibile alla velocit\u00e0. Falcon si libera e, dopo una corsa precipitosa, riesce a liberarsi della bomba.\nFalcon arriva alla linea di partenza del Grand Prix dove incontra Black Shadow, che \u00e8 sorpreso di vederlo ancora vivo. Dopo aver vinto il Grand Prix, Falcon prende l'agognata cintura ma, all'improvviso, riappare il personaggio gi\u00e0 mostratosi all'inizio che disintegra Black Shadow. Il personaggio misterioso dice di chiamarsi \"Deathborn\" e che vuole sfidare Falcon. Falcon giunge a una pista situata sottoterra e l\u00ec trova Deathborn che ha la cintura vinta nell'altro mondo. Le due cinture si uniscono in una sola cintura che dona grandi poteri a chi la indossa. Falcon vince la gara e Deathborn, sconvolto per aver perso, cosa che non gli era mai successa prima, finisce nella lava sottostante. Dopo aver preso la cintura, Falcon dice che far\u00e0 di tutto per non perderla.\nDopo essere tornato alla base, Falcon scopre che nella cintura ci sono tre esseri che si fanno chiamare \"Il Creatore\". Essi dicono che Deathborn era il loro capolavoro e che hanno pianificato tutto nonostante non si conoscano i motivi. Ora vogliono usare Falcon come nuova marionetta per i loro piani, ma Falcon riesce a sconfiggerli. Alla fine, Falcon toglie il suo casco ed esce dalla sua base.\nModalit\u00e0 di gioco.\nL'utilizzo delle tre dimensioni non fu una novit\u00e0 per la saga di \"F-Zero\" quando venne pubblicato il gioco, l'episodio non sconvolge infatti i tradizionali schemi di gioco. I comandi sono piuttosto intuitivi ma non per questo poco profondi, si gode un perfetto controllo della vettura in ogni momento e il sistema di controllo risulta molto preciso. L'azione si svolge sullo schermo ad una velocit\u00e0 folle (per l'epoca la fluidit\u00e0 e la velocit\u00e0 dell'azione hanno fatto gridare al miracolo nonostante il gioco non fosse completamente privo di rallentamenti) ed esige una precisione millimetrica nei movimenti del giocatore nonch\u00e9 prontezza di riflessi, cosa che rende il gioco frustrante per alcuni giocatori.\nLe piste dell'ultimo gran premio sono presenti sotto forma di bonus: per ottenerle \u00e8 necessario sbloccarle portando a termine alcuni obiettivi segreti.\nNelle modalit\u00e0 Pratica e Multiplayer \u00e8 possibile attivare un'opzione che permette il reinserimento della vettura in pista in caso di distruzione. In questo caso la vettura verr\u00e0 ripristinata da una specie di UFO guidato da tre Chao, personaggi tipici degli episodi pi\u00f9 recenti della saga di Sonic.\nPersonaggi.\nNel gioco sono presenti complessivamente 41 piloti, ciascuno con una propria vettura che tende a rispecchiare il carattere del pilota. Gli ultimi sette personaggi (in ordine numerico) non sono disponibili subito.\n00: Deathborn.\nCampione di F-Zero dell'altro mondo, \u00e8 un personaggio cos\u00ec tenebroso che perfino Black Shadow trema al suo pensiero. Il suo nome deve al fatto che mor\u00ec tre volte ma riusc\u00ec a rinascere, impiantando parti meccaniche al suo corpo diventando immortale. Dopo l'incidente di quattro anni fa, molti piloti sparirono e il sospetto principale era proprio Deathborn. Il suo obbiettivo \u00e8 di acquisire un potere in grado di decidere la vita, o la morte, di ogni pianeta o stella. La sua vettura \u00e8 la Dark Schneider soprannominata \"le Ali dell'Oscurit\u00e0\": Un veicolo piuttosto stabile nonostante la tremenda accelerazione.\n01: Mighty Gazelle.\nMighty Gazelle fu colui che riport\u00f2 i danni pi\u00f9 gravi nell'incidente di quattro anni fa. La Cyber Stick Inc. riusc\u00ec a farlo sopravvivere trasformandolo in un cyborg. Grazie al suo nuovo corpo, ignor\u00f2 coloro che negarono la sua partecipazione, avendo parti meccaniche, e continu\u00f2 a gareggiare senza paura della morte. La sua vettura \u00e8 la Red Gazelle ed \u00e8 anch'essa creata dalla Cyber Stick Inc: Un veicolo poco resistente ma dotato di un turbo molto potente.\n02: Jody Summer.\nJody \u00e8 un membro della Federazione Galattica di cui John Tanaka ne \u00e8 innamorato. Nonostante la sua inesperienza nel mondo delle corse, la sua abilit\u00e0 nel controllare la velocit\u00e0 gli ha procurata non pochi rivali. La sua vettura \u00e8 la White Cat, un veicolo creato per contrastare ogni tipo d'ambiente: Un veicolo veloce ma poco manovrabile.\n03: Dr. Stewart.\nIl dr. Robert Stewart \u00e8 il figlio di Kevin Stewart, noto dottore nonch\u00e9 esperto pilota di F-Zero. Grazie alle sue abilit\u00e0 di dottore, riusc\u00ec a curare le vittime dell'incidente di quattro anni fa senza creare vittime. Il suo veicolo \u00e8 il Golden Fox, lo stesso veicolo di suo padre: Un veicolo fragile e lento ma dotato di ottima manovrabilit\u00e0 e ottimo turbo.\n04: Baba.\nNato nelle foreste di Giant, Baba venne reclutato dal Comitato di Selezione Piloti F-Zero. Grazie ai suoi istinti da animale e da un corpo ben tonificato, Baba divent\u00f2 un abile pilota ma \u00e8 molto sicuro di s\u00e9 e viene considerato uno spaccone. Il suo veicolo \u00e8 lIron Tiger, costruito per allenare i giovani piloti di F-Zero: Un veicolo con ottima velocit\u00e0 di punta e manovrabilit\u00e0 ma con scarsa accelerazione.\n05: Samurai Goroh.\nCapo di una banda di pirati spaziali nonch\u00e9 cacciatore di taglie ma, ultimamente, Falcon riesce a ottenere i lavori pi\u00f9 ricchi rendendolo il suo acerrimo nemico. Il suo veicolo \u00e8 lo Fire Stingray, un veicolo creato da Toraemon Echigoya: Un veicolo veloce e manovrabile ma \u00e8 uno dei pi\u00f9 scarsi in fatto di accelerazione.\n06: Pico.\nPico \u00e8 un alieno del pianeta Death Wind e ha la bellezza di 124 anni anche se, per la sua razza, \u00e8 ancora un adolescente. \u00c8 un noto assassino che lavora nell'Unit\u00e0 di Combattimento Speciale dell'Armata di Poripoto e viene considerato il responsabile dell'incidente di quattro anni fa poich\u00e9 \u00e8 noto per essere un pilota aggressivo ma questo non gli impedisce di partecipare alle corse. Il suo veicolo \u00e8 il Wild Goose, appartenuto al Generale Repeat prima di ritirarsi: un veicolo resistente e veloce ma i suoi difetti sono la scarsa accelerazione, il turbo scarso e la manovrabilit\u00e0 molto sensibile.\n07: Captain Falcon.\nIl protagonista del gioco nonch\u00e9 una delle icone pi\u00f9 note della Nintendo. \u00c8 un cacciatore di taglie di Port Town ma \u00e8 anche un esperto pilota di F-Zero. Il suo veicolo \u00e8 il Blue Falcon: Un veicolo bilanciato dove l'unico punto debole \u00e8 la scarsa resistenza.\n08: Octoman.\nOctoman \u00e8 un polipo umanoide e rappresentante del pianeta natale Takora che si trova nel mezzo di una crisi economica e diplomatica. Sperando in un futuro prosperoso per Takora, Octoman partecipa al F-Zero con la sua vettura, il Deep Claw: Un veicolo bilanciato con ottima manovrabilit\u00e0.\n09: Mr. EAD.\nMr. EAD \u00e8 un androide creato dal misterioso gruppo EAD. Ha superato molti test tra cui: combattimento, attivit\u00e0 di spionaggio, esami da college e altro. L'ultimo test che deve superare \u00e8 quello di vincere l'F-Zero e se vincesse, avranno creato l'androide perfetto. Assomiglia molto a Super Mario per via dei suoi baffi, per una stella situata nella cintura e per la sua passione per il cibo italiano. Inoltre, il nome EAD \u00e8 un riferimento alla Nintendo EAD (Entertainment Analysis and Development). Il suo veicolo \u00e8 la Great Star, veicolo creato da Shiggs Mapone, di cui si dice sia il capo del gruppo EAD: dotato di grande accelerazione e turbo ma, per il resto, \u00e8 molto scarso.\n10: James McCloud.\nJames \u00e8 il leader della squadra di volo Galaxy Dogs. Quando non \u00e8 in servizio, partecipa al F-Zero con la Little Wyvern, un veicolo creato dalla Space Dynamics, la stessa compagnia che crea le navette da combattimento: Un veicolo molto leggero dotato di scarsa accelerazione e turbo ma con un'ottima velocit\u00e0 di punta. Questo personaggio \u00e8 un richiamo al padre di Fox McCloud della serie Star Fox e la Little Wyvern assomiglia molto all'Arwing della stessa serie.\n11: Billy.\nCresciuto nell'impianto di ricerca Mad Baboon, Billy \u00e8 conosciuto per essere la prima scimmia a correre al F-Zero. Curiosamente, uno degli antenati di Billy fu la prima scimmia ad essere andata sullo spazio. Il suo veicolo \u00e8 il Mad Wolf, un veicolo creato apposta per Billy: Un veicolo bilanciato ma con una manovrabilit\u00e0 poco stabile.\n12: Kate Alen.\nKate Alen \u00e8 una cantante di colore famosa per la sua voce e per i suoi movimenti di ballo. Venne scelta come cantante per le cerimonie degli F-Zero e, col passare del tempo, cominci\u00f2 a interessarsi della competizione. Il suo veicolo \u00e8 il Super Piranha, veicolo creato dal Team Power Boys su richiesta della stessa Kate: un veicolo con una manovrabilit\u00e0 poco stabile.\n13: Zoda.\nProveniente dal pianeta Uma-41, Zoda \u00e8 il leader della Coalizione Zolorkiana e ha tentato numerose volte di conquistare la Terra e di colonizzarla ma viene sempre fermato da Super Arrow e, una sola volta, da Captain Falcon. Ha un carattere dissennato causato da una macchina che gli inietta adrenalina e dopamina. Il suo veicolo \u00e8 il Death Anchor, un missile balistico rubato e modificato per le corse: \u00c8 uno dei veicoli pi\u00f9 veloci del gioco ma \u00e8 anche molto fragile.\n14: Jack Levin.\nJack Levin \u00e8 un ex-membro di un famoso gruppo pop che ha lasciato la sua casa discografica per gareggiare al F-Zero. Molte fan di F-Zero sono anche fan di Jack e ogni prodotto con la sua faccia viene comprato subito. Anche se molta gente parla solo della sua popolarit\u00e0, le sue abilit\u00e0 di guida sono degne di nota. Il suo veicolo \u00e8 lAstro Robin, creato dal Team Lightning Bolt: Ha l'accelerazione pi\u00f9 veloce del gioco ma lo scompensa una velocit\u00e0 di punta bassa e una resistenza scarsa.\n15: Bio Rex.\nBio Rex \u00e8 un dinosauro creato geneticamente dalla Keerlon Corporation usando il DNA di un uovo di dinosauro fossilizzato. Grazie alla genetica, Bio Rex ha un cervello sviluppato simile a quello umano e gareggia all'F-Zero per dimostrare di essere superiore agli umani. Il suo veicolo \u00e8 il Big Fang, un veicolo creato apposta per Bio Rex e per le sue tendenze aggressive: Un veicolo molto veloce ma scarso negli altri fattori.\n16: The Skull.\n200 anni fa, Sterling LaVaughn fu il pi\u00f9 famoso pilota di F-MAX, competizione molto simile a quella di F-Zero. La Anubis Company, grazie alla scienza e alla magia nera, fece resuscitare LaVaughn, che ora gareggia, col nome di The Skull, a F-Zero con il Sonic Phantom, un veicolo creato anch'esso dalla Anubis Company: \u00c8 uno dei veicoli pi\u00f9 forti del gioco anche se ha una scarsa resistenza.\n17: Antonio Guster.\nEx-braccio destro di Samurai Goroh, quest'ultimo lo trad\u00ec e lo abbandon\u00f2 nelle mani della Polizia. Dopo il suo rilascio, Antonio progetta di vendicarsi di Goroh durante l'F-Zero. Il suo veicolo \u00e8 il Green Panther, veicolo creato da Toraemon Echigoya: \u00c8 dotato di grande accelerazione e di grande turbo ma ha una velocit\u00e0 di punta bassa ed \u00e8 poco manovrabile.\n18: Beastman.\nChristopher Annex ebbe un'infanzia traumatica a causa di un incontro ravvicinato con un coccodrillo gigante sul pianeta White. Per nascondere la sua naturale timidezza, Christopher decide di diventare \"Beastman\" e di indossare un costume che ricorda quello di un dinosauro. Le sue abilit\u00e0 di cecchino e le tendenze aggressive l'hanno aiutato a uccidere le bestie che anni fa gli facevano paura. Dopo aver ucciso tutte le bestie pericolose del suo pianeta natale, Beastman decide di partecipare al F-Zero per farsi sponsorizzare e avere un po' di clientela. Il suo veicolo \u00e8 lHyper Speeder, un vecchio caccia spaziale modificato dal Dr. Clash per renderlo adatto alla corsa: \u00c8 molto veloce e manovrabile ma \u00e8 molto lento in accelerazione ed \u00e8 poco resistente.\n19: Leon.\nLeon \u00e8 un lupo antropomorfo proveniente dal pianeta Zou, un pianeta martoriato dalla guerra. Grazie ai suoi riflessi veloci e ai suoi istinti naturali, \u00e8 un pilota da tenere d'occhio. Vuole vincere il premio per dare una speranza ai bambini poveri di Zou. Il suo veicolo \u00e8 lo Space Angler, precedentemente appartenuto a un eroe di Zou: \u00c8 veloce e manovrabile ma, per il resto, non \u00e8 niente di speciale.\n20: Super Arrow.\nSuper Arrow \u00e8 un supereroe che difende che la Terra da Zoda. Quando scopre che Zoda partecipa al F-Zero decide di iscriversi ma, poich\u00e9 non ha mai guidato, ha dovuto prendere la patente per partecipare. Di solito, \u00e8 impassibile contro i criminali ma, di fronte a sua moglie Mrs. Arrow, \u00e8 molto docile. Il suo veicolo \u00e8 il King Meteor, creato dal professor Hollow, responsabile dell'equipaggiamento di Super Arrow: Ha un'ottima accelerazione e turbo a scapito della resistenza.\n21: Mrs. Arrow.\nMonique L'amoreaux \u00e8 nata in una famiglia molto ricca sulla Terra. A differenza di suo marito, Mrs. Arrow ha pi\u00f9 esperienza col mondo di F-Zero e decide di usare le sue abilit\u00e0 per aiutare Super Arrow a vincere l'F-Zero. Il suo veicolo \u00e8 la Queen Meteor, anch'esso creato dal professor Hollow: \u00c8 uguale al King Meteor con la differenza che ha pi\u00f9 velocit\u00e0 di punta.\n22: Gomar &amp; Shioh.\nSul pianeta Huckmine, i Furikake hanno la tradizione di scegliere il proprio partner e di condividere la vita con quest'ultimo fino a quando non si sposeranno. Gomar \u00e8 basso ma molto intelligente mentre Shioh \u00e8 alto e forzuto. Entrambi vivono insieme e invidiano l'altro. Presto i due si sposeranno e hanno deciso di correre per l'ultima volta prima di avere i loro nuovi partner. Il loro veicolo \u00e8 il Twin Noritta, un veicolo dotato di due posti di guida: \u00c8 il veicolo pi\u00f9 leggero del gioco e questo lo compensa un'ottima accelerazione e turbo ma non la velocit\u00e0 di punta e resistenza.\n23: Silver Neelsen.\nSilver Neelsen \u00e8 conosciuto come il pilota pi\u00f9 vecchio di F-Zero grazie ai suoi 98 anni. Spera di vincere l'F-Zero dopo tutti questi anni e pensa di gareggiare anche dopo i 100 anni. Il suo veicolo \u00e8 il Night Thunder, creato da Gold Hand, vecchio amico di Silver: Un veicolo dove gli unici punti forti sono il turbo e l'accelerazione.\n24: Michael Chain.\nLeader di una gang conosciuta come Bloody Chain che, anni fa, aveva ben 10,000 membri. Michael gareggia al F-Zero con l'intenzione di rappresentare la gang e di ottenere fondi ma la mancanza di vittorie fa perdere rispetto e membri e, se continua cos\u00ec, la gang verr\u00e0 sciolta tra un paio d'anni. Il suo veicolo \u00e8 il Wild Boar, creato dalla Asteroid Motors: Veicolo bilanciato con una pessima accelerazione come pecca.\n25: Blood Falcon.\nBlood Falcon \u00e8 un clone di Captain Falcon creato tramite il suo DNA. Sa fare qualsiasi cosa fa Captain Falcon ed obbedisce ad ogni ordine di Black Shadow. Il suo veicolo \u00e8 Blood Hawk, chiamato Hell Hawk nella versione giapponese: Veicolo dove gli unici punti forti sono l'accelerazione e il turbo.\n26: John Tanaka.\nJohn \u00e8 un meccanico della Federazione Spaziale Galattica e lavora nella stessa unit\u00e0 di Jody Summer, di cui \u00e8 innamorato. Dopo aver sentito parlare di Jody partecipare all'F-Zero, John decide di fare la stessa cosa per proteggerla. Se dovesse vincere l'F-Zero, John potrebbe anche dichiarare di fronte a Jody. Il suo veicolo \u00e8 il Wonder Wasp, creato dallo stesso John come hobby: Veicolo bilanciato con ottima manovrabilit\u00e0 e accelerazione.\n27: Draq.\nBellonngian Draquillie, o semplicemente Draq, lavora come corriere insieme a Roger Buster ed \u00e8 un grande fan di F-Zero. Un giorno, vennero trovati due veicoli da F-Zero senza mittente e senza destinatario. Non volendo perdere l'occasione della sua vita, Draq convince Roger a partecipare all'F-Zero con i due veicoli. Il suo veicolo \u00e8 il Mighty Typhoon, un veicolo molto leggero nonostante l'enorme stazza di Draq: \u00c8 molto maneggevole, ma dispone di scarsa resistenza.\n28: Roger Buster.\nAl contrario di Draq, Roger s'interessa pi\u00f9 del suo lavoro di corriere che dell'F-Zero. Un giorno, vennero trovati due veicoli da F-Zero e, su consiglio di Draq, decide di partecipare per consegnarlo ai veri mittenti. Il suo veicolo \u00e8 il Mighty Hurricane, molto simile al Mighty Typhoon ma di colore azzurro: \u00c8 molto pi\u00f9 bilanciato rispetto a quest'ultimo, ma anch'esso dispone di una scarsa resistenza.\n29: Dr. Clash.\nTheodore Clash \u00e8 un ingegnere di F-Zero che sogna di partecipare alla medesima competizione. Per rimediare alle sue deficienze atletiche, ha costruito un paio di mani artificiali. Il suo veicolo \u00e8 il Crazy Bear, veicolo creato dal Dr. Clash stesso: \u00c8 lento e poco manovrabile, ma ha un'ottima accelerazione e ottimo turbo.\n30: Black Shadow.\nUno dei criminali pi\u00f9 ricercati dalla Federazione Galattica. Si tratta dell'acerrimo nemico di Captain Falcon poich\u00e9 lui sconfisse tutti i suoi scagnozzi e rovin\u00f2 tutti i suoi piani. Partecipa all'F-Zero per sconfiggere Captain Falcon davanti ai milioni di spettatori che guardano. Il suo veicolo \u00e8 il Black Bull, veicolo creato dalla BS Group, organizzazione segreta comandata da Black Shadow; \u00e8 il veicolo pi\u00f9 veloce del gioco ma dispone di bassa accelerazione.\n31: Don Genie.\nDon Genie \u00e8 il grande leader dei commercianti ed \u00e8 estremamente ricco. Nonostante questo, viene arrestato molte volte per commercio illegale di fonti energetiche ed armi e ha dovuto sborsare un po' di fortune per essere a piede libero. Porta rispetto agli altri piloti di F-Zero e pensa che Captain Falcon abbia del potenziale. Si dice che Genie abbia dei collegamenti con Black Shadow. Il suo veicolo \u00e8 il Fat Shark, il quale Genie ha speso una fortuna per crearlo: \u00c8 il veicolo pi\u00f9 pesante del gioco ed \u00e8 molto resistente oltre ad avere un turbo molto potente. La sua velocit\u00e0 di punta \u00e8 seconda solo a quella della Black Bull, il veicolo di Black Shadow.\n32: Digi-boy.\nTerry Getter \u00e8 uno studente della Einstein Academy e viene soprannominato Digi-boy perch\u00e9 non c'\u00e8 nessun dispositivo tecnologico che lui non riesce a maneggiare, oltre ad averne alcuni creati da lui stesso. Prima di partecipare all'F-Zero, ha osservato ogni gara per perfezionare il suo veicolo, la Cosmic Dolphin, creata da Digi-boy stesso: eccelle solo in turbo e manovrabilit\u00e0.\n33: Dai San Gen.\nQuesto trio proviene dal pianeta Shimar dove i suoi abitanti hanno l'et\u00e0 media di 200 anni, hanno la statura bassa anche quando raggiungono l'et\u00e0 adulta e possono usare la telepatia per comunicare. Dai, San e Gen fanno un grande lavoro di squadra e riescono a maneggiare il veicolo come se fossero un solo pilota. Dai si occupa della manovrabilit\u00e0, San della navigazione e Gen di accelerare e frenare. Il loro veicolo \u00e8 il Pink Spider, creato dal Professor Tsumo Reach, zio dei tre piloti: \u00c8 il veicolo pi\u00f9 maneggevole del gioco.\n34: Spade.\nSpade lavora nel circo e si dimostra un mago molto abile. A renderlo \"alieno\" \u00e8 il fatto di avere un piccolo globo al posto dell'addome e nessuno, nemmeno i suoi colleghi, sa cosa c'\u00e8 dietro la maschera. Partecipa all'F-Zero per aiutare il circo che si trova in una crisi economica e guida in una maniera spettacolare quanto rischiosa. Il suo veicolo \u00e8 il Magic Seagull, creato da Spade e dagli amici del circo: Veicolo che dispone di un ottimo turbo in cambio della velocit\u00e0 di punta bassa.\n35: Dai Goroh.\nDai Goroh \u00e8 il figlio unico di Samurai Goroh e adora fare scherzi a suo padre e andare in giro agitando la sua spada. Si dimostra essere pi\u00f9 abile di suo padre, anche se lo rispetta molto, e si iscrive all'F-Zero per dimostrare di essere un pilota eccellente. Il suo veicolo \u00e8 il Silver Rat, un altro dei veicoli creati da Toraemon Echigoya. Il suo unico punto forte \u00e8 la manovrabilit\u00e0.\n36: Princia Ramode.\nProveniente dal pianeta desertico Magica, Princia \u00e8 la principessa di un regno la cui tecnologia \u00e8 avanzata. La sua curiosit\u00e0 la porta ad affrontare grossi rischi e, prima di diventare regina, Princia decide di viaggiare con i suoi servitori per la galassia sperando cos\u00ec di diventare pi\u00f9 saggia. Dopo essere arrivata sulla Terra, nota l'F-Zero e decide di parteciparvi. I servitori, conoscendo la curiosit\u00e0 della principessa, decidono di farla iscrivere. Il suo veicolo \u00e8 la Spark Moon, sviluppato tramite la tecnologia avanzata di Magica: veicolo che eccelle nella manovrabilit\u00e0.\n37: Lily Flyer.\nFin dalla nascita, Lily venne addestrata in maniera intensiva e, gi\u00e0 a 14 anni, viene mandata nei conflitti come unit\u00e0 d'emergenza. S'iscrive all'F-Zero come allenamento per prendere decisioni veloci e per reagire subito in caso di sotto pressione. Il suo veicolo \u00e8 il Bunny Flash, un prototipo di navicella terrestre modificato per le corse: \u00c8 molto maneggevole malgrado la velocit\u00e0 di punta bassa.\n38: PJ.\nPJ \u00e8 uno dei migliori tassisti della galassia e lavora per la Galaxy Cab. Venne sospeso dal suo capo perch\u00e9 voleva un aumento e, siccome non ha niente da fare, decide di partecipare all'F-Zero. Il suo veicolo \u00e8 il Groovy Taxi, il taxi di PJ modificato da quest'ultimo per le corse: Veicolo che eccelle nella manovrabilit\u00e0\n39: QQQ.\nQQQ era un robot in avaria che venne poi aggiustato da Phoenix e quindi diventa il suo aiutante. QQQ dispone di dati che gli permettono di viaggiare nel tempo e ha anche dei file molto importanti ma, essendo danneggiato in precedenza, non riesce ad accedere alla sua memoria. Il suo veicolo \u00e8 il Rolling Turtle, creato da Phoenix per assisterlo all'F-Zero: Veicolo bilanciato con una grande resistenza a scapito dell'accelerazione.\n40: Phoenix.\nPhoenix \u00e8 un poliziotto del ventinovesimo secolo e ha l'ordine di fermare i criminali che viaggiano nel tempo onde evitare cambiamenti nel futuro. Partecipa all'F-Zero per fermare un criminale la cui vittoria porter\u00e0 drastici cambiamenti nel futuro. Il suo veicolo \u00e8 il Rainbow Phoenix, macchina del tempo di Phoenix modificata, da quest'ultimo, per renderla adatta alle corse: Veicolo poco resistente ma molto bilanciato.\nVersione arcade.\nIl gioco si presenta in due versioni, GX e AX. La versione GX \u00e8 quella casalinga per GameCube mentre \"F-Zero AX\" \u00e8 la versione arcade da sala giochi; tra le due versioni \u00e8 possibile scambiare i dati tramite schede a banda magnetica e ottenere bonus. Il cabinato esiste in versione base oppure \"deluxe\", entrambe con sedile. In Occidente il cabinato non \u00e8 stato largamente diffuso, tanto da risultare una vera rarit\u00e0.\nIn \"F-Zero AX\" tutti i personaggi e i piloti sono disponibili subito."}
{"id": "1235276", "revid": "6923", "url": "https://it.wikipedia.org/wiki?curid=1235276", "title": "Pasquale Culotta", "text": "Biografia.\nTra la fine degli anni cinquanta e la prima met\u00e0 degli anni sessanta si interessa di questioni sociali, politiche e urbanistiche, che sfoceranno, nel 1963, nella copertura di una carica assessoriale al Comune di Cefal\u00f9.\nNel 1964, da assessore all'Urbanistica, incaricher\u00e0 Giuseppe Samon\u00e0 per la redazione del Piano Regolatore Generale di Cefal\u00f9.\nNon ancora laureato, cementa il sodalizio con l'amico Giuseppe Leone e apre, sempre a Cefal\u00f9, lo Studio Associato di Architettura. Si laurea in architettura all'Universit\u00e0 di Palermo nel 1965. L'amicizia con Edoardo Caracciolo, maturata da studente all'interno dell'Universit\u00e0, lo porta a contatto con le questioni pi\u00f9 impellenti del rinnovamento culturale e sociale del momento, e gli fa conoscere e frequentare Carlo Doglio e Danilo Dolci, e le loro esperienze di pianificazione \"dal basso\".\nLa rottura dell'isolamento culturale che queste ed altre esperienze inducono nella Sicilia di quegli anni - v. p. es. quella del \"Villaggio Monte degli Ulivi\" di Tullio Vinay a Riesi (CL), che egli visita pi\u00f9 volte con Doglio - e in seguito, mentore Doglio, la visione di E. F. Schumacher proposta in \"Small Is Beautiful\" (1973) costituiscono per Culotta le prime tappe della costruzione di un orizzonte culturale originale, sempre attentamente bilanciato tra la dimensione locale e quella globale, e consapevole del fatto che l'architettura non \u00e8 mondo autonomo e separato, ma espressione dell'uomo strettamente intrecciata con ogni aspetto della vita.\nInteressato ad ampliare il raggio delle proprie curiosit\u00e0, nei primi anni settanta collabora ai corsi di composizione architettonica di Gino Pollini a Palermo, contemporaneamente stabilendo con Vittorio Gregotti, anch'egli docente in quella universit\u00e0, una forte relazione di attenzione e di studio. Vanno ricordate, come primi frutti dell'apprendistato culturale e scientifico, le esperienze di didattica e progetto presso i centri minori siciliani (Gratteri, Aliminusa, Sclafani Bagni, per fare qualche esempio) che condurranno nel 1996 al Simposio \"Architettura per il terzo Millennio\" a Geraci Siculo.\nDal 1986 \u00e8 stato professore ordinario di Progettazione Architettonica presso la Facolt\u00e0 di Architettura dell'Universit\u00e0 di Palermo, di cui \u00e8 stato preside dal 1989 al 1996. Nel 1986 \u00e8 chiamato dalla Triennale di Milano per la definizione dei progetti su \"L'architettura della circonvallazione di Palermo\" per la XVII edizione della Mostra (1986-87), che diventer\u00e0 uno dei temi fondativi delle sue successive proposte per Palermo, tra le quali notevole \u00e8 anche quella per la sistemazione della costa e degli approdi.\nNel 1996 ottiene con Giuseppe Leone il Premio Nazionale \"Luigi Cosenza\". Nel 1999 viene nominato Accademico di San Luca.\nLa sua attivit\u00e0 editoriale spazia dalla direzione di giornali d'architettura (In Architettura), alla \u201cinvenzione\u201d di case editrici (Medina), alla collaborazione con alcune delle pi\u00f9 grandi testate italiane (Area, D'Architettura). Tra i suoi progetti e realizzazioni, la nuova Facolt\u00e0 di Architettura di Palermo (con Giuseppe Laudicina, Giuseppe Leone, Tilde Marra) e i tanti interventi a Cefal\u00f9 (la ristrutturazione del Municipio, l'ex Convento di S. Domenico, e, tra gli altri, i percorsi del Fronte a mare). Recentemente lo studio \"Culotta &amp; Leone\", dopo l'uscita di Leone, aveva assunto la ragione sociale \"Culotta Associati\" e in questa veste aveva partecipato a numerosi concorsi di progettazione: tra quelli vinti (e in corso di definizione) vanno ricordati il progetto per la valorizzazione di alcune aree e luoghi pubblici a Benevento e quello per un centro polifunzionale a Isernia. In quest'ultimo lavoro Culotta sperimenta una fusione linguistica che lega alcuni modi espressivi delle ricerche europee contemporanee con una spazialit\u00e0 arcaica di radice mediterranea. La novit\u00e0 della ricerca resta tuttavia interrotta per la morte dell'autore, nel 2006.\nIl Premio Internazionale di Architettura.\nIl Premio Internazionale di Architettura \u201cPasquale Culotta, all'opera prima e alla committenza\u201d nasce dalla volont\u00e0 di premiare l'opera prima costruita in Sicilia su progetto di architetti ma anche di premiare i committenti delle opere realizzate in Sicilia su progetto di architetti, cercando di rafforzare il pi\u00f9 possibile lo stretto legame che esiste tra queste due figure, la committenza e l'architetto.\nIl Premio Internazionale di Architettura \u201cPasquale Culotta, all'opera prima e alla committenza\u201d \u00e8 ideato e promosso dalla Consulta Regionale degli Ordini degli Architetti, P.P.C. della Sicilia in collaborazione con l'Ordine degli Architetti, P.P.C. della provincia di Palermo in occasione del VII Congresso Nazionale degli Architetti, P.P.C per commemorare la scomparsa del Prof. Arch. Pasquale Culotta."}
{"id": "1235279", "revid": "3082", "url": "https://it.wikipedia.org/wiki?curid=1235279", "title": "Battaglia del Sabis", "text": ""}
{"id": "1235286", "revid": "1543377", "url": "https://it.wikipedia.org/wiki?curid=1235286", "title": "Demografia della provincia di Lecco", "text": "La provincia di Lecco al 31 dicembre 2017 aveva una popolazione complessiva di 339.384 abitanti, con un decremento di 1.938 unit\u00e0 rispetto al 1\u00ba gennaio dello stesso anno, ma con un incremento di 29.675 unit\u00e0 rispetto al 1\u00ba gennaio dell'anno 2001.\nTabelle.\nPopolazione complessiva della provincia di Lecco (al 31/12 di ciascun anno):\nI tassi relativi all'anno 2017 sono i seguenti:\nComuni della provincia con pi\u00f9 di 10.000 abitanti:\nComuni della provincia con una popolazione compresa fra 8.000 e 10.000 abitanti (per i quali si prevede che entro una decina d'anni possano rientrare nella categoria superiore):"}
{"id": "1235290", "revid": "44939", "url": "https://it.wikipedia.org/wiki?curid=1235290", "title": "Fair-use", "text": ""}
{"id": "1235291", "revid": "453768", "url": "https://it.wikipedia.org/wiki?curid=1235291", "title": "Scala dei Turchi", "text": "La Scala dei Turchi \u00e8 una falesia di marna bianca che spunta a picco sul mare lungo la costa di Realmonte, nell'agrigentino.\n\u00c8 diventata nel tempo un'attrazione turistica sia per la singolarit\u00e0 della scogliera, di colore bianco e dalle peculiari forme, sia a seguito della popolarit\u00e0 acquisita dai romanzi con protagonista il commissario Montalbano scritti dallo scrittore empedoclino Andrea Camilleri, essendo il comune immaginario di Vigata da inquadrare con Porto Empedocle.\nGeologia.\nLa Scala \u00e8 costituita di Trubi, una marna con un caratteristico colore bianco puro. Tale scogliera dal singolare aspetto si erge tra due spiagge di sabbia fine, per accedervi bisogna procedere lungo il litorale e inerpicarsi in una salita somigliante a una grande scalinata naturale di pietra calcarea. Una volta raggiunta la sommit\u00e0 della scogliera, il paesaggio visibile abbraccia la costa agrigentina fino a Capo Rossello.\nNome.\nLa Scala dei Turchi presenta una forma ondulata e irregolare, con linee non aspre bens\u00ec dolci e rotondeggianti. Il nome le viene dalle passate incursioni di pirateria da parte dei saraceni, arabi e, per convenzione, turchi; i pirati turchi, infatti, trovavano riparo in questa zona meno battuta dai venti e rappresentante un pi\u00f9 sicuro approdo."}
{"id": "1235292", "revid": "767487", "url": "https://it.wikipedia.org/wiki?curid=1235292", "title": "Doug Aldrich", "text": "Ha militato in gruppi quali Whitesnake, Dio, Lion, Bad Moon Rising, Hurricane, House of Lords, Burning Rain, Revolution Saints e The Dead Daisies.\nAldrich \u00e8 stato per anni \"endorser\" della Jackson Guitars. Ha utilizzato i loro Super Strat Dinky e Soloist, cos\u00ec come un personale modello costruito su misura dalla Seymour Duncan.\nBiografia.\nAldrich cominci\u00f2 a suonare la chitarra all'et\u00e0 di 11 anni dopo che sua sorella Jennifer gli fece ascoltare Jeff Beck. La sua prima chitarra fu un modello Les Paul comprato presso un centro Sears. Aldrich fece un provino per i Kiss. Non ottenne il posto nella band ma in quella stessa occasione incontr\u00f2 Gene Simmons, con cui strinse una sincera amicizia durata nel corso degli anni. Aldrich \u00e8 stato anche un insegnante di chitarra molto richiesto, per un periodo \u00e8 arrivato ad avere oltre 70 studenti a settimana."}
{"id": "1235301", "revid": "122188404", "url": "https://it.wikipedia.org/wiki?curid=1235301", "title": "Sergio Stiso", "text": "Fu inoltre uno dei principali animatori dell'ellenismo che si svilupp\u00f2, in Terra d'Otranto, tra la fine del Quattrocento e l'inizio del Cinquecento.\nLa vita.\nNon si hanno molte notizie circa i suoi primi anni di vita. Si ipotizza che sia nato nel 1458, nel piccolo casale di Zollino, paese appartenente all'antica provincia di Terra d'Otranto, dove la famiglia originaria di Gallipoli si era stabilita dall'inizio del XVI secolo.\nSi sa inoltre che studi\u00f2 dapprima presso il prestigioso Ginnasio di Nard\u00f2, una delle scuole pi\u00f9 importanti della zona nell'epoca, e successivamente nel Monastero di San Nicola di Casole, vicino Otranto. Fu in questi anni che divenne profondo conoscitore del greco e delle lettere antiche.\nPresso il monastero intraprese quindi la via del sacerdozio. Monsignor Fabrizio di Capua, arcivescovo di Otranto, gli assegn\u00f2 la cappella di San Salvatore a Zollino intorno al 1520.\nStiso \u00e8 stato uno dei pi\u00f9 importanti umanisti salentini, ma poco conosciuto anche dagli storici dell'Umanesimo. Solo negli ultimi anni c'\u00e8 stata una parziale riscoperta di questo filosofo, in virt\u00f9 dello studio di alcuni documenti epistolari di corrispondenza con lo studioso greco Nicola Petreo di Curzola, suo allievo ed amico. \nStiso dirigeva nel piccolo comune grecanico del Salento una scuola di copisti, che era in stretto contatto con quello famosissimo del Monastero di San Nicola di Casole presso Otranto. Nonostante vestisse l'abito talare, i suoi studi e il suo lavoro non disdegnarono la letteratura profana. Non si limit\u00f2 a trascrivere opere diffuse allora nel Salento, ma cerc\u00f2 di acquisire da biblioteche estere numerosi testi sconosciuti nella zona.\nAveva dato vita, inoltre, ad una scuola dove insegnava lettere e filosofia agli allievi delle famiglie benestanti di Terra d'Otranto. Per questo e per la sua cultura, era chiamato \u201cMagister\u201d (maestro).\nL'importanza storica del personaggio \u00e8 legata per\u00f2, pi\u00f9 che alla straordinaria opera divulgativa, ad un avvenimento dell'invasione turca del 1480 che distrusse Otranto. Il vicino Monastero di Casole, era in quell'epoca sede di una tra le pi\u00f9 importanti biblioteche europee. Quando i Saraceni attaccarono la citt\u00e0 idruntina nella famosa Battaglia di Otranto diedero alle fiamme anche la biblioteca. Da numerose fonti risulta che fu proprio il monaco salentino a mettere in salvo parte dei manoscritti e ad avviare negli anni seguenti, fra gli ultimi decenni del Quattrocento ed i primi del Cinquecento, la successiva opera di recupero e di copiatura di vari testi. Questa si svolse nello scriptorium di Zollino, per opera dei suoi allievi, tra i quali meritano di essere citati Aulo Giano Parrasio, Matteo Tafuri di Soleto, (poi conosciuto come filosofo, astrologo e mago), e Marcantonio Zimarra di Galatina (filosofo). Il loro lavoro fu di straordinaria importanza storiografica, perch\u00e9 ha permesso di trasmettere dapprima agli altri protagonisti dell'Umanesimo, e quindi fino ai nostri giorni, un'importante fetta della cultura greco-otrantina dell'epoca.\nL'eco del suo lavoro arriv\u00f2 fino in Vaticano. Fu chiamato a Roma per dirigere la Biblioteca Vaticana, ma essendo ormai vecchio declin\u00f2 l'invito, in favore del suo allievo Nicol\u00f2 Maiorano, che divenne custode nel 1532. Visse, tra i 70 e gli 80 anni, poich\u00e9 non si conosce la data precisa della sua morte, avvenuta comunque prima del 1538."}
{"id": "1235302", "revid": "767487", "url": "https://it.wikipedia.org/wiki?curid=1235302", "title": "Osii", "text": "Gli Osii o \"Obii\" erano un'antica popolazione di origine incerta: forse pannonica, germanica o addirittura mista. Pochissimi sono gli indizi su questo popolo.\nStoria.\nIl primo contatto dei Romani con questo popolo risale al console del 19 a.C., Marco Vinicio, secondo un'iscrizione trovata a Tuscolo, vicino a Frascati, che recita:\nI Cotini erano un popolo celtico della Pannonia; che l'iscrizione faccia riferimento ai Boi o agli Eravisci (o Aravisci), anch'essi celti pannonici. Tacito, nella sua \"Germania\", scrive che:\nE ancora ricorda che\nErano quindi stanziati secondo Tacito presso la catena montuosa dei Carpazi occidentali, alla fine del I secolo d.C. In precedenza si sarebbero trovati nella piana pannonica, vicini del popolo celtico dei Cotini, tra il lago Balaton ed il fiume Drava, e \nA partire dalla fine del I secolo, ormai migrati a nord del Danubio, confinavano ad ovest, sud ed est con i Quadi, a nord con i Cotini. Sono ricordati durante le Guerre marcomanniche come i primi a sfondare il Limes, insieme ai loro alleati Longobardi nell'inverno del 166-167 d.C.."}
{"id": "1235308", "revid": "2211622", "url": "https://it.wikipedia.org/wiki?curid=1235308", "title": "Giovan Battista Andreini", "text": "Fu autore di testi drammatici, trattati teatrali e opere in versi.\nBiografia.\nFiglio di Francesco Andreini (all'anagrafe Francesco de' Cerrachi) e Isabella Andreini (nata Isabella Canali), famosi comici della compagnia dei \"Gelosi\". Nel 1594, dopo aver trascorso diversi anni di studio a Bologna, si un\u00ec alla compagnia dei genitori, ricoprendo il ruolo dell'innamorato coi nomi di Lelio e Florindo.\nTra il 1601 e il 1603 spos\u00f2 Virginia Ramponi, anche lei attrice, alla quale Andreini dedicher\u00e0 la sua prima opera \"Florinda\" (nome in scena della moglie). \"Florinda\" verr\u00e0 rappresentata nel 1603 a Firenze all'Accademia degli Spensierati. Andreini nel 1601 fond\u00f2 la compagnia dei \"Fedeli\", attiva presso le principali corti italiane ed europee.\nNel 1604 a Lione muore la madre Isabella e si scioglie la compagnia dei \"Gelosi\": i \"Fedeli\" entrano al servizio di Vincenzo I Gonzaga, duca di Mantova. Andreini scrive e stampa \"La saggia egiziana\" a Firenze, dedicandola ad Antonio de' Medici.\nDel 1613 sono le prime rappresentazioni a Parigi, all'Hotel de Bourgogne per rappresentazioni pubbliche e al Louvre per la sola corte del Re di Francia. Nel 1624 compie un altro viaggio a Parigi e tra il 1626 e il 1628 va a Praga e vi resta per qualche tempo, su invito di Ferdinando II.\nNel 1630, anno della peste, torna in Italia e a Bologna muore sua moglie. Tra il 1630 e il 1634 scrive il poema in ottava rima \"Il penitente\", riguardante il flagello della peste. Con \"La rosella\" torna al suo solito stile e riprende le rappresentazioni (tra cui Verona, Vicenza, Venezia e Mantova). Sposa la sua amante storica, Virginia Rotari, in arte Lidia.\nNegli anni dal 1643 al 1647 Andreini parte nuovamente per la Francia, dove scrive \"L'ossequio\" dedicato ad Anna d'Austria, regina di Francia. Nel 1652 si stabilisce presso alcuni suoi poderi a Mantova, con la moglie.\nSecondo Virginio Mazzelli, studioso della vita di Andreini, la morte di quest'ultimo \u00e8 da datare tra i giorni 7 e 8 del giugno 1654, a Reggio Emilia."}
{"id": "1235311", "revid": "1444345", "url": "https://it.wikipedia.org/wiki?curid=1235311", "title": "From Here We Go Sublime", "text": "From Here We Go Sublime \u00e8 il primo album in studio del musicista svedese The Field, pubblicato il 26 marzo 2007 dall'etichetta tedesca Kompakt.\nImprontato sull'elettronica minimale, il disco ha goduto di larghissimo consenso di critica, raccogliendo su Metacritic la prima posizione tra gli album dell'anno pi\u00f9 apprezzati dalle diverse riviste del settore."}
{"id": "1235316", "revid": "2110845", "url": "https://it.wikipedia.org/wiki?curid=1235316", "title": "Masaaki Imai", "text": "Si \u00e8 laureato all'universit\u00e0 di Tokyo nel 1955 in relazioni internazionali. Negli anni '50 ha lavorato per cinque anni a Washington D.C. presso il Japanese Productivity Center, dove si occupava di accompagnare gruppi di impresari giapponesi in visita ai pi\u00f9 importanti stabilimenti americani.\nNel 1962 ha fondato a Tokyo la Cambridge Corp., una ditta di gestione internazionale e di ricerca di personale per posizioni dirigenziali."}
{"id": "1235318", "revid": "1305772", "url": "https://it.wikipedia.org/wiki?curid=1235318", "title": "Cr\u00eape (tessuto)", "text": "Cr\u00eape \u00e8 il nome generico di tessuti, diversi nei materiali e nel peso, caratterizzati dall'aspetto increspato, granuloso e mosso. L'armatura \u00e8 solitamente tela, raso nel caso del cr\u00eape satin.\nIl nome viene dal francese \"cr\u00eape\" (crespo).\nL'ondulazione della superficie viene ottenuta utilizzando i filati omonimi, che la movimentano grazie alla elevata ed opposta torsione dei trefoli che li compongono o alternando trame e orditi con filati a tensione opposta; l'effetto si manifesta in fase di finissaggio. Solitamente sono tinti in pezza.\nIl materiale di elezione \u00e8 la seta ma ne esistono in lana e fibre sintetiche, spesso miste alla seta.\nTipi di cr\u00eape.\nUtilizzati particolarmente per l'abbigliamento, gli accessori moda e la biancheria femminile."}
{"id": "1235319", "revid": "486946", "url": "https://it.wikipedia.org/wiki?curid=1235319", "title": "Carica di Isbuschenskij", "text": ""}
{"id": "1235327", "revid": "287204", "url": "https://it.wikipedia.org/wiki?curid=1235327", "title": "Ducati 750 SS", "text": "La Ducati 750 SS \u00e8 un modello di motocicletta prodotto dalla casa bolognese Ducati dal 1973 al 1977.\nIl contesto.\nIl prestigio sportivo della Ducati, fino agli anni sessanta limitato alle piccole cilindrate, ottenne un consistente incremento dopo la storica doppietta di Paul Smart e Bruno Spaggiari in sella alle \"750 Sport Competizione\" con distribuzione desmodromica, derivate dalla \"750 Sport\", nella prima edizione delle 200 miglia di Imola del 1972, gara riservata alle maximoto derivate di serie.\nStoria.\nIn seguito a questa storica vittoria alla casa venne richiesta la messa in commercio di una replica stradale delle moto vincitrici.\nCi\u00f2 nonostante il primo, ridotto, lotto di \"Ducati SS 750\" venne prodotto solo nel 1973, mentre fu numericamente pi\u00f9 consistente la produzione del 1974. \nAl momento della sua uscita l'SS 750 era la moto pi\u00f9 rara e ricercata in vendita, dotata di prestazioni ai vertici, freni, componentistica da corsa e motore elaborato dalla stessa Ducati.\nDescrizione.\nIl motore derivava da quello della GT 750 e non dalla \"750 Sport\" e fu l'unico motore \"carter tondi\" a montare testate desmodromiche, l'albero motore montava bielle lavorate alla macchina utensile con due nervature di rinforzo attorno alla testa. I pistoni erano gli stessi della \"750 Sport\" mentre i carburatori erano Dell'Orto PHM da 40\u00a0mm. Le valvole avevano le stesse dimensioni della GT e dei monocilindrici e i bilancieri erano lucidati. \nIl Telaio derivava dal \"750 Sport\" 'telaio stretto' ma con forcella a perno centrale e ruota anteriore da 18\". Il serbatoio sagomato da 20 litri rispecchiava, insieme al codino e la semicarena, la linea delle moto vincitrici a Imola. La colorazione era bicolore azzurro/argento.\nProprio questa livrea, 33 anni dopo la storica vittoria alla 200 miglia della Ducati 750, \u00e8 stata ripresa sulla Ducati 749 del team Caracchi in occasione della gara di Imola nel Mondiale Supersport 2005. Il pilota Gianluca Nannelli \u00e8 riuscito nell'impresa di salire sul gradino pi\u00f9 alto del podio, rievocando nel migliore dei modi la vittoria di Paul Smart sulla stessa pista nel '72.\nLa produzione.\nI prototipi.\nSi conoscono tre prototipi pre-serie, il primo dei quali fu presentato alla mostra \"Torino Esposizioni\" nel marzo 1973, dotato di carter motore verniciati in nero e supporti dei freni anteriori con 18 fori. Il secondo prototipo \u00e8 caratterizzato dai supporto freni anteriori a 18 fori e dai carter lucidi, mentre il terzo monta i supporti con 6 aperture, come per la serie, ma con i carter neri e forcella con perno avanzato. Il prototipo intermedio aveva altre diversit\u00e0, come la pinza del freno posteriore posizionata in basso, strumentazione dotata di voltmetro, telaietto aggiuntivo per il cupolino e striscia semi-trasparente sul serbatoio larga e graduata. \nSi ritiene che almeno due dei prototipi rientrino nella numerazione telaistica della 1\u00aa serie.\nLe serie.\nIn tutto sono usciti 1.210 esemplari di \"750 SS\" dalla fabbrica di Borgo Panigale, in tre serie successive, cos\u00ec suddivisi e riconoscibili:\n\u00c8 l'unica serie dotata del motore detto \"carter tondo\", per via dei coperchi laterali del motore di forma tondeggiante. La verniciatura \u00e8 bicolore con sovrastrutture di colore grigio e telaio verde-azzurro, ripreso dalla parte inferiore del cupolino. Come per gli esemplari da competizione, il serbatoio in vetroresina reca su entrambe le fiancate una striscia verticale semi-trasparente che indica visivamente il livello di carburante.\nIl motore \u00e8 a carter squadrati e la verniciatura \u00e8 grigia con una fascia blu scuro che si estende su cupolino, serbatoio e codino. Il serbatoio \u00e8 privo della striscia semi-trasparente.\nForma dei carter e colorazione sono uguali alla serie precedente. Cambia la forma del serbatoio, non pi\u00f9 rastremata della parte posteriore, il fanale posteriore e le pedane in gomma anti-vibrazione.\nCon poche eccezioni, i numeri di serie dei motori seguono generalmente di 70 unit\u00e0 quelli del telaio: ad esempio per il telaio n. 75500 il motore sar\u00e0 n. 75570."}
{"id": "1235329", "revid": "31886", "url": "https://it.wikipedia.org/wiki?curid=1235329", "title": "Sesto Calpurnio Agricola", "text": "Biografia.\nIllustre personaggio dell'epoca degli Antonini, fu console suffectus attorno al 158/159. \nFu nominato governatore della Germania Superiore attorno al 158, in seguito della Britannia tra il 163 e il 166 e da ultimo delle tre Dacie dal 167 al 169.\nLungo i confini occidentali della Dacia cadde in battaglia, in seguito agli scontri con le limitrofe popolazioni dei Sarmati Iazigi, dei Buri e dei Daci liberi, nella regione del Banato-piana del Tisza, nell'ambito delle guerre marcomanniche."}
{"id": "1235332", "revid": "110157", "url": "https://it.wikipedia.org/wiki?curid=1235332", "title": "Bacino di Krasnojarsk", "text": "Il bacino di Krasnojarsk () \u00e8 un lago artificiale della Russia, situato nella Siberia meridionale. Si trova nel Territorio di Krasnojarsk e nella Chakassia.\nGeografia.\nIl bacino \u00e8 formato dal fiume Enisej allorquando incontra lo sbarramento costruito nelle vicinanze della citt\u00e0 di Krasnojarsk. Ha una superficie di 2\u00a0000 km2 e una profondit\u00e0 media di 37 m, con una massima di 105. Il volume dell'acqua \u00e8 di 73,3\u00a0km\u00b3.\nIl bacino si trova al centro della depressione di Minusinsk, i suoi 390\u00a0km di lunghezza vanno dalla diga posta nei pressi della cittadina di Divnogorsk, a sud-ovest della citt\u00e0 di Krasnojarsk, fino alla citt\u00e0 di Abakan. Presso la diga si trova la centrale idroelettrica (\u041a\u0440\u0430\u0441\u043d\u043e\u044f\u0440\u0441\u043a\u0430\u044f \u0413\u042d\u0421). Il riempimento dell'invaso \u00e8 stato effettuato negli anni 1966-1970. \nNumerosi fiumi alimentano il bacino, tra cui: Tuba, Sisim, Syda (sulla riva destra) e Birjusa (sulla riva sinistra)."}
{"id": "1235338", "revid": "599013", "url": "https://it.wikipedia.org/wiki?curid=1235338", "title": "Istituto archeologico germanico", "text": "L'Istituto archeologico germanico (in tedesco \"Deutsches Arch\u00e4ologisches Institut\", abbreviato in DAI) \u00e8 un istituto di ricerca archeologica della Germania, gestito dal Ministero degli affari esteri tedesco.\nStoria.\nVenne fondato il 21 aprile del 1829 a Roma come \"Istituto di corrispondenza archeologica\" da Otto Magnus von Stackelberg, Theodor Panofka e August Kestner, con il patrocinio dell'allora principe ereditario di Prussia, poi re Federico Guglielmo IV.\nSin dal 1832 la sede centrale si spost\u00f2 a Berlino e dal 1859 l'Istituto fu finanziato dallo stato prussiano.\nLa sede romana fu posta inizialmente, nel 1823, al sommo del Campidoglio, a Villa Caffarelli, dove si era sistemata (non senza mormorii degli intellettuali e archeologi italiani dell'epoca) l'ambasciata di Prussia.\nA partire dal 1874 vennero fondate le sezioni distaccate (\"Abteilungen\") in altre capitali straniere, con lo scopo di facilitare le ricerche degli archeologi tedeschi e di condurre campagne di scavo. La prima sezione dopo quella di Roma fu fondata ad Atene, seguita quindi dal Cairo (1907), da Istanbul (1929), da Madrid (1943), da Bagdad (1955) e da Teheran (1961), alle quali si aggiunsero in seguito, negli anni ottanta sedi anche Damasco e Sanaa. Altre sedi distaccate dell'Istituto sono inoltre presenti a Lisbona, ad Ankara e a Ingolstadt.\nL'Istituto comprende inoltre delle \"commissioni\" (\"Kommissionen\"):\nNel 1995 fu fondata la \"Sezione eurasiatica\" (in tedesco \"Eurasien-Abteilung\"), nella quale conflu\u00ec la sezione di Teheran. Nel 1996 la sezione di Bagdad e le sedi distaccate di Damasco e di Sanaa vennero riunite nella \"Sezione orientale\" (in tedesco \"Orient-Abteilung\").\nScavi e ricerche.\nNel corso della sua storia l'Istituto ha seguito numerosi lavori di ricerca e progetti di scavo. Tra questi i pi\u00f9 noti e storicamente importanti sono stati gli scavi nei siti di Olimpia, di \u1e2aattu\u0161a e di Pergamo."}
{"id": "1235340", "revid": "767487", "url": "https://it.wikipedia.org/wiki?curid=1235340", "title": "Manometria esofagea", "text": "La manometria esofagea \u00e8 un esame clinico di ambito gastroenterologico, eseguito per studiare la fisiopatologia esofagea attraverso la valutazione della pressione intraesofagea nei vari settori del suo lume.\nL'esame \u00e8 solitamente eseguito nell'ambito della valutazione dei quadri clinici di disfagia e, occasionalmente, di reflusso gastro-esofageo (GERD/MRGE) o di altre patologie del tratto gastroenterico superiore, principalmente al fine di verificare eventuali anomalie motorie dell'esofago (\"discinesie\").\nEsecuzione.\nL'esame standard dura circa 30-40 minuti, e viene svolto solitamente in modalit\u00e0 ambulatoriale. Non \u00e8 possibile eseguire sedazione (ad es., con benzodiazepine), perch\u00e9, oltre ad essere necessaria la collaborazione del paziente durante tutto l'esame, l'effetto miorilassante della sedazione interferirebbe con la motilit\u00e0 esofagea che \u00e8 l'oggetto di studio.\nIl paziente, digiuno, riceve una blanda anestesia topica nelle coane nasali; seduto, gli viene inserito delicatamente un sottilissimo catetere all'interno delle stesse, che viene spinto in rinofaringe e quindi in orofaringe. A questo punto, il catetere viene sospinto in esofago attraverso lo sfintere esofageo superiore (SES); il passaggio, che nella maggior parte dei casi crea un certo fastidio (conati a vuoto, dovuti ai riflessi ipofaringei), viene spesso facilitato attraverso la suzione di piccoli sorsi d'acqua tramite una cannuccia. Una volta entrato il catetere in esofago, il fastidio diminuisce notevolmente. \nIl catetere viene fatto scendere fino allo sfintere esofageo inferiore (SEI), e poi ritratto leggermente fino a identificare il punto di variazione della pressione intraesofagea (linea Z). A questo punto il paziente viene fatto stendere su un lettino, ed inizia la valutazione. Attraverso le rilevazioni del catetere continuamente registrate da un computer, vengono valutate le anomalie motorie e pressorie, la propagazione delle onde di peristalsi, etc. La valutazione viene effettuata facendo eseguire al paziente una serie di \"deglutizioni secche\" (a vuoto) o \"umide\" (5 cc. d'acqua, assunti tramite una siringa), che permettono lo studio dettagliato delle varie fasi della motilit\u00e0 di tutti i settori esofagei.\nAl termine dell'esame il paziente viene fatto sedere ed il catetere estratto delicatamente. A questo punto il paziente pu\u00f2 riprendere la sua normale attivit\u00e0 lavorativa, senza alcun problema. Nelle ore seguenti pu\u00f2 occasionalmente manifestarsi una leggera congestione nasale, o una leggerissima algia faringea di breve durata.\nAnalisi dei dati ed uso clinico.\nI dati raccolti dal sistema di rilevazione vengono rielaborati informaticamente, ed in base ai patterns pressori e motori, rilevati nel corso dell'esame, possono essere riconosciuti particolari assetti patologici (Acalasia, Spasmo esofageo diffuso, etc.), a volte fondamentali per porre correttamente la diagnosi.\nPer questo motivo, la Manometria Esofagea \u00e8 un esame particolarmente utile nella valutazione della patologia esofagea, in particolare se questa si manifesta con sintomatologia di tipo disfagico.\nL'esame, se eseguito correttamente, \u00e8 sicuro e non \u00e8 assolutamente doloroso; \u00e8 solo fastidioso per la sensazione di corpo estraneo in gola (che \u00e8 comunque in parte soggettiva, e pu\u00f2 variare molto da persona a persona).\nMolto spesso (oltre alla classica Esofagogastroduodenoscopia - EGDS), si associa all'esecuzione della Manometria Esofagea anche la pH-metria Esofagea: al termine del primo esame vengono inseriti i cateteri del pH-metro, che devono per\u00f2 restare in posizione per 24 ore, collegati ad un rilevatore portatile. L'integrazione dei risultati dei due esami permette una valutazione completa della fisiopatologia dell'esofago, della sua funzionalit\u00e0 motoria, e dell'entit\u00e0 ed intensit\u00e0 degli eventuali reflussi acidi.\nManometria 24H.\nPi\u00f9 recentemente, ha iniziato a diffondersi anche la pratica della \"Manometria 24H\"; similmente a quanto avviene per la pH-metria esofagea, si prolunga l'esame per 24 ore, tramite l'utilizzo di una sonda apposita. La sonda, composta da un catetere con tre o pi\u00f9 sensori pressori distanziati di 5 cm l'uno dall'altro, e da un rilevatore-registratore esterno, viene posizionata spesso in congiunzione con quella del pH-metro.\nL'uso continuativo per 24 ore, durante le quali il paziente si muove, mangia, lavora e dorme in maniera simile a quella della propria normale quotidianit\u00e0, permette di rilevare una quantit\u00e0 di dati molto maggiore sui processi discinetici della motilit\u00e0 esofagea, correlandoli con i vari tipi di attivit\u00e0 svolta e le funzioni alimentari, e mettendoli in corrispondenza con le contemporanee rilevazioni ph-metriche per un ampio periodo di tempo.\nLa Manometria 24H viene utilizzata laddove l'esame manometrico classico non fornisca informazioni sufficientemente chiare sui processi discinesici eventualmente correlati ad una sintomatologia esofagea di tipo disfagico.\nManometria ad Alta Risoluzione (HRM).\nLa \"High-Resolution Manometry\" consiste in uno sviluppo tecnologico della manometria classica, avvenuto negli ultimi anni, ed ottenuto attraverso l'uso di strumentazioni manometriche dotate di un elevato numero di sensori (e del relativo software di analisi). \nL'utilizzo di manometri con barosensori digitali posizionati a circa 1 cm di distanza l'uno dall'altro, e disposti contemporaneamente per tutto il corpo esofageo, permette infatti di rilevare i dati pressori e dinamici dell'esofago con risoluzione, precisione e sensibilit\u00e0 molto maggiori rispetto alla manometria classica; si velocizza cos\u00ec l'esecuzione dell'esame, e se ne migliora in maniera significativa la capacit\u00e0 di discriminazione clinica delle sindromi discinetiche di pi\u00f9 complesso inquadramento diagnostico."}
{"id": "1235353", "revid": "486946", "url": "https://it.wikipedia.org/wiki?curid=1235353", "title": "Aule magne", "text": ""}
{"id": "1235355", "revid": "1305772", "url": "https://it.wikipedia.org/wiki?curid=1235355", "title": "Melezzo", "text": "Il nome Melezzo pu\u00f2 riferirsi a due differenti torrenti della Val Vigezzo:"}
{"id": "1235356", "revid": "120079574", "url": "https://it.wikipedia.org/wiki?curid=1235356", "title": "Antonio Minturno", "text": "Biografia.\nFiglio di Antonio Sebastiani, si disse Minturno dall'antico nome del paese natio, Traetto: che poi coincideva con quello della famiglia della nonna materna. Fu avviato alla filosofia da Agostino Nifo; si trasfer\u00ec a Roma nel 1521 e conciliando sempre pi\u00f9 seriamente studi umanistici e poesia volgare, favor\u00ec pi\u00f9 tardi validamente l'opera della riforma cattolica. Si adoper\u00f2 perch\u00e9 a Napoli fosse aperto il primo collegio gesuitico. Fatto vescovo di Ugento nel 1559, intervenne al Concilio di Trento: mor\u00ec vescovo di Crotone nel 1574.\nScrisse in latino e in volgare versi e prose: diede esempi di imitazione di Pindaro in volgare propugnando una riforma della canzone petrarchesca; pubblic\u00f2 lettere volgari nelle raccolte del tempo; latini sono una \"Epistola ad Paulum Iovium\" e un trattatello \"De officiis Ecclesiae praestandis\" (Venezia 1564). Il suo contributo alla precettistica letteraria della riforma cattolica si vede bene confrontando il trattato latino \"De Po\u00ebta\", pubblicato nel 1559, con il trattato volgare \"L'Arte Poetica\" terminato alla fine del Concilio. In quello si concede ancora ai poeti molta libert\u00e0; in questo si fa gran conto dei precetti di Aristotele interpretati secondo lo spirito della Chiesa.\nTorquato Tasso gli dedic\u00f2 il dialogo \"Il Minturno overo de la bellezza\"."}
{"id": "1235359", "revid": "205197", "url": "https://it.wikipedia.org/wiki?curid=1235359", "title": "Prefettura di Candia", "text": ""}
{"id": "1235360", "revid": "15756", "url": "https://it.wikipedia.org/wiki?curid=1235360", "title": "Ernst von Mansfeld", "text": "Fu un importante comandante delle truppe protestanti durante la fase boema della Guerra dei trent'anni. Condusse le truppe protestanti boeme e dell'Elettore Palatino Federico V, con fortune alterne, dal 1618 al 1626, quando cadde ammalato e mor\u00ec durante una ritirata vicino a Sarajevo.\nGiovent\u00f9 e formazione.\nErnst era figlio illegittimo del duca Pietro Ernesto I di Mansfeld, e trascorse i suoi primi anni di vita nel palazzo del padre, nella citt\u00e0 di Lussemburgo. Cominci\u00f2 a raccogliere le prime esperienze in campo militare servendo sotto il fratellastro Karl (1543-1595), che, nell'esercito imperiale in Ungheria, svolgeva un ruolo di alto comando.\nIn seguito milit\u00f2 al comando dell'Arciduca Leopoldo, finch\u00e9 l'ingratitudine del principe, reale o immaginaria, lo port\u00f2 a passare al servizio dei nemici della casa di Asburgo. Nonostante rimanesse personalmente di fede cattolica, si alline\u00f2 con i principi protestanti tedeschi, e allo scoppio della guerra dei trent'anni divenne uno dei maggiori condottieri delle loro armate.\nGuerra dei trent'anni.\nQuando il conflitto scoppi\u00f2 nel 1618, fu inviato dal duca Carlo Emanuele I di Savoia a supporto dei ribelli boemi, alla testa di 2.000 uomini circa; fu in grado di catturare la citt\u00e0 di Pilsen (odierna Plze\u0148, vedi assedio di Plze\u0148), ma fu sconfitto nella battaglia di Z\u00e1blat\u00ed il 10 giugno del 1619. In seguito a questa sconfitta, abbandon\u00f2 il comando ed offr\u00ec i suoi servizi all'Imperatore Ferdinando II, rimanendo inattivo mentre le truppe dell'allora re di Boemia Federico V venivano scacciate dalla regione.\nTuttavia egli ricevette nuovamente il comando delle truppe residue di Federico, prendendo nuovamente servizio nel 1621 e posizionandosi con le proprie forze nell'Alto Palatinato, resistendo con successo ai tentativi di scacciarlo dalla zona effettuati dalle truppe della Lega Cattolica al comando del conte di Tilly. Si port\u00f2 in seguito nel Palatinato renano (oggi corrispondente al \"bundesland\" di Renania-Palatinato), dove rilev\u00f2 la fortezza di Frankenthal e cattur\u00f2 Hagenau; quindi, riunitosi con Federico, sconfisse Tilly nella battaglia di Wiesloch, il 15 aprile 1622, e saccheggi\u00f2 l'Alsazia e l'Assia. Secondo la tipica condotta seguita dagli eserciti del tempo, le devastazioni non si limitarono ai territori avversari, ma coinvolsero le stesse regioni che in teoria dovevano essere difese.\nI danni e i costi derivanti dall'esercito di Mansfeld costrinsero Federico a sciogliere le truppe. Riunendosi quindi all'armata di Cristiano di Brunswick, Mansfeld si diresse in Lorena, dove ancora si ripeterono i saccheggi, e si scontr\u00f2 con forze spagnole nella battaglia di Fleurus; i protestanti si dovettero ritirare con gravi perdite, ma gli spagnoli dovettero abbandonare l'assedio di Bergen op Zoom. Mansfeld entr\u00f2 quindi al servizio delle Province Unite olandesi, e pose i suoi quartieri in Frisia, dove le truppe al suo comando ancora una volta si distinsero per i gravi danni inflitti al territorio e i disagi procurati alla popolazione; come comandante di mercenari, e mercenario egli stesso, dimostr\u00f2 una notevole abilit\u00e0 nel raccogliere denaro, solitamente vendendo i suoi servizi al migliore offerente.\nIntorno al 1624 egli visit\u00f2 Londra, dove venne accolto dalla popolazione come un eroe, e si rec\u00f2 almeno una volta anche a Parigi; in inghilterra, il re Giacomo I si dimostr\u00f2 ansioso di fornire denaro e uomini per la riconquista del Palatinato, ma egli non pot\u00e9 partire che nel gennaio del 1625, recandosi in olanda alla testa di un esercito di \"rozzi e poveri disonesti\". Quello stesso anno era entrato nel conflitto il re di Danimarca, Cristiano IV, e Mansfeld si accord\u00f2 per condurre operazioni combinate in germania.\nTuttavia questi propositi non poterono essere messi in pratica: il 25 aprile 1626, le nuove truppe imperiali al comando di Albrecht von Wallenstein battevano duramente Mansfeld nella battaglia del Ponte di Dessau. Egli fu comunque in grado di raccogliere velocemente un nuovo esercito, con il quale intendeva portare il conflitto nelle terre ereditarie degli Asburgo; inseguito da Wallenstein, egli si diresse verso l'Ungheria, dove sperava di trovare l'appoggio del principe di Transilvania, Gabriele Bethlen. Il principe firm\u00f2 per\u00f2 un accordo con l'Imperatore per cessare gli scontri, e Mansfeld fu costretto a disperdere le sue forze, dirigendosi verso Venezia. Presso Rakowitza, cadde ammalato, e mor\u00ec il 29 novembre 1626 e fu quindi sepolto a Spalato."}
{"id": "1235368", "revid": "1442080", "url": "https://it.wikipedia.org/wiki?curid=1235368", "title": "Tribelon", "text": "Il tribelon \u00e8 una sequenza di tre archi sostenuti da colonne o pilastri disposti consecutivamente che fungono da apertura. \u00c8 un elemento ricorrente nell'architettura paleobizantina e lo troviamo impiegato per dividere il nartece dalla basilica."}
{"id": "1235374", "revid": "104265", "url": "https://it.wikipedia.org/wiki?curid=1235374", "title": "L'erede fortunata", "text": "L'erede fortunata \u00e8 un'opera teatrale in prosa in tre atti di Carlo Goldoni composta nel 1748. Rappresentata per la prima volta due anni dopo, nel 1750, nel Teatro Sant'Angelo di Venezia, fu un clamoroso, ma non inaspettato, insuccesso.\nNota pi\u00f9 alla critica e alla storia del teatro che al grande pubblico, la commedia segn\u00f2 un punto di svolta nella carriera del commediografo veneziano: la d\u00e9bacle del 1750 fece scattare l'orgoglio di Goldoni. Determinato a superare il rischio della paralisi sua e della compagnia con un ambizioso progetto, rispose alla sfiducia del pubblico e a quella dei suoi detrattori (che nella caduta de L'erede fortunata avevano creduto di vedere la sua fine) con la famosa promessa a Girolamo Medebach delle sedici nuove commedie per la stagione teatrale successiva (1751). \nTrama.\nRosaura \u00e8 destinata, per decisione testamentaria paterna, a sposare il suo vecchio tutore Pancrazio, pena la perdita della doviziosa eredit\u00e0. L'amore, corrisposto, che ella nutre per Ottavio, figlio di Pancrazio, \u00e8 perci\u00f2 condannato dall'obbedienza e dall'interesse. Ma l'intrigo ordito ai danni del tutore dagli immediati rivali all'eredit\u00e0 (lo zio, dottor Balanzoni, e il cugino, Florindo) vengono sventati da Trastullo, servitore saggio e fedele, che contribuir\u00e0 in tal modo alla felice soluzione finale dello scioglimento del vincolo economico e matrimoniale a vantaggio della fortunata erede. \nFanno da contrappunto al sospirato innamoramento di Ottavio e Rosaura, le ardenti gelosie di Beatrice per il marito Lelio, e all'onesta scaltrezza del servitore onorato, le ingenuit\u00e0 grossolane del secondo zanni (Arlecchino), funzionali sia agli equivoci dell'intreccio che al mantenimento farsesco delle controscene.\nPoetica.\nDefinita dallo stesso autore \"opera povera e imperfetta\", secondo Giuseppe Ortolani, a parte qualche felice battuta, la commedia manca di novit\u00e0, il dialogo \u00e8 scontato e, con la sola eccezione di Pantalone, non vi \u00e8 alcun carattere vivo e originale.\nTuttavia, l'analisi contemporanea del testo della commedia permette di riconoscere in questa opera il precoce tentativo di un Goldoni teso gi\u00e0 all'attuazione della sua rivoluzione teatrale: se con il \"Momolo cortesan\" egli aveva dato l'abbrivio affinch\u00e9 ci\u00f2 che l'attore recita sia quello che l'autore ha scritto, con L'erede fortunata siamo in presenza del duplice tentativo di togliere, in primo luogo, le maschere ai commedianti facendo opportunamente emergere, infine, l'autentica psicologia dei personaggi implicata nell'elaborazione drammaturgica dell'autore. Un tentativo promosso in un tempo in cui il gusto del pubblico ancora non era maturo per accogliere una commedia antesignana di quel teatro borghese che connoter\u00e0 il secolo successivo e di cui possiamo ritrovare ine Carlo Goldoni un indubbio precursore.\nA ben guardare le maschere nude sono tutte l\u00ec, ancora ben visibili, che agiscono nella situazione creatasi dall'occasione di un lascito conteso: un'eredit\u00e0, una dote, una sposa. Si riconoscono senz'altro il mercante d'onore (Pancrazio alias Pantalone), il dottore saccente (Balanzoni), gli innamorati ardenti (Rosaura e Ottavio), il servo fedele (Trastullo alias Brighella), lo zanni sprovveduto (Arlecchino), la serva scaltra (Fiammetta alias Colombina), la gelosa piccata (Beatrice) ed altri, ad ognuno dei quali Goldoni fa vibrare alcuna delle corde psicologiche. Ed \u00e8 proprio lo strumento del monologo introspettivo, pi\u00f9 volte utilizzato nell'opera, che avvalora la tesi di una commedia che anticipa temi e momenti della maturit\u00e0 goldoniana e del teatro ottocentesco."}
{"id": "1235378", "revid": "533647", "url": "https://it.wikipedia.org/wiki?curid=1235378", "title": "RTI", "text": ""}
{"id": "1235381", "revid": "599013", "url": "https://it.wikipedia.org/wiki?curid=1235381", "title": "Rvm", "text": ""}
{"id": "1235388", "revid": "599013", "url": "https://it.wikipedia.org/wiki?curid=1235388", "title": "Rwe", "text": ""}
{"id": "1235404", "revid": "287204", "url": "https://it.wikipedia.org/wiki?curid=1235404", "title": "I predatori della preistoria", "text": "I predatori della preistoria (\"Walking with Beasts\" in originale) \u00e8 una serie di documentari televisivi del 2001 divisa in sei episodi, prodotta dalla BBC Natural History Unit. Si tratta della seconda serie del filone di documentari \"Walking With...\" ed \u00e8 il sequel de \"Nel mondo dei Dinosauri\" (\"Walking with Dinosaurs\" in originale). La serie prende luogo dopo l'estinzione dei dinosauri, 65 milioni di anni, e ricrea l'ambiente e le abitudini degli animali del Cenozoico con immagini generate al computer e animatronic. Come nella precedente serie la sua narrazione si presenta nello stile di un tradizionale documentario naturalistico. La serie illustra anche l'evoluzione delle balene, dei cavalli e degli esseri umani.\nOvviamente a causa del periodo in cui \u00e8 stata girata la serie molte delle illustrazioni, informazioni e ricostruzioni degli animali oggi non sono pi\u00f9 attendibili e oggi considerate errate.\nIn Nord America, la serie \u00e8 stata trasmessa su Discovery Channel con Stockard Channing che sostituisce Kenneth Branagh come narratore. In Italia, la serie \u00e8 stata trasmessa su Rete 4 e narrata da Giorgio Lopez.\nProduzione.\nIl produttore Tim Haines, che aveva gi\u00e0 creato la serie \"Nel mondo dei dinosauri\", voleva assolutamente crearne un sequel per illustrare al grande pubblico gli affascinanti mammiferi del Cenozoico, che sono stati meno rappresentati nella cultura popolare rispetto ai dinosauri.\nCome per il documentario \"Nel mondo dei dinosauri\", i produttori hanno dovuto ricercare le precise location che corrispondevano abbastanza all'ambiente presente al tempo a cui \u00e8 ambientata la serie, mentre gli animali preistorici venivano ricreati tramite la CGI o attraverso animatronic animati per i primi piani. A volte era necessario replicare l'impatto degli animali ricreati al computer sull'ambiente reale, come ad esempio le impronte lasciate sulla neve da un mammut lanoso. Gli ampi movimenti degli animatronic erano controllati da burattinai, mentre i loro movimenti pi\u00f9 sottili erano controllati in remoto e gestiti tramite dei servomotori.\nGli effetti visivi di bilancio \u00e8 stato di circa 7 o 8 milioni di dollari, molto inferiore per il tempo del lungometraggio. Tim Haines ha attribuito questo alla pianificazione solida. La pelliccia e le parti in movimento dei mammiferi si presentarono molto pi\u00f9 complesse e pi\u00f9 impegnative rispetto ad animare i rettili squamosi de \"Nel mondo dei Dinosauri\". La pelliccia a pelo corto \u00e8 stata animata con trucchi, mentre le pellicce dal pelo lungo (come i mammut lanosi) con pelliccia shader.\nCaso eccezionale in questo documentario gli uomini di Cro-Magnon e i Neanderthal sono stati interpretati da attori veri, all'interno dell'episodio \"Mammoth Journey\". Nell'episodio \"Next of Kin\", nelle inquadrature ravvicinate gli \"Australopithecus\" sono interpretati da attori che indossano protesi.\nL'episodio \"Sabretooth\" \u00e8 stato girato in Brasile, dove lo \"Smilodon\" realmente viveva, mentre le riprese per l'episodio \"Mammoth Journey\" sono state girate nello Yukon, in Canada.\nEpisodi.\n\"L'alba di un nuovo giorno\".\nL'episodio inizia mostrando il mondo dominato dai dinosauri e riporta esattamente a dove era terminato Nel Mondo dei Dinosauri (ovvero con la battaglia tra la femmina di T.rex e l'Anchilosauro), mentre i piccoli mammiferi vivevano nella loro ombra. Tuttavia l'arrivo di un meteorite spazza via i dinosauri, consentendo ai mammiferi di rimpiazzarli ed evolversi in nuove forme. Agli inizi dell'Eocene, circa 16 milioni di anni dopo, il mondo \u00e8 caldo e tropicale e dopo l'estinzione dei dinosauri non-aviari , gli uccelli loro discendenti sono diventati i predatori dominanti, come il gigantesco \"Gastornis\" , mentre i mammiferi sono ancora molto piccoli. L'episodio prende luogo vicino al pozzo di Messel, in Germania. A causa dell'intensa attivit\u00e0 vulcanica dell'epoca, le improvvise fughe di massa di biossido di carbonio intrappolato sotto i laghi rappresentano un rischio significativo per la fauna locale. In questo luogo cos\u00ec ostile, una femmina di \"Leptictidium\" cerca di sopravvivere e crescere i suoi piccoli. Mentre \u00e8 in cerca di cibo la famiglia di \"Leptictidium\" viene attaccata da un \"Ambulocetus\", la \"balena che cammina\", che, nonostante la sua somiglianza con i coccodrilli, \u00e8 in realt\u00e0 un antenato ancestrale dei moderni cetacei. Nel frattempo, una femmina di \"Gastornis\" si prende cura del suo unico uovo nel suo nido, successivamente tenta di cacciare i piccoli \"Propalaeotherium\", gli antenati ancestrali dei cavalli, fallendo. Tuttavia, i piccoli cavallini si nutrono di uva fermentata che intorbidisce i loro sensi e uno di loro viene catturato e ucciso dal \"Gastornis\". Purtroppo, mentre quest'ultima era a caccia, un'orda di \"Titanomyrma\", grandi formiche carnivore, avevano trovato l'uovo dell'uccello e avevano divorato il pulcino appena nato. Quando la femmina scopre la morte della prole, lascia il suo territorio.\nCon l'arrivo della notte, un gruppo di \"Godinotia\", animali simili a lemuri, iniziano a socializzare e copulare nel buio. L\"Ambulocetus\" riesce finalmente a catturare un \"Lesmesodon\", sulle rive del lago. Durante la notte una scossa di terremoto scatena l'anidride carbonica intrappolata sotto il lago e il gas soffoca la maggior parte degli animali. La mattina seguente si scopre che la famiglia dei \"Leptictidium\" \u00e8 sopravvissuta poich\u00e9 la loro tana era controvento.\nNonostante il \"Leptictidium\" sia sopravvissuto al gas, in futuro la sua stirpe non lascer\u00e0 discendenti, mentre l\"Ambulocetus\", nonostante sia stato ucciso dai gas letali, si evolver\u00e0 dando origine alle prime balene.\nAnimali presenti:\n\"Leptictidium'Gastornis'Ambulocetus'Propalaeotherium'Godinotia'Eurotamandua\" (non identificato)\"Titanomyrma\" (identificata come formica gigante)\"Lesmesodon\" (identificato come \"creodonte\")\"Crusafontia'Didelphodon\"\"Kentisuchus\" (identificato come coccodrillo)Geco TokayRaganella arborea\n\"La balena killer domina i mari\".\nIl secondo episodio ha luogo alla fine dell'Eocene, quando le calotte polari cominciarono a gelare cambiando drasticamente le correnti oceaniche ed il clima terrestre. Questo cambiamento repentino della temperatura oceanica manda in crisi la catena alimentare marina costringendo le prime balene, come il \"Basilosaurus\" a cercare nuove fonti di cibo. Intanto sulla terraferma domina l\"Andrewsarchus\", il pi\u00f9 grande mammifero predatore terrestre simile ad un lupo, ma pi\u00f9 strettamente imparentato con gli ungulati. Nel mare, la femmina di \"Basilosaurus\" incinta protagonista, senza cibo nell'oceano \u00e8 costretta a cacciare nelle acque pi\u00f9 basse tra le mangrovie delle paludi dell'Africa, che un giorno diventeranno il deserto del Sahara. Non potendo cacciare il piccolo primate \"Apidium\", spaventati dall'attacco di uno squalo, la femmina di \"Basilosaurus\" cerca di cacciare un solitario \"Moeritherium\", che tuttavia si mette in salvo su una striscia di terra emersa, costringendo la \"Basilosaurus\" a ritornare in mare. Intanto nell'entroterra, un branco di \"Embolotherium\" lotta per sopravvivere: a causa della forte siccit\u00e0 e dei cambi climatici uno dei loro vitelli muore dopo la nascita e due \"Andrewsarchus\" cercano di recuperare la carcassa, ma la madre \"Embolotherium\" li allontana per il forte legame con la sua prole. In mare, la madre \"Basilosaurus\" trova finalmente del cibo cacciando e mangiando dei giovani \"Dorudon\". L'episodio si conclude con la madre \"Basilosaurus\" che nuota insieme al suo cucciolo finalmente nato. Nonostante il loro successo, anche Il \"Basilosaurus\", col mutamento delle correnti oceaniche, \u00e8 destinato all'estinzione.\nAnimali presenti:\n\"Basilosaurus'Andrewsarchus'Embolotherium\" (identificato come brontoterio)\"Dorudon'Moeritherium'Apidium\"\"Physogaleus\" (identificato come squalo)\"Puppigerus\" (identificata come tartaruga marina)Avvoltoio monaco\n\"La terra dei giganti\".\nIl terzo episodio si svolge durante l'Oligocene superiore, in Mongolia, dove le stagioni delle piogge sono molto scarse e seguite da lunghe siccit\u00e0, il che causa la scomparsa delle foreste lasciando il posto a vaste praterie secche. L'episodio racconta la storia di una madre \"Paraceratherium\", il pi\u00f9 grande mammifero erbivoro mai vissuto sulla terra imparentato con i rinoceronti. Durante la notte la madre da alla luce un unico piccolo che difende strenuamente da alcuni \"Hyaenodon\". Nel frattempo nel territorio, si assiste ad una battuta di caccia di uno \"Hyaenodon\" ai danni di un \"Chalicotherium\", tuttavia la preda gli viene rubata da un trio di aggressivi \"Entelodon\". La madre \"Paraceratherium\" alleva il suo cucciolo per tre anni, ma alla fine lo allontana, svezzandolo e accoppiandosi con un altro maschio dal quale avr\u00e0 un altro cucciolo. Alla fine, dopo essere stato due volte respinto, il giovane \"Paraceratherium\" riesce a sopravvivere e a raggiungere l'et\u00e0 adulta.\nAnimali presenti:\n\"Paraceratherium\" (identificato come \"Indricotherium\")\"Hyaenodon'Entelodon'Chalicotherium\"\"Cynodictis\" (non identificato)\n\"La preda uomo si ribella\".\nIl quarto episodio si svolge nella Great Rift Valley nel nord-est dell'Africa, nel tardo Pliocene. Il clima \u00e8 cambiato, e ora le grandi praterie hanno sostituito le folte foreste. L'episodio si concentra su una trib\u00f9 di piccoli ominidi conosciuti come \"Australopithecus\", una delle prime scimmie in grado di camminare in posizione eretta e una stretto antenato degli esseri umani. L\"Australopithecus\" si \u00e8 evoluto per camminare in posizione verticale in modo da aggirarsi meglio nelle pianure e per salire di rado sugli alberi. Sebbene l\"Australopithecus\" sembrerebbe pi\u00f9 umano, il suo cervello \u00e8 ancora ai livelli di quelli di uno scimpanz\u00e9. La trib\u00f9 di \"Australopithecus\" passa il suo tempo a rafforzare i legami sociali tra i suoi membri e la ricerca di cibo. All'interno della trib\u00f9 vi \u00e8 anche il piccolo \"Blue\", un orfano che fatica ad entrare nel gruppo, venendo perlopi\u00f9 emarginato dai compagni. Nonostante la loro intelligenza, la trib\u00f9 deve guardarsi dai pericoli della savana, come gli aggressivi \"Deinotherium\", antenati degli elefanti, il felino \"Dinofelis\" e anche altre trib\u00f9 ostili di \"Australopithecus\". La gerarchia della trib\u00f9 \u00e8 stabilita da \"Grey,\" il maschio dominante e pi\u00f9 grande delle femmine, che nel corso dell'episodio viene soppiantato da \"Hercules,\" un altro maschio pi\u00f9 giovane. Dopo aver perso il territorio a causa di una trib\u00f9 nemica ed aver trovato un nuovo territorio la trib\u00f9 viene attaccata da un \"Dinofelis\" che, dopo aver mangiato \"Black-Eye,\" quasi uccide \"Blue\" ma per la prima volta la trib\u00f9 si schiera dalla sua parte, mettendo in fuga il \"Dinofelis\" urlandogli contro e lanciandogli delle pietre. Grazie a questo gesto finalmente \"Blue\" entra a far parte della trib\u00f9 e viene accettato dagli altri membri.\nAnimali presenti:\n\"Australopithecus'Dinofelis'Deinotherium'Ancylotherium'Metridiochoerus\" (non identificato)Rinoceronte biancoSciacallo dalla gualdrappaGrifone dorsobianco africanoZebra di Gr\u00e9vyStruzzo\n\"I felini dai denti a sciabola\".\nIl quinto episodio mostra la strana fauna del Sud America un continente rimasto isolato ed esplora gli effetti del grande scambio americano, accaduto 1,5 milioni di anni prima. Il Sud America si era allontanato dall'Antartide 30 milioni di anni fa, dove si sono evoluti mammiferi unici e strani, come il \"Doedicurus\", un mammifero corazzato simile ad un armadillo, il \"Macrauchenia\" e il \"Megatherium\", un bradipo gigante. Per 40 milioni di anni i predatori dominanti del Sud America era i terribili \"uccelli del terrore\", come il \"Phorusrhacos\". Tuttavia grazie allo scambio americano, i grandi felini che migravano da nord, hanno detronizzato i grandi uccelli come predatori dominanti. L'episodio si concentra su un maschio di \"Smilodon\", una tigre dai denti a sciabola, chiamato Dente Spezzato la cui leadership del suo branco \u00e8 minacciata da due maschi fratelli che lo cacciano dal suo branco. Dente Spezzato riesce ad uscire illeso dallo scontro ma rimane nei paraggi del branco meditando di ritornare. Intanto i due maschi uccidono tutti i figli di Dente Spezzato e si accoppiano con le sue femmine. Successivamente, l'episodio mostra il branco di \"Smilodon\" mentre cacciano i \"Macrauchenia\", mentre i \"Phorusrhacos\" sono degradati a spazzini. Mentre si nutrono gli \"Smilodon\" vengono attaccati da un \"Megatherium\", che nonostante sia erbivoro voleva cibarsi della carogna per integrare proteine nella sua dieta. Nello scontro, il \"Megatherium\" uccide con un'artigliata uno dei due fratelli, consentendo Dente Spezzato di combattere alla pari con l'altro fratello, che riesce a battere e a bandire. Un anno dopo, le femmine del branco di Dente Spezzato danno alla luce una nuova cucciolata di figli suoi.\nAnimali presenti:\n\"Smilodon'Phorusrhacos'Macrauchenia'Megatherium'Doedicurus\"\n\"In viaggio con i mammut\".\nIl sesto episodio si svolge durante l'ultima Era glaciale, nel tardo Pleistocene. In estate il Mare del Nord \u00e8 diventato una pianura erbosa poich\u00e9 le glaciazioni hanno ridotto il livello del mare sensibilmente. Queste terre sono il pascolo dei branchi di Mammuth, dei saiga e dei bisonti. Un clan di uomini di Cro-Magnon \u00e8 posto nelle vicinanze. Il tema centrale della puntata \u00e8 la migrazione del branco di mammut mentre viaggiano per 400 chilometri dal Mare del Nord alle Alpi svizzere per l'inverno e viceversa. Mentre la mandria migra verso sud, i maschi di \"Megaloceros\" si scontrano per il domino su un harem di femmine. Mentre i due cervi combattono, un gruppo di Cro-Magnon tende loro un'imboscata uccidendone uno. Nel frattempo, una femmina di mammut ed il suo piccolo sono rimasti separati dal branco, ma sopravvivono ad un incontro con un leone delle caverne. Quando il branco di mammut raggiunge le Alpi svizzere, la madre e il piccolo si riuniscono al branco. Tuttavia nel nuovo territorio \u00e8 presente un altro clan, il clan dei Neanderthal, che si sono particolarmente evoluti per sopravvivere nel clima freddo e uno di loro viene caricato da un rinoceronte lanoso, ma sopravvive alla carica grazie alla sua costituzione robusta tipica dei Neanderthal. Scesa la notte, i Neanderthal attaccano il branco dei mammut con lance e torce riuscendo a spingere parte della mandria gi\u00f9 da un crepaccio, uccidendo poi i mammut caduti con le lance, tra cui la matriarca della mandria.\nL'episodio si conclude nel Oxford University Museum of Natural History, dove le persone guardano i vari scheletri di alcuni discendenti degli animali presenti nella serie. Alla fine dell'episodio il narratore afferma che, \"Da allora abbiamo costruito musei per celebrare il passato, e abbiamo trascorso decenni a studiare la vita preistorica. E se tutto questo ci ha insegnato qualcosa, \u00e8 che... nessuna specie dura per sempre\"\nAnimali presenti:\nMammuth lanoso\"Megaloceros\"Rinoceronte lanosoUomo di Cro-MagnonLeone delle caverneUomo di NeanderthalSaiga (non identificato)Lupo grigio (non identificato)Bisonte delle steppe (non identificato)\nDistribuzione.\n\"I predatori della preistoria\" fu originariamente trasmesso nel Regno Unito su BBC1 dal 12 novembre al 21 dicembre 2001. In Nord America \u00e8 andato in onda a dicembre su Discovery Channel, mentre in Italia, la serie \u00e8 stata trasmessa su Rete 4. La trasmissione nel Regno Unito \u00e8 stato il primo programma non sportivo interattivo della BBC. Il programma \u00e8 stato pubblicato in VHS il 26 novembre 2001, venendo successivamente pubblicato in DVD l'anno successivo, mentre venne pubblicato il 12 febbraio per il Nord America e l'8 aprile nel Regno Unito. La pubblicazione in Nord America ripristin\u00f2 anche la narrazione originale di Kenneth Branagh. Il DVD contiene diverse funzioni speciali: due documentari di 50 minuti sulla vita preistorica, come il \"\"Trionfo delle Bestie\" (sulla vita nel Cenozoico in generale) e \"Le Bestie tra Noi\"\" (che si concentra sugli esseri umani e i primati in generale), l'intervista con Tim Haines, gli storyboard animati, una galleria fotografica e diverse schede degli animali presenti nella serie. Questa edizione \u00e8 stata usata anche nella raccolta in DVD di \"The Walking with...\", uscito il 23 luglio 2002.\nUna versione ri-editata e ri-narrata de \"I predatori della preistoria\" \u00e8 stata presentata come la seconda stagione di \"Prehistoric Planet\", su Discovery Kids programma destinato a un pubblico pi\u00f9 giovane di \"Walking with...\"\nPromozione.\n\"I predatori della preistoria\" \u00e8 stato promosso anche grazie ad una marca di cereali per la colazione tie-in della Kellogg e dal videogioco \"Walking with Beasts: Operation Salvage\" per PC Windows. La colonna sonora \u00e8 di Ben Bartlett ed \u00e8 stata rilasciata in CD. \u00c8 stata anche organizzata una mostra, presso l'Herbert Art Gallery &amp; Museum.\nCritica.\nIl primo episodio di \"I predatori della preistoria\" ha attirato ben 8,5 milioni di spettatori, circa il 35% dei telespettatori in quel momento.\nIl programma ha avuto critiche generalmente positive. Tuttavia, ci sono state alcune lamentele circa la narrazione e gli effetti visivi deludenti.\nLibro.\n\u00c8 stato anche pubblicato un libro allegato al documentario, scritto da Tim Haines per accompagnare la prima proiezione della serie nel 2001. Come per \"Nel mondo dei dinosauri\", la versione scritta di \"I predatori della preistoria\" viene elaborato sullo sfondo di ogni storia, andando a spiegare la scienza su cui gran parte della il programma si basa, e comprende la descrizioni dei diversi animali non identificati o presenti nella serie.\nAccuratezza scientifica.\nOvviamente a causa del periodo in cui \u00e8 stata girata la serie molte delle illustrazioni, informazioni e ricostruzioni degli animali oggi non sono pi\u00f9 attendibili e oggi considerate superate:\nNel primo episodio, i \"Gastornis\" sono raffigurati come uccelli carnivori, in accordo con la loro percezione del momento come \"uccelli del terrore.\" Tuttavia, nel 2013, uno studio scientifico ha rilevato che l'uccello era in realt\u00e0 un erbivoro, o al massimo un onnivoro. Sempre nello stesso episodio, l\"Ambulocetus\" \u00e8 raffigurato con uno stile di vita anfibio; studi successivi suggeriscono che l'animale fosse completamente acquatico;\nNel secondo episodio, l\"Andrewsarchus\" \u00e8 raffigurato come una sorta di lupo gigante, in accordo con la loro percezione del momento, mentre oggi sappiamo che il suo aspetto era molto pi\u00f9 simile a quello degli imparentati entelodonti;\nL'Indricotherium viene descritto come il pi\u00f9 grande mammifero terrestre mai esistito mentre recentemente \u00e8 stato scoperto un mammifero ancora pi\u00f9 grande: il \"Palaeoloxodon namadicus\".\nSerie correlate.\nAltre serie appartenenti alla trilogia originale di \"Walking with...\" come \"I predatori della preistoria\":\nAltre miniserie ed episodi speciali:"}
{"id": "1235406", "revid": "162719", "url": "https://it.wikipedia.org/wiki?curid=1235406", "title": "Classe Artigliere (pattugliatore di squadra)", "text": ""}
{"id": "1235407", "revid": "13833", "url": "https://it.wikipedia.org/wiki?curid=1235407", "title": "Rovigno d'Istria", "text": ""}
{"id": "1235409", "revid": "108409276", "url": "https://it.wikipedia.org/wiki?curid=1235409", "title": "Moti nave", "text": "Con il nome generale di moti nave sono indicati tutti i possibili atti di moto puri che una nave e pi\u00f9 in generale un galleggiante pu\u00f2 compiere rispetto al proprio riferimento solidale, detto riferimento nave. Essi sono:\nI moti caratterizzati da una reversibilit\u00e0 naturale e dunque oscillatori sono rollio, beccheggio e sussulto.\nI moti invece non reversibili senza un intervento correttivo esterno sono avanzo, deriva e imbardata, che rappresentano infatti i tre moti la cui combinazione e il cui controllo definisce la rotta."}
{"id": "1235410", "revid": "600229", "url": "https://it.wikipedia.org/wiki?curid=1235410", "title": "Pasipha\u00eb (astronomia)", "text": ""}
{"id": "1235412", "revid": "729019", "url": "https://it.wikipedia.org/wiki?curid=1235412", "title": "Aeroporto di Mezen'", "text": "L'aeroporto di Mezen' (ICAO: ULAE) \u00e8 un aeroporto regionale situato a 4 chilometri a nord dalla citt\u00e0 di Mezen', in Russia, nell'Oblast' di Arcangelo.\nStrategia.\nL'aeroporto di Mezen' nel 2008 ha effettuato i lavori di ammodernamento della pista con il sistema PAPI nuovo finanziato dal Governo locale che permetterebbe l'apertura dell'aeroporto 24 ore al giorno.\nDati tecnici.\nL'aeroporto di Mezen' \u00e8 attualmente dotato di una pista attiva di 1,450 m \u0445 33 m che permette il decollo/atterraggio degli aerei con il peso massimo di 25 tonnellate.Gli aerei che possono operare nell'aeroporto sono: Antonov An-2, Antonov An-24, Antonov An-26, Antonov An-30, Yakovlev Yak-40, Let L-410. L'Aeroporto di Mezen' permette l'atterraggio/decollo degli aerei sulla richiesta 24 ore al giorno."}
{"id": "1235422", "revid": "1305772", "url": "https://it.wikipedia.org/wiki?curid=1235422", "title": "Tubuli malpighiani", "text": "Con il termine di tubuli malpighiani in zoologia vengono designati i seguenti organi:"}
{"id": "1235424", "revid": "767487", "url": "https://it.wikipedia.org/wiki?curid=1235424", "title": "Deriva (cinematica)", "text": "La deriva \u00e8 il moto che un'imbarcazione compie lungo il proprio asse trasversale, vale a dire il moto laterale causato dalla componente trasversale della pressione delle correnti marine sull'opera viva (la parte di scafo sotto linea di galleggiamento).\nCome tale la deriva \u00e8 in generale un moto nave \"parassita\", cio\u00e8 non voluto, in quanto esso allontana la nave dalla propria rotta, richiedendo quindi una correzione della stessa.\nL'angolo di deriva, indicato con ldr \u00e8 l'angolo formato dalla direzione dell'asse longitudinale della nave con la direzione effettivamente seguita rispetto al fondo del mare (in quanto l'imbarcazione si sposta in superficie assieme a tutta la massa d'acqua che la circonda).\nIl concetto di deriva \u00e8 simile a quello di scarroccio indicato con lsc, che per\u00f2 \u00e8 dovuto alla componente trasversale dovuta all'azione del vento. Pertanto l'angolo di Rotta Vera (l'angolo di rotta tenuto dalla imbarcazione) differisce da quello di Prua Vera (l'angolo su cui \u00e8 orientata la prua) per questi due effetti congiunti dovuti al vento e alla corrente.\nEntrambi gli angoli saranno positivi se la nave sar\u00e0 colpita da vento e corrente a sinistra, saranno negativi se la nave sar\u00e0 colpita a dritta.\nUn oggetto in un corpo d'acqua \u00e8 detto \"alla deriva\" quando galleggia senza propulsione e senza vincoli."}
{"id": "1235428", "revid": "13833", "url": "https://it.wikipedia.org/wiki?curid=1235428", "title": "Visignano d'Istria", "text": ""}
{"id": "1235436", "revid": "729019", "url": "https://it.wikipedia.org/wiki?curid=1235436", "title": "Aeroporto di Monaco di Baviera", "text": "L'Aeroporto di Monaco di Baviera (IATA: MUC, ICAO: EDDM), chiamato Franz Josef Strauss International Airport, in tedesco Flughafen M\u00fcnchen Franz Josef Strau\u00df, \u00e8 un aeroporto tedesco situato a 28\u00a0km nordest di Monaco di Baviera, hub delle compagnie aeree Lufthansa e Star Alliance. Con oltre 34 milioni di passeggeri (nel 2010), \u00e8 il secondo principale aeroporto in Germania e il settimo in Europa.\nSostitu\u00ec nel 1992 l'aeroporto di Monaco-Riem. Nel 2014 \u00e8 stato nominato miglior aeroporto in Europa e terzo nel mondo da Skytrax.\nTerminal.\nL'aeroporto ha due terminal, collocati nella zona fra le due piste dello scalo, assieme ad altre aree, come la zona cargo.\nTerminal 1.\nIl terminal 1 \u00e8 la parte dell'aeroporto pi\u00f9 vecchia ed \u00e8 diventato operativo il 17 maggio del 1992. Ha una capacit\u00e0 di 25 milioni di passeggeri annui ed \u00e8 diviso in cinque moduli contrassegnati con le lettere dell'alfabeto: A, B, C, D ed E. L'ultimo di questi, il modulo E, non ha la struttura necessaria per i voli in partenza, perci\u00f2 ospita solo i voli in arrivo. Vi \u00e8 anche una sesta parte, la hall F, edificata vicino al terminal 2, che viene utilizzata per i voli di massima sicurezza diretti verso Israele. Alcuni banchi centrali del terminal 1 si trovano nella zona centrale, denominata Zentralbereich.\nIl terminal 1 viene utilizzato dalle compagnie aeree che non fanno parte di Star Alliance, fatta eccezione per la controllata di Lufthansa Germanwings, che usa la Hall D, e la sua consociata Condor, che opera dalla Hall B.\nTerminal 2.\nIl terminal 2 \u00e8 entrato in funzione il 29 giugno del 2003. Anch'esso ha una capacit\u00e0 di 25 milioni di passeggeri all'anno. Progettato per fungere da hub per Lufthansa e per le altre compagnie appartenenti a Star Alliance, non \u00e8 diviso in moduli come il terminal 1 e tutte le strutture si sviluppano attorno a un corpo centrale. A causa delle misure di sicurezza imposte dall'Unione Europea, il terminal \u00e8 stato dotato di strutture in grado di gestire i passeggeri provenienti da Paesi considerati non sicuri.\nIl terminal 2 \u00e8 il primo terminal in Germania ad essere parzialmente di propriet\u00e0 di una compagnia aerea, in questo caso Lufthansa.\nSatellite (Terminal 2).\nIl 26 aprile 2016 \u00e8 stato inaugurato il nuovo edificio satellite del Terminal 2. \u00c8 servito da una metropolitana sotterranea che lo collega in meno di un minuto, con il Terminal 2. La nuova struttura, con 27 piazzole di sosta per gli aerei \u00e8 gestita da Lufthansa insieme alla societ\u00e0 aeroportuale, e consente di aumentare la capacit\u00e0 dello scalo di 11 ulteriori milioni di passeggeri l'anno, portando la capacit\u00e0 complessiva del Terminal 2 a 36.000.000 passeggeri l'anno. Anche chi parte dal satellite effettua il check-in e controlli di sicurezza al Terminal 2, considerato uno dei pi\u00f9 efficienti d'Europa.\nArea cargo.\nL'aeroporto ha anche un'area-cargo."}
{"id": "1235437", "revid": "133248", "url": "https://it.wikipedia.org/wiki?curid=1235437", "title": "Metrica di Minkowski", "text": ""}
{"id": "1235439", "revid": "339392", "url": "https://it.wikipedia.org/wiki?curid=1235439", "title": "Teoria del punto omega", "text": ""}
{"id": "1235443", "revid": "155136", "url": "https://it.wikipedia.org/wiki?curid=1235443", "title": "Moto nave", "text": ""}
{"id": "1235444", "revid": "110157", "url": "https://it.wikipedia.org/wiki?curid=1235444", "title": "Dixanadu", "text": "Dixanadu \u00e8 un disco dei Moi dix Mois."}
{"id": "1235446", "revid": "94902", "url": "https://it.wikipedia.org/wiki?curid=1235446", "title": "SMAC", "text": ""}
{"id": "1235449", "revid": "729019", "url": "https://it.wikipedia.org/wiki?curid=1235449", "title": "Battaglia di Moncontour", "text": "La battaglia di Moncontour (3 ottobre 1569) ebbe luogo a Moncontour nell'ambito delle Guerre di religione francesi e vide fronteggiarsi le truppe ugonotte al comando dell'ammiraglio Gaspard de Coligny e quelle del re Carlo IX al comando del fratello stesso del re, il duca di Angi\u00f2 e futuro re Enrico III. La vittoria arrise alle truppe realiste.\nCampagna militare prima della battaglia.\nL'ammiraglio de Coligny proveniente da sud aveva posto l'assedio alla citt\u00e0 di Poitiers.\nDopo sette settimane di assedio, quando ormai la citt\u00e0 stava per essere conquistata, Coligny dovette andarsene a causa del sopraggiungere dell'armata reale che lo intercett\u00f2 presso la citt\u00e0 di Moncontour.\nSvolgimento della battaglia.\nLe truppe mercenarie dell'armata protestante, prive del soldo pattuito, si rifiutarono di combattere. Indebolita, l'armata protestante fu severamente sconfitta.\nSecondo gli storici del tempo l'assalto fu di breve durata ma molto sanguinoso e da parte protestante si contarono dai 6\u00a0000 ed i 10\u00a0000 fra morti e prigionieri, mentre le perdite nelle schiere dei realisti cattolici le perdite non superarono le 600 unit\u00e0\nCome al termine della precedente battaglia di La Roche-l'Abeille (25 giugno 1569) i protestanti avevano massacrato i loro prigionieri, questa volta fecero altrettanto i vincitori cattolici, bench\u00e9 Enrico d'Angi\u00f2 fosse riuscito a salvare alcuni gentiluomini francesi.\nColigny, ferito, riusc\u00ec a fuggire verso sud e ricongiungendo le sue forze residue ad altri eserciti ribelli in Linguadoca ricostitu\u00ec la sua armata."}
{"id": "1235454", "revid": "228587", "url": "https://it.wikipedia.org/wiki?curid=1235454", "title": "Riferimento nave", "text": "Sono chiamati riferimento nave tutti i sistemi di riferimento cartesiani ortogonali solidali ad una nave o imbarcazione. Essi sono caratterizzati tutti dall'essere tra loro paralleli e tali che:\nI diversi sistemi di riferimento nave si distinguono esclusivamente per l'origine rispetto alla quale sono individuati:"}
{"id": "1235458", "revid": "339392", "url": "https://it.wikipedia.org/wiki?curid=1235458", "title": "Portus Tiberinus", "text": ""}
{"id": "1235461", "revid": "767487", "url": "https://it.wikipedia.org/wiki?curid=1235461", "title": "Star Whores", "text": "Star Whores \u00e8 una parodia italiana del film \"Guerre stellari\" (\"Star Wars\" in lingua originale) realizzata con le tecniche del ridoppiaggio e del rimontaggio da Carlo Sagradini, noto anche come \"CarlettoFX\", membro fondatore dei Gem Boy.\nTrama.\nSiamo in un futuro prossimo venturo. L'universo \u00e8 vessato dalla SIAE, che ormai ha le mani in pasta su tutto e nessuno \u00e8 pi\u00f9 libero di fare la musica che vuole. Solo la resistenza si oppone alla SIAE, e di nascosto ancora riesce a distribuire la musica dei Gem Boy \u2015 che ovviamente non \u00e8 la formazione originale, ma ne mantiene lo spirito e l'irriverenza \u2015 a fare concerti di nascosto, a diffondere ci\u00f2 che la SIAE vorrebbe mantenere nell'oblio. Le forze della SIAE stanno per\u00f2 braccando la principessa Leilad\u00e0, che \u00e8 in possesso dei brani inediti dei Gem Boy. \u00c8 per questo che una coppia di droni viene lanciata nello spazio alla ricerca di O.B. One per Hobby, il quale - grazie al potere della Scamorza - \u00e8 l'unico capace di salvare lei e la Resistenza. I droni finiscono per\u00f2 nelle mani del giovane Suk, che coglie l'attimo per lasciare gli zii e partire all'avventura, trovare O.B., e magari diventare un cantante importante tanto quanto i Gem Boy. La trama si infittisce quanto O.B., i droni, e Suk convincono Ian Sboro ad aiutarli nella loro segreta missione. Tutti quanti finiranno per essere catturati da una stazione SIAE dove, per un colpo di fortuna, scopriranno essere prigioniera anche la principessa Leilad\u00e0.\nMentre il malvagio comandante Camoscio e il suo aiutante Dark Water interrogano Leilad\u00e0 per farsi rivelare il luogo segreto del prossimo raduno dei Gem Boy, Suk e i suoi amici escono da un compartimento segreto dove si erano nascosti e si dividono: O.B. One Per Hobby va a disattivare il radiofaro Masini, mentre gli altri si travestono da soldati SIAE per liberare la principessa. O.B. One Per Hobby riesce a spegnere il radiofaro, ma si scontra con Dark Water che lo uccide in un duello a colpi di vibratore laser. Gli altri riescono a fuggire e Suk, dopo aver fatto sesso con Leilad\u00e0, finalmente scopre la propria eterosessualit\u00e0.\nProduzione.\n\"Star Whores\" \u00e8 stato realizzato interamente da Carlo Sagradini come espediente per pubblicizzare il gruppo emergente dei Gem Boy, di cui Sagradini stesso \u00e8 il cantante. Il film \u00e8 stato realizzato ridoppiando buona parte del film \"Guerre stellari\" e alcuni secondi de \"Il ritorno dello Jedi\": il cantante ha scelto tali opere sia per la presenza di numerosi personaggi mascherati (che non richiedevano dunque un sincronismo labiale) sia perch\u00e9 Guerre stellari \u00e8 uno dei film preferiti da Sagradini. La fase di montaggio \u00e8 iniziata nel settembre del 2000 e ha avuto una durata complessiva di dieci mesi; il video cos\u00ec pubblicato ha riscosso un certo successo, creando i presupposti per un'intera serie di ridoppiaggi, fino a oggi cinque: gli altri sono \"Sperman\" (parodia di \"Superman\"), \"La leggenda di Sean Connery e gli attori inutili\" (\"La leggenda degli uomini straordinari\"), \"Ridiculo\" (\"Ridicule\") e \"Greassini\" (\"Grease\").\nDistribuzione.\n\"Star Whores\" \u00e8 stato pubblicato in tre diverse edizioni: nel 2001 in formato video scaricabile e in VHS, e nel 2005 in DVD. Mediante una collaborazione con \"Think Comics\" il 20 dicembre 2015 \u00e8 stato proiettato al Cinema Rivoli di Verona in una nuova edizione in alta definizione.\nAccoglienza.\n\"Star Whores\" \u00e8 stato citato da giornali e riviste di diffusione nazionale. Oltre a essere presente nella guida ufficiale italiana di \"Guerre stellari\" con altre parodie internazionali come \"Balle spaziali\" di Mel Brooks.\nCarlo Gubitosa, nel suo libro \"Elogio della pirateria\" al capitolo \"Tesi numero 9 - Videopirateria\", definisce Carlo Sagradini \"il re italiano della pirateria audiovisiva, che ha utilizzato la sua voce\nper ridare nuova vita a due film di culto come \"Superman\" e \"Guerre Stellari\"\", e descrive come \"Star Whores\" \"nel giro di pochi mesi sia diventato il film autoprodotto con il maggiore successo di pubblico nella storia della cinematografia italiana, un fenomeno mediatico scaricato in rete da migliaia di persone\".\nSequel.\nNel 2017 \u00e8 stato pubblicato un seguito, \"Star Whores Tette - Il risveglio della Scamorza\", basato su \"\"."}
{"id": "1235462", "revid": "3082", "url": "https://it.wikipedia.org/wiki?curid=1235462", "title": "Iallo Basso", "text": ""}
{"id": "1235463", "revid": "155634", "url": "https://it.wikipedia.org/wiki?curid=1235463", "title": "Mungivacca", "text": "Mungivacca \u00e8 un quartiere di Bari, appartenente dal 2014 al II municipio (ex VI circoscrizione).\nGeografia fisica.\nIl quartiere \u00e8 situato a sud-est del centro cittadino, a circa 4\u20135\u00a0km da esso e confina:\nStoria e peculiarit\u00e0.\nA seguito dei preparativi per il censimento del 1951, il Consiglio comunale di Bari constat\u00f2, con una delibera del 14 maggio di quell'anno, che nel prolungamento del rione San Pasquale veniva a formarsi il rione Mungivacca delimitato a nord dalle strade \"Bonomo\" e \"Petrera\", e a sud, est e ovest, dai confini dell'allora citt\u00e0 di Bari. Il quartiere Mungivacca fu incluso, insieme ai quartieri Carrassi, Picone e San Pasquale, in un grande quartiere che oggi non esiste pi\u00f9, chiamato \"Oriente\".\nL'esistenza del quartiere Mungivacca era gi\u00e0 stata approssimativamente individuata molti anni prima con una delibera del 5 febbraio 1938 che assegnava al \"rione della via di Capurso\" un'iniziale denominazione di rione \"XXI Aprile\". Per quanto riguarda il nome Mungivacca, nelle antiche carte dell'archivio comunale viene spesso riportato come \"Mangiavacca\", con probabile allusione al soprannome di qualche proprietario del luogo.\nIn occasione del successivo riordinamento dei quartieri di Bari, effettuato dal Consiglio comunale il 24 gennaio e il 26 gennaio 1970, il rione Mungivacca venne incluso nella giurisdizione del quartiere San Pasquale con il quale tutt'oggi costituisce, insieme al quartiere Carrassi, la VI circoscrizione.\nIl quartiere Mungivacca si presenta con diverse abitazioni moderne e villette, miste ad abitazioni di edilizia popolare. \u00c8 dotato di un'ampia zona commerciale che si pu\u00f2 raggiungere utilizzando anche la rete ferroviaria che porta alla stazione Bari Mungivacca, servita dai treni delle Ferrovie del Sud Est, ed \u00e8 inoltre collegato con il servizio di trasporto cittadino AMTAB. Nel quartiere ha sede il noto \"Ospedale Pediatrico Giovanni XXIII\".\nVa segnalata infine la presenza di alcuni antichi insediamenti rupestri ubicati nella zona rurale del quartiere, nei pressi della stazione ferroviaria.\nMezzi pubblici.\n\u00c8 possibile raggiungere il quartiere Mungivacca con i seguenti mezzi pubblici:"}
{"id": "1235468", "revid": "767487", "url": "https://it.wikipedia.org/wiki?curid=1235468", "title": "Sinokannemeyeria", "text": "Il Sinokannemeyeria era un grosso e lento Dicinodonte vissuto nell'area oggi occupata dalla Cina dal poderoso muso con tozze zanne che crescevano da alcune protuberanze sulla mandibola. Discendenti di creature come i listrosauri, i \"Kannemeyeriidae\" come appunto il Sinokannemeyeria, erano gli unici dicinodonti del Triassico.\nUn utile modo per mangiare.\nDato che i punti di attacco dei muscoli della bocca erano abbastanza piccoli, si \u00e8 scoperto che non era capace di tagliare i vegetali e quindi si presuppone che usava il suo poderoso becco corneo per strappare le piante di cui si nutriva. Inoltre, usava probabilmente le sue possenti zampe anteriori per dissotterrare le radici pi\u00f9 nutritive."}
{"id": "1235469", "revid": "1086846", "url": "https://it.wikipedia.org/wiki?curid=1235469", "title": "Associazione Sportiva Livorno Calcio 2007-2008", "text": "Questa pagina raccoglie i dati riguardanti l'Associazione Sportiva Livorno Calcio nelle competizioni ufficiali della stagione 2007-2008.\nStagione.\nIn questa stagione il Livorno diede l'addio a Cristiano Lucarelli. Il campionato inizia in brutto modo perdendo per 5-1 all'esordio contro la Juventus e in casa per 4-2 contro il Palermo. Nelle successive cinque partite e malgrado un buon pareggio contro l'Inter Campione d'Italia in carica per 2-2, il Livorno fa solo due punti. Dopo la settima giornata e l'ultimo posto in classifica, l'allenatore Orsi viene esonerato e sostituito con l'ex tecnico di Torino Camolese. L'esordio del neo allenatore non \u00e8 dei migliori poich\u00e9 perde per 1-0 in casa contro i rivali storici della Lazio e malgrado una buona prestazione perde ancora contro il Parma per 3-2. \nAlla decima giornata per\u00f2 appare una svolta poich\u00e9 il Livorno vince per la prima volta in questo campionato espugnando Reggio Calabria per 3-1. La squadra poi infila altre quattro vittorie e cinque pareggi (di cui 2 contro grandi squadre come la Roma e il Milan entrambe finite per 1-1) e rimonta in classifica fino al 13\u00ba posto con 22 punti.\nNel girone di ritorno, si registra purtroppo un calo che vede la squadra pareggiare solo una volta in sei partite (1-1 in casa contro il Genoa) e la fa tornare nella zona retrocessione per poi vincere contro il Catania per 1-0 e uscirne subito. Sar\u00e0 l'ultima vittoria del Livorno in questo campionato poich\u00e9 fino alla fine del campionato, far\u00e0 solo 4 punti nonostante un altro buon pareggio contro la Roma all'Olimpico per 1-1. Dopo la sconfitta casalinga per 4-1 contro il Milan che vede la squadra all'ultimo posto a -3 dalla salvezza, Camolese fu sollevato dall'incarico e viene richiamato Orsi che non poteva evitare il tracollo poich\u00e9 la retrocessione in Serie B fu decretata alla penultima giornata dopo un'altra sconfitta contro il Torino per 1-0. \nLa stagione si concluse all'ultimo posto con 30 punti di cui solo 8 punti fatti nel disastroso girone di ritorno."}
{"id": "1235474", "revid": "2034231", "url": "https://it.wikipedia.org/wiki?curid=1235474", "title": "Charles L. Grant", "text": "Durante la sua carriera ha usato gli pseudonimi: Geoffrey Marsh, Lionel Fenn, Simon Lake, Felicia Andrews, e Deborah Lewis.\nBiografia.\nNel 1964 si diploma al Trinity College, nel Connecticut, specializzandosi in storia e lingua inglese. Dal 1968 al 1970 presta servizio militare, e partecipa anche alla Guerra del Vietnam.\nDal 1975 diventa scrittore a tempo pieno. Inizia una carriera letteraria che gli varr\u00e0 diversi premi e riconoscimenti, fra cui due volte il Premio Nebula.\nFino alla morte, ha abitato nella Sussex County (New Jersey), con la moglie (la scrittrice Kathryn Ptacek), in una villa vittoriana considerata \"maledetta\" dalla gente del luogo.\nOpere (parziale).\nSerie \"Oxrun Station\".\nLa serie si compone di dieci titoli, ma solamente due sono usciti in Italia."}
{"id": "1235476", "revid": "1543377", "url": "https://it.wikipedia.org/wiki?curid=1235476", "title": "Friedrichswerdersche Kirche", "text": "La Friedrichswerdersche Kirche (\"chiesa di Friedrichswerder\") \u00e8 una chiesa sconsacrata di Berlino, nel quartiere Mitte. \u00c8 posta sotto tutela monumentale (\"Denkmalschutz\").\nArchitettura.\nLa chiesa venne costruita tra il 1824 e il 1830 su progetto di Karl Friedrich Schinkel. Fu la prima chiesa neogotica ad essere costruita a Berlino. Per lo stesso progetto, Schinkel aveva anche proposto una soluzione neoclassica, alla quale venne per\u00f2 preferita quella neogotica. Si tratta di un neogotico in cui \u00e8 chiaramente visibile l'impronta delle cappelle medievali inglesi.\nL'edificio presenta un'unica navata, con due torri identiche sulla facciata. La realizzazione in cotto costituiva per i tempi di Schinkel una soluzione assai originale: insieme all'Accademia di architettura, l'edificio fissava nuovi standard per l'architettura del centro di Berlino. La rinuncia all'intonaco significava mettere in evidenza le qualit\u00e0 estetiche del materiale edilizio e la rinuncia ai travestimenti (anche se questa era ancora una scelta parziale: all'interno, i mattoni della volta sono infatti dipinti).\nSia al momento della costruzione, sia a quello del restauro avvenuto prima della riunificazione tedesca (1979 al 1986), il primo problema che si pose fu quello di trovare un fornitore per la grande quantit\u00e0 di terracotta necessaria ai lavori. La chiesa fu finalmente riaperta come museo in occasione del 750\u00ba anniversario della fondazione della citt\u00e0 (1987).\nCollezione.\nIl museo ospitava una collezione permanente di sculture dalla fine del XVI secolo fino alla met\u00e0 del XIX secolo. Tra le opere ospitate, spiccava un modello della \"Prinzessinnengruppe\", gruppo scultoreo di Johann Gottfried Schadow che raffigura le principesse Federica e Luisa.\nGi\u00e0 sede dello \"Schinkel-Museum\" \u2013 uno dei Musei statali di Berlino \u2013 la chiesa fu chiusa al pubblico nell'ottobre 2012 a causa di gravi danni statici provocati dai cantieri per la costruzione di due edifici adiacenti, e venne riaperta a lavori ultimati nel 2020."}
{"id": "1235485", "revid": "92723", "url": "https://it.wikipedia.org/wiki?curid=1235485", "title": "Area naturale protetta di interesse locale Monte Castellare", "text": "Il Monte Castellare \u00e8 un'area naturale protetta di interesse locale italiana istituita nel 1997, situata nei pressi di San Giuliano Terme, in provincia di Pisa. Il Monte Castellare \u00e8 un piccolo rilievo montuoso di 253 m sito nella parte sud occidentale della formazione montuosa del Monte Pisano.\nTerritorio.\nL'area della ANPIL \u00e8 sostanzialmente la vetta e le pendici meridionali del Monte Castellare, posto a met\u00e0 strada tra le province di Pisa e Lucca.\nLa composizione del terreno \u00e8 prevalentemente calcareo e roccioso. Questo ha incentivato la proliferazione di numerose cave sparse per le pendici del monte, adibite all'estrazione di materiale calcareo e marmo bianco, estratto gi\u00e0 in epoca etrusco-romana.\nFlora.\nLa vegetazione presente \u00e8 caratterizzata da un ambiente di gariga costituito da bassi arbusti sempreverde, insieme a varie specie di piante erbacee. La formazione di questo ambiente \u00e8 stato condizionato dai ripetuti incendi (che hanno distrutto l'originaria vegetazione sclerofile), dal pascolo eccessivo e da un clima, nei periodi estivi, particolarmente arido.\nNell'area sono presenti numerose entit\u00e0 floristiche e micologiche. Sono presenti l'elicriso, il timo, la santoreggia, la ruta e l'euphorbia spinosa, molto diffusa nell'area. Inoltre, le orchidee trovano in questo territorio l'habitat ottimale, sono infatti presenti con oltre 35 specie.\nPunti di interesse.\nScavi archeologici.\nSulla sommit\u00e0 del Monte Castellare, esattamente a 253 m s.l.m., sono state rinvenute delle rovine di antichi insediamenti umani, dalla fine dell'et\u00e0 del Bronzo Finale fino all'alto medioevo. La scelta di luogo \u00e8 da ricercare nella posizione strategica che la cima occupa nel territorio circostante. Dalla sommit\u00e0 del monte \u00e8 infatti possibile ottenere una panoramica dell'intero litorale pisano dal versante sud occidentale e della piana di Lucca sul versante settentrionale, tramite la valle di Santa Maria del Giudice.\nGli scavi sono iniziati dal 1988 grazie a Adriano Maggiani, professore di Antichit\u00e0 Italiche dell'Universit\u00e0 di Venezia, con la collaborazione del Gruppo Archeologico Pisano. Gli scavi, ripresi nel 1999, sono attualmente in stallo nonostante ci sia spazio per ulteriori studi nell'area.\nEpoca etrusca.\nProbabilmente all'inizio del VI secolo a.C., sul monte fu eretto un importante edificio diviso in celle e ricoperto da tegole, di cui una parte della pianta \u00e8 visibile sul versante di Asciano. La funzione di questo importante edificio \u00e8 da ricercarsi nel preciso orientamento cardinale e nella posizione parzialmente fuori da basamento roccioso, questo forse per esigenze di dimensioni, struttura e orientamento particolari che fanno pensare ad un uso sacro, una sorta di tempio \"culturale\". Questa struttura pare sia stata in parte distrutta durante la fine del IV secolo a.C.\nEpoca alto-medioevale.\nPassati circa 1200 anni senza particolari presenze di insediamenti, attorno alla seconda met\u00e0 del IX secolo d.C., vi furono edificate alcune unit\u00e0 abitative, circondate da un muro di cinta largo poco pi\u00f9 di un metro e costruito con pietre calcaree legate insieme da malta. Le unit\u00e0 abitative erano costituite da muri costruiti a secco con una probabile struttura lignea. la coperture di tali abitazione era costituito da lastre di arenaria, estratte da una piccola cava sul versante di Asciano.\nUn particolare della campagna di scavi del 1992 \u00e8 stato il ritrovamento della sepoltura di un bambino di et\u00e0 tra i quattro e i sei mesi. Questo caso di inumazione all'interno di un'abitazione in epoca cristiana \u00e8 molto raro. In particolare si presume che i neonati subissero un rituale funebre particolare, in modo da compensare la perdita del neonato seppellendolo all'interno dell'abitazione, cos\u00ec da renderlo in ogni modo partecipe della famiglia.\nCome testimonianza di questa consuetudine, vi \u00e8 una lettera di un parroco francese degli inizi dell'Ottocento, nella quale egli disapprova l'abitudine della gente comune di seppellire i bambini nei cortili o nelle case di abitazione.\nLa precisa datazione \u00e8 stata possibile grazie al rinvenimento di alcune monete d'argento lucchesi coniate durante i regni degli imperatori Enrico II (1003-1025) e Corrado II detto il \"Salico\" (1025-1036).\nI ritrovamenti del piano medioevale fanno scartare l'ipotesi di una funzione militare che questo insediamento poteva avere, avvalora invece l'ipotesi di una piccola comunit\u00e0 autosufficiente (sono stati infatti ritrovati dei resti di una macina per il grano).\nGrotta Buca delle Fate.\nLa grotta Buca delle Fate (anche conosciuta dai residenti del luogo \"Buche Tane\") \u00e8 il sistema ipogeo di origine carsica pi\u00f9 grande dei Monti Pisani, raggiungendo 185 metri di profondit\u00e0 e ben 500 metri di sviluppo. Conosciuta fin dagli anni cinquanta del XVIII secolo, questa grotta \u00e8 stata esplorata da avventurieri e naturalisti tra cui Giovanni Bianchi che la descrisse cos\u00ec: \"\u00abil qual monte al di dentro \u00e8 tutto scavato per una grande caverna, che in esso si ritrova, la quale ha sette od otto aperture in varie parti del monte, le quali aperture sono chiamate volgarmente Buche delle Fate\u00bb\". Tuttavia le prime importanti esplorazioni da parte di gruppi speleologici locali avvennero solo nel XX secolo, rilevando la presenza, nel fondo, di una parete ricca di concrezioni.\nLe cinque entrate si trovano sul versante sud occidentale del Monte Castellare e vi si pu\u00f2 facilmente accedere dalla vecchia strada che porta alla Villa Belvedere.\nL'origine del nome \u00e8 da ricercarsi dalle tradizioni popolari che hanno avvolto questa grotta, ed in particolare le sue entrate, in un alone di mistero. Sono infatti numerose le storie di persone cadute al suo interno e mai pi\u00f9 recuperate, il che ha fatto credere che si trattassero di buche \"senza fine\". Inoltre la fuoriuscita di vapore acqueo durante l'inverno, insieme alla vicinanza delle sorgenti termali, ha sempre fatto pensare erroneamente alla popolazione che si trattassero buche di origine vulcanica.\nVilla Belvedere.\nLa Villa Belvedere \u00e8 un edificio della fine dell'XIX secolo attualmente in rovina che sovrasta lo sperone sud del Monte Castellare, nella quale visse Sigismondo De Bosniaski insieme alla sua consorte. Dalla villa si pu\u00f2 godere di un suggestivo panorama sulla citt\u00e0 di Pisa e sul mare. Per accedere alla villa \u00e8 presente una strada sterrata molto agevole che parte da Asciano.\nLa villa \u00e8 immersa in un giardino di cui ancora oggi si notano le specie floreali inusuali e gli alberi da frutto che ancora crescono nel territorio circostante alla villa.\nGiardino dei Profumi.\nIl Giardino dei Profumi \u00e8 un piccolo orto botanico situato lungo la strada che porta alla villa Belvedere presso Asciano in localit\u00e0 \"la Valle\". Nell'orto botanico sono presenti molte specie floreali caratteristiche della gariga corredate di cartelli informativi scritti anche in braille.\nStrutture ricettive.\nSede: Comune di San Giuliano Terme - Ufficio Ambiente - Via Niccolini 25 - 56017 San Giuliano Terme - Tel. 050819231/233/305/306"}
{"id": "1235488", "revid": "1226", "url": "https://it.wikipedia.org/wiki?curid=1235488", "title": "Alleanza Klingon-Cardassiana", "text": ""}
{"id": "1235489", "revid": "1086846", "url": "https://it.wikipedia.org/wiki?curid=1235489", "title": "Associazione Sportiva Livorno Calcio 2004-2005", "text": "Questa voce raccoglie le informazioni sulle competizioni ufficiali disputate dal Livorno nella stagione sportiva 2004-2005.\nStagione.\nA seguito della promozione, la societ\u00e0 cambia allenatore: Mazzarri passa alla , mentre Colomba siede sulla panchina amaranto. Il debutto in campionato \u00e8 a San Siro, contro i campioni d'Italia del Milan: finisce 2-2, con doppiette di Seedorf e Lucarelli. Il mercoled\u00ec successivo, viene ottenuta una vittoria contro il Lecce in Coppa Italia: il 2-1 non \u00e8 sufficiente per la qualificazione agli ottavi, causa il 3-1 sub\u00ecto al ritorno. A fine ottobre, il Livorno consegue la prima vittoria in campionato: al Picchi il Bologna cade 1-0, con rete del capitano. Un suo gol alla Lazio permette alla squadra di salire a 15 punti, con un discreto margine sulla zona critica della classifica. Prima del girone di ritorno, Donadoni sostituisce Colomba: il Livorno ne trae subito beneficio, prendendo 3 punti anche contro i rossoneri. Nelle ultime giornate, la formazione labronica incassa 2 sconfitte in gare piene di gol (7 all'attivo e 12 al passivo): ci\u00f2 non compromette comunque la salvezza. La posizione finale \u00e8 un nono posto, coronata dalle reti di Lucarelli: i 24 centri gli valgono il titolo di capocannoniere.\nStatistiche.\n\"Statistiche aggiornate al 11 novembre 2017\"."}
{"id": "1235494", "revid": "82143", "url": "https://it.wikipedia.org/wiki?curid=1235494", "title": "Renenutet", "text": ""}
{"id": "1235495", "revid": "131145", "url": "https://it.wikipedia.org/wiki?curid=1235495", "title": "Area naturale protetta di interesse locale Stazione Relitta di Pino Laricio", "text": "La stazione relitta di Pino Laricio \u00e8 una area naturale protetta di interesse locale situata presso Buti, in provincia di Pisa.\nTerritorio.\nL'area \u00e8 situata alle pendici orientali dei Monti Pisani, tra il Monte Cucco a nord e il rio Tanali a sud, e confina con l'area naturale protetta di interesse locale Bosco di Tanali.\nFlora.\nL'area protetta \u00e8 stata istituita allo scopo di tutelare una stazione relitta di pino laricio (\"Pinus nigra laricio\"), probabilmente frutto di un rimboschimento medievale.\nStrutture ricettive.\nIl parco \u00e8 visitabile su prenotazione.\nAll'interno dell'area \u00e8 stato realizzato il parco didattico del Monte Cucco, con sette percorsi didattici per le scolaresche."}
{"id": "1235496", "revid": "287204", "url": "https://it.wikipedia.org/wiki?curid=1235496", "title": "North &amp; South", "text": "North &amp; South (lett. \"Nord e sud\") \u00e8 un videogioco di strategia a turni e di azione prodotto da Infogrames nel 1989 per molte piattaforme dell'epoca. Rappresenta l'intera guerra di secessione americana ed \u00e8 ispirato al fumetto belga \"Les Tuniques Bleues\". A seconda della versione \u00e8 distribuito in fino a 5 lingue tra cui l'italiano; all'inizio del gioco si seleziona la lingua e si sente una parodia del rispettivo inno nazionale. Nonostante l'argomento di guerra, le immagini e i suoni sono da cartone animato comico.\nModalit\u00e0 di gioco.\nFondamentalmente si tratta di un gioco di strategia semplice e immediato, simile al Risiko, ma i combattimenti tra i giocatori si risolvono con giochi d'azione che si svolgono su schermate a parte. I giochi d'azione sono comunque opzionali, \u00e8 possibile giocare anche senza di essi, facendo determinare casualmente i risultati. \nLa schermata principale rappresenta gli Stati Uniti d'America dell'epoca, corrispondenti circa alla met\u00e0 orientale degli USA odierni, e ogni \nstato rappresenta una casella di gioco. Ci sono 4 possibili configurazioni di partenza (1861, 1862, 1863, 1864); ovviamente un giocatore controlla l'Unione, l'altro la Confederazione e lo scopo \u00e8 eliminare l'avversario.\nI giocatori hanno a disposizione armate composte di fanteria, cavalleria e artiglieria. Di solito un'armata integra \u00e8 composta da 6 fanti, 3 cavalieri e 1 cannone, ma \u00e8 possibile formare qualunque combinazione, fino a un massimo di 18/9/3. Ad ogni turno, corrispondente a un mese, si possono muovere tutte le proprie armate di una casella ciascuna. Se due armate amiche entrano nella stessa casella vengono unite, mentre non \u00e8 mai possibile suddividere un'armata. Se due armate avversarie entrano nella stessa casella si ha la battaglia per la conquista dello stato. Se si entra in uno stato nemico indifeso, oppure neutrale, lo si conquista all'istante; anche gli stati nemici indifesi accerchiati, tranne quelli con un forte, vengono automaticamente conquistati.\nCi sono 4 linee ferroviarie in gioco, che collegano 5 forti attraversando pi\u00f9 stati; il possesso di almeno una linea ferroviaria completa permette, alla fine di ogni turno, il passaggio di un treno che fa guadagnare oro (1 sacco ogni 4 stati posseduti); ogni 5 sacchi d'oro si crea una nuova armata che pu\u00f2 essere piazzata ovunque lungo la ferrovia. Se si invade uno stato con il forte, oltre a sconfiggere in battaglia eventuali armate, bisogna riuscire nell'assalto al forte, altrimenti si \u00e8 costretti a ritirarsi. Se si invade uno stato centrale della linea ferroviaria, e il nemico non ha altre linee, ci sar\u00e0 l'assalto al treno.\nCi sono tre livelli di difficolt\u00e0 per ogni giocatore; oltre a determinare la bravura del computer, determinano la difficolt\u00e0 degli assalti al forte e al treno anche per i giocatori umani. Altre opzioni disponibili sono:\nBattaglie.\nOgni battaglia \u00e8 un gioco d'azione, che a seconda dello stato in cui ci si trova pu\u00f2 aver luogo su una prateria, una prateria attraversata da un fiume o un deserto attraversato da un canyon. I tre tipi di forze sono schierati in campo, ma il giocatore pu\u00f2 controllarne solo uno alla volta, passando da un gruppo all'altro premendo un tasto, mentre gli altri restano indifesi; solo il computer pu\u00f2 controllarli tutti contemporaneamente (vantaggio compensato dal fatto che \u00e8 piuttosto stupido). Ogni gruppo si muove e spara all'unisono:\nOgni unit\u00e0 muore con un sol colpo, oppure se cade nel fiume o canyon. La presenza di questi incide molto sulla tattica: per attraversarli si ha a disposizione solo un ponte, che pu\u00f2 essere distrutto dalle cannonate, e un guado sul fiume o un ponte di roccia sul canyon, indistruttibili ma molto stretti.\nLa battaglia finisce quando un esercito \u00e8 sterminato; c'\u00e8 anche la possibilit\u00e0 di ritirarsi premendo un tasto, ma causa la perdita dei propri cannoni.\nAssalto al forte o al treno.\nL'assalto al forte \u00e8 un videogioco a piattaforme a scorrimento orizzontale; l'assaltatore controlla un solo soldato che per conquistare il forte deve riuscire a attraversarlo tutto fino a raggiungere la bandiera, prima che scada il tempo. Non pu\u00f2 morire, ma ogni volta che viene colpito cade a terra e perde del tempo. Sono presenti ostacoli, trappole e cani da guardia. Il difensore, umano o computer che sia, ha a disposizione anche un numero limitato di soldati; si muovono da soli, pu\u00f2 solo decidere quando farli entrare in scena (uno alla volta), dall'alto o dal basso, e usare il pulsante di attacco. Ogni soldato difensore pu\u00f2 lanciare un coltello. Se l'attaccante e un difensore si avvicinano, combattono a pugni.\nL'assalto al treno \u00e8 molto simile, ma si svolge sul tetto del treno in corsa fino a raggiungere la locomotiva; se l'attaccante cade gi\u00f9 dal treno deve risalire al volo, se non ci riesce e il treno esce dallo schermo, perde immediatamente. Se l'assalto riesce, l'attaccante ruba l'oro trasportato; senn\u00f2 l'oro viene incassato normalmente dal difensore, che per\u00f2 non pu\u00f2 comunque creare nuove armate finch\u00e9 la linea ferroviaria \u00e8 interrotta.\nRemake.\nSono stati realizzati due remake professionali di \"North &amp; South\": \"\" della Micro\u00efds, uscito a partire dal 2012 per dispositivi mobili, Windows, Mac, PS3 e Xbox 360, e \"North &amp; South: The Game\" della bitComposer, uscito a partire dal 2012 per dispositivi mobili e Windows."}
{"id": "1235497", "revid": "1543377", "url": "https://it.wikipedia.org/wiki?curid=1235497", "title": "Riserva naturale provinciale Monte Serra di Sotto", "text": "La Riserva naturale provinciale Monte Serra di Sotto \u00e8 un'area naturale protetta di circa 400 ettari nella provincia di Pisa.\nL'area era in precedenza nota come Serra Bassa, dal nome dell'area naturale protetta di interesse locale che \u00e8 stata sostituita sullo stesso perimetro dalla Riserva naturale. Met\u00e0 dell'area si trova all'interno del SIC \"Monte Pisano\"."}
{"id": "1235498", "revid": "767487", "url": "https://it.wikipedia.org/wiki?curid=1235498", "title": "Area naturale protetta di interesse locale del Lato", "text": "La Valle del Lato \u00e8 dal 2003 una area naturale protetta di interesse locale in provincia di Pisa appartenente al comune di Calci, situata nella parte centrale del Monte Pisano.\nTerritorio.\nL'area protetta si trova nella parte centrale del Monte Pisano, sulla parte orientale del Monte Faeta. La Valle del Lato comprende anche un piccolo torrente affluente del torrenze Zambra di Calci.\nStrutture ricettive.\nSede: Comune di Calci - Piazza Garibaldi, 1 - 56011 Calci (PI) - Tel. 050/939511"}
