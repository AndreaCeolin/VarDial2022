{"id": "1329355", "revid": "110157", "url": "https://it.wikipedia.org/wiki?curid=1329355", "title": "BoyGeorgeDJ.Com", "text": "BoyGeorgeDJ.Com \u00e8 una doppia compilation di brani mixati, senza soluzione di continuit\u00e0, dall'artista anglo-irlandese Boy George, pubblicata nel 2001, su etichetta Trust The DJ (TTDJ). Il lungo lavoro si distacca notevolmente dalle raccolte, pur simili nelle intenzioni, che l'hanno preceduto, dal punto di vista dello stile, conservandone comunque gli accostamenti improbabili (come tra vecchi brani reggae e nuovi pezzi progressive, per esempio), che sono diventati un marchio di fabbrica del Boy George reinventatosi DJ. D'altronde, l'artista non sembra aver fatto altro che applicare la sua politica di compositore pop/rock/soul/dance, solo per citare i filoni principali \u2013 basta una brevissima carrellata sui suoi ormai numerosi album solisti, per rendersi conto che non ce n'\u00e8 uno uguale o simile all'altro\u00a0\u2013 alla consolle.\nPartendo da alcuni rappresentanti del breakbeat, come PMT, Dark Globe e altri, DJ George conduce il suo pubblico su una pista da ballo situata in territorio tribale, con tracce quali \"Keep It Coming\", di 7 featuring Mona Monet, e la pruriginosa \"Bring Yourself\", di Meat Katie, e via di s\u00e9guito, fino alla totale euforia, provocata da moderni classici da discoteca, quali \"Flight 643\", di DJ Tiesto, e \"Sputnik One\", di Stylus Trouble, pezzi tiratissimi, che fanno alzare le braccia al cielo. Il primo dei due CD \u00e8 decisamente pi\u00f9 movimentato, ma anche il secondo non sembra essere da meno, a dispetto delle dichiarazioni riportate nel libretto, che pretenderebbero di definirlo maggiormente orientato verso il \"chill-out\", per definizione, pi\u00f9 rilassato. Per la maggior parte, infatti, \u00e8 tutto l'opposto: una selezione di brani che comprende il remix di Frosty Boy della celebre \"Unbelievable\" degli EMF, e \"Chicago\" dei Groove Aramada, solo per menzionarne un paio tra i numerosissimi esempi. Verso la fine del disco, l'atmosfera cambia notevolmente, con George che tradisce un amore inconfessato per il sound giamaicano, che \u00e8 quasi un'adorazione, scegliendo canzoni di Eek-A-Mouse, Beanie Man e Clint Eastwood, prima di lanciarsi in quella che Paul Sullivan, nella recensione editoriale su Amazon.com, ha definito come la pi\u00f9 spigolosa delle innumerevoli versioni mai realizzate per un altro classico, \"Girl From Ipanema\", con cui inizia, tra l'altro, un'altra delle sue compilation pi\u00f9 famose. A parte questa nota ruvida sul finale, la compilation si presenta nel complesso come un lavoro vario, fluido e senza intoppi.\nDelle 38 tracce in totale, molte sono connesse, sotto diversi aspetti, a DJ George. La traccia intitolata \"Auto Erotic\", dei Dark Globe, vede Boy George come coautore. Il produttore e remixer Kinky Roland, che appartiene all'etichetta di Boy, la More Protein (e costituisce di fatto l'altra met\u00e0 di The Twin, il recente progetto di elettronica del cantante sotto pseudonimo), partecipa con la sua \"This Time Around\", oltre ad aver scritto il brano \"Zing\" degli Yo 2 Go!, e remixato \"Theme From Belle Ville\" di Belle Ville (o Belville), entrambe di notevole impatto. C'\u00e8 poi anche Eve Gallagher (gi\u00e0 nel duetto di \"Spooky Truth\" su \"The Unrecoupable One Man Bandit\" di Boy George, del 1999), con un'altra canzone degna di nota, \"Music Is A Kind Of Lovin'\", di cui \u00e8 di nuovo coautore lo stesso George, che ha anche personalmente remixato \"Unbelievable\" degli EMF. \"Lean On Me\" \u00e8 un vero e proprio gioiellino, di cui \u00e8 coautrice Linda Duggan, una delle coriste pi\u00f9 dotate dei Culture Club (e forse l'unica grande assente \u00e8 proprio Zee Asha Cowling, vera erede di Helen Terry, che ha accompagnato la band per tutta la riunione 1998-2002, senza abbandonare il cantante neanche nei suoi lavori solisti). Quanto a \"Lean On Me\", la canzone \u00e8 eseguita dagli SFTG, acronimo che sta per Sound From The Ground, assieme a Colein, che altri non \u00e8 che Boy in persona, nascosto sotto l'ennesimo pseudonimo (gi\u00e0 utilizzato nella precedente compilation, \"Essential Mix\"). Non a caso, un'altra traccia che rifulge di luce propria \u00e8 \"Zing\", interpretata appunto da Colein. Da non dimenticare neanche \"Rise Up\" dei Sunkids featuring Chance, e \"Watcha Gonna Do?\" di Shauna Solomon.\nPer quanto riguarda invece i particolari formali esteriori, l'imballaggio consiste in un doppio CD, in confezione deluxe cartonata, contenente un libretto di 6 pagine, in cui George annuncia il nuovo sito Web in costruzione, \"Iamboygeorge.com\", dando notizie aggiornate sulle sue varie performance radiofoniche come DJ."}
{"id": "1329370", "revid": "729019", "url": "https://it.wikipedia.org/wiki?curid=1329370", "title": "Chocolate Industries", "text": "Chocolate Industries \u00e8 una casa discografica statunitense, attiva dal 1997, che ha pubblicato i dischi di vari artisti attivi nel campo della musica rock e pop.\nStoria.\nFondata a Miami, in Florida, da Marvin \"Seven\" Bedard, la casa discografica \u00e8 stata poi trasferita a Chicago, nell'Illinois. Ha pubblicato album in studio di artisti del calibro di Push Button Objects, Diverse e Vast Aire. Nel 1999, \u00e8 stata nominata dal \"Miami New Times\" come la migliore casa discografica elettronica.\nNel 2004, \u00e8 stata descritta da \"Billboard\" come \"tra quelle di pi\u00f9 alto profilo di Chicago\".\". Nel 2012, Chocolate Industries ha pubblicato un album di compilation, intitolato \"Personal Space: Electronic Soul 1974-1984\"."}
{"id": "1329374", "revid": "22643", "url": "https://it.wikipedia.org/wiki?curid=1329374", "title": "Doborj\u00e1n", "text": ""}
{"id": "1329376", "revid": "1226", "url": "https://it.wikipedia.org/wiki?curid=1329376", "title": "Saga di Darkover", "text": ""}
{"id": "1329378", "revid": "599013", "url": "https://it.wikipedia.org/wiki?curid=1329378", "title": "Michal\u012bs K\u014dnstantinou", "text": "Carriera.\nClub.\nEnosis Neon Paralimni.\nHa cominciato la carriera professionistica nella squadra cipriota dell'Enosis, per la quale mise a segno 17 gol in 25 partite nella stagione 1996-1997 laureandosi capocannoniere del campionato cipriota.\nIraklis Salonicco.\nPrelevato dall'Iraklis Salonicco nel 1997, Konstantinou segn\u00f2 in quattro stagioni 60 gol in 119 presenze e giocando anche in Coppa UEFA.\nPanathinaikos.\nNel 2001 venne acquistato dal Qui trova il leggendario portiere greco Ant\u014dn\u012bs Nikopolid\u012bs e con il Panathinaikos ebbe l'opportunit\u00e0 di giocare in Champions League. Port\u00f2 il Panathinaikos molto avanti anche in coppa. Segn\u00f2 un gol al Camp Nou nel ritorno dei quarti di finale della Champions 2001-2002 contro il Barcellona. La sua marcatura sembr\u00f2 assicurare al Panathinaikos le semifinali, in quanto erano necessari tre gol agli spagnoli per passare; il Bar\u00e7a, tuttavia, rimont\u00f2 e vinse 3-1, qualificandosi per le semifinali. Nella seconda stagione al Panathinaikos un infortunio ridusse le sue presenze in campionato a 21. Vinse la finale di Coppa di Grecia 2004 grazie a due suoi gol. In campionato segn\u00f2 5 reti vincendo l'unico campionato del decennio. Nella stagione 2004-2005 segn\u00f2 15 gol. Successivamente non gli venne rinnovato il contratto.\nOlympiakos Pireo.\nIl 14 luglio 2005 firm\u00f2 un contratto di tre anni con l'Olympiakos. Con la maglia dell'Olympiakos nella stagione 2005-2006 vinse il double campionato-coppa, il suo secondo dopo quello con il Panathinaikos. Nella finale di Coppa di Grecia, in cui l'Olympiakos batte l' per 3-0, Konstantinou realizz\u00f2 il primo gol. Tra l'altro segn\u00f2 in campionato anche contro l'AEK e contro la sua ex squadra, il Panathinaikos. Per la seconda stagione consecutiva, nel 2007 ha vinto il campionato con la squadra del Pireo: bench\u00e9 quell'ultima stagione fosse stata piena di infortuni, ha segnato un gol nella gara di Champions contro lo giocatasi in Ucraina.\nRitorno all'Iraklis Salonicco.\nNella stagione 2007-2008 ha trovato poco spazio e a luglio 2008 si \u00e8 trasferito all'Iraklis Salonicco, suo club di origine, \nOmonia Nicosia.\nNel gennaio 2009 ha lasciato l'Iraklis per problemi familiari ed \u00e8 tornato in patria, nell'. Qui ritrova per una stagione il connazionale Ioannis Okkas, gi\u00e0 compagno di squadra all'Olympiakos. Dopo qualche mese Okkas passa all', cos\u00ec K\u014dnstantinou diventa il primo attaccante della squadra. Con la squadra vinse il campionato cipriota a distanza di sette anni dall'ultima volta.\nAnorthosis.\nNella stagione 2011/2012 gioca per l'Anorthosis totalizzando 17 presenze e segnando 3 reti.\nAEL Limassol.\nNella stagione 2012/2013 gioca per l'AEL Limassol totalizzando 19 presenze e segnando 6 reti.\nRimasto svincolato, il 18 gennaio 2014 si ritira dal calcio giocato.\nNazionale.\n\u00c8 il miglior realizzatore di sempre della Nazionale cipriota con 32 reti in 85 partite.\nHa debuttato in nazionale contro l'Albania nell'agosto 1998. I suoi primi due gol sono arrivati il 10 febbraio 1999 contro San Marino allo stadio Tsirion (punteggio finale di 4-0).\nIn seguito la squadra fallisce la qualificazione a Euro 2000, partecipando poi alle qualificazioni per i Mondiali 2002. Ha anche segnato due gol contro l'Irlanda nel 2006 e contro la Georgia per la qualificazione ai mondiali Mondiali 2010."}
{"id": "1329382", "revid": "729019", "url": "https://it.wikipedia.org/wiki?curid=1329382", "title": "Rush! Production", "text": "Rush! Production \u00e8 una casa discografica giapponese, attiva dal 2004, che ha pubblicato i dischi di vari artisti attivi nel campo della musica hip hop ed elettronica, tra cui Mix Master Mike e Money Mark."}
{"id": "1329383", "revid": "4175", "url": "https://it.wikipedia.org/wiki?curid=1329383", "title": "Nazionale di rugby a 15 dell'Inghilterra", "text": "La nazionale di rugby a 15 dell'Inghilterra () \u00e8 la squadra nazionale di rugby a 15 maschile che rappresenta l'Inghilterra in ambito internazionale; opera sotto la giurisdizione della Rugby Football Union (RFU).\nAttiva dal 1871 (il primo incontro si tenne a Edimburgo il 27 marzo di quell'anno contro la ), la nazionale inglese \u00e8 impegnata annualmente nel torneo del Sei Nazioni \u2012 nato nel 1883 come \"Home Nation Championship\" e divenuto poi Cinque Nazioni \u2012 contro , , Scozia, la citata Francia e l', conseguendo 39 vittorie complessive (in tutte le sue denominazioni ufficiali), 10 delle quali \"ex-\u00e6quo\" con altre contendenti; in 13 edizioni, inoltre, ha corredato la vittoria finale con il Grande Slam, ossia vincendo tutte le gare del torneo.\nL'Inghilterra ha partecipato a tutte le edizioni della Coppa del Mondo, torneo istituito dall'International Rugby Football Board nel 1987, raggiungendone quattro volte in finale, due contro l' (con una sconfitta nel 1991 e una vittoria nel 2003) e altrettante contro il (con due sconfitte, nel 2007 e nel 2019).\nA tutta l'edizione 2019 l'Inghilterra \u00e8 l'unica nazionale dell'Emisfero Nord ad avere vinto la Coppa del Mondo.\nIl commissario tecnico \u00e8 l'australiano Eddie Jones, in carica dal .\nAlla stessa data detiene il primato di 18 vittorie consecutive in gare internazionali a pari merito della .\nStoria.\nLa storia della nazionale inglese di rugby a 15 coincide in larga parte con quella della disciplina stessa, almeno nella forma regolamentare con la quale \u00e8 giunta fino ai giorni nostri.\nEsordio.\nIl gioco del rugby si diffuse nel Regno Unito nella prima met\u00e0 del XIX secolo grazie agli ex alunni provenienti dalle scuole private inglesi, in particolare da quelle, giustappunto, di Rugby, la cittadina del Warwickshire a cui vengono attribuiti i natali della disciplina omonima.\nEssi portarono il gioco nelle universit\u00e0 (il primo club accademico nacque a Oxford nel 1839), nella Capitale, che vide la nascita del suo primo club intorno al 1860, e nelle contee.\nIl 26 gennaio 1871 la neoistituita Rugby Football Union codific\u00f2 le e il 27 marzo di quello stesso anno la squadra nazionale si confront\u00f2 con la in quello che fu anche il primo \"match\" ufficiale internazionale della storia del rugby: di fronte a un pubblico di circa spettatori al Raeburn Place di Edimburgo gli scozzesi prevalsero grazie a una meta e a un \"drop\" tra i pali contro una meta inglese.\nQuello contro la Scozia fu il primo di una lunga serie di confronti (139 al 2021).\nIl primo mezzo secolo e l'Home Championship.\nScozia e Inghilterra inaugurarono la consuetudine di incontrarsi almeno una volta l'anno (tradizione interrotta solo dalle due guerre), e infatti la prima occasione di rivincita fu il : al Kennington Oval di Londra gli inglesi vinsero 8-3 (3 mete di cui una trasformata e un \"drop\" a testa).\nIl terzo incontro si tenne nel 1873 all'Hamilton Crescent di Glasgow e si risolse in un pareggio per 0-0.\nDi nuovo a Londra, con una vittoria inglese, fu il quarto match tra le due nazionali (1874).\nLa nazionale di casa si impose per 3-1 (un \"drop\" inglese contro una meta scozzese).\nL'anno successivo (15 febbraio 1875) l'Inghilterra tenne a battesimo l' a Londra, battendola per 2-0 (una meta e due calci tra i pali, equivalente a 11-0 con il punteggio in vigore dal 1992) e la rivincita, che si tenne in dicembre, vide gli inglesi prevalere di nuovo per 1-0 (una meta trasformata a zero per l'Inghilterra).\nFino al 1880 l'Inghilterra continu\u00f2 ad avere regolari incontri con le nazionali scozzese e irlandese, sempre vinti.\nNel 1879 Scozia e Inghilterra disputarono la prima edizione della Calcutta Cup, trofeo da mettersi in palio annualmente tra le due nazionali in partita unica, e nel 1880 fu l'Inghilterra la prima ad aggiudicarsi il trofeo a Manchester con due calci piazzati contro uno (6-3 secondo il sistema moderno di punteggio), dopo il pareggio dell'anno prima a Glasgow (un calcio piazzato a testa o 3-3).\nIl fu il a esordire sulla scena internazionale e a tenerlo a battesimo, al Richardson's Field di Londra (campo del ), fu proprio la nazionale inglese che, nell'occasione, consegu\u00ec il suo fino ad allora migliore risultato internazionale battendo i nuovi arrivati con 6 mete, 7 calci piazzati e un drop a zero.\nLa rivincita in Galles, a Swansea, fu un'altra vittoria inglese.\nNel dicembre 1882 prese vita il torneo tra le quattro Nazionali del Regno Unito, l'\"Home Championship\": la prima vincitrice (nel , anno di termine della competizione) fu proprio l'Inghilterra, che nell'occasione fece punteggio pieno e port\u00f2 a casa la Calcutta Cup.\nDelle 23 edizioni dell'\"Home Championsip\" disputate fino al , anno in cui il torneo fu aperto anche alla divenendo \"Cinque Nazioni\", l'Inghilterra ne vinse 6, di cui 2 a pari merito con la e riportando in due occasioni, la citata edizione inaugurale del 1883 e quella del , il Grande Slam, riconoscimento riservato alla nazionale che vinca tutti gli incontri del torneo.\nTra il e il invece vi fu uno tra i periodi pi\u00f9 infruttuosi per la Nazionale: solo una vittoria nel torneo del e in quello del (poi interrotto) e due \"Whitewash\" (tre sconfitte su tre incontri) nel e .\nTale \"performance\" negativa fu replicata pi\u00f9 tardi, nel 1905.\nNon mancarono anche momenti di tensione: alla fine degli anni ottanta, feroci dispute di carattere regolamentare avevano posto l'Inghilterra in contrasto con le altre tre federazioni britanniche.\nIl culmine si ebbe nel 1888 a seguito della nascita dell'International Rugby Football Board (1886): gli inglesi chiedevano una maggiore rappresentativit\u00e0 in seno all'organizzazione come condizione irrinunciabile per aderirvi; tali condizioni furono considerate inaccettabili dalle altre federazioni, quindi, di fronte all'ultimatum della neonata IRFB di non disputare incontri internazionali contro federazioni non affiliate, nel 1889 e 1890 l'Inghilterra rimase fuori dall'Home Championship.\nUn arbitrato risolse alfine nel 1890 quella che era ormai era divenuta nota come \"la Grande Disputa\": l' ebbe 6 rappresentanti nell'IRFB e le altre tre federazioni britanniche ne ebbero 2 ciascuno, s\u00ec da impedire agli inglesi di cambiare unilateralmente i regolamenti, ma al contempo di inibire alle altre federazioni la possibilit\u00e0 di fare modifiche senza il consenso inglese.\nCi\u00f2 permise il ritorno, nel 1891, dell'Inghilterra all'attivit\u00e0 internazionale.\nNel 1889 gli inglesi incontrarono la prima selezione esterna alle isole britanniche: il 16 febbraio a Londra, infatti, sconfissero per 7-0 i nel corso del primo \"tour\" europeo di questi ultimi.\nDel 1905 \u00e8 invece il primo \"match\" contro gli \"All Blacks\" neozelandesi, conclusosi con una sconfitta per 0-15, che non ammise rivincita fino al 1936, quando gli inglesi vinsero il loro primo incontro con gli oceaniani; nel 1906 fu altres\u00ec il turno della prima volta contro la , incontrata e battuta al Parco dei Principi di Parigi per 35-8 il 22 marzo 1906, nel quadro degli incontri dell'\"Home Championship\" di quell'anno.\nAncora nel 1906 l'Inghilterra disput\u00f2 il suo primo \"match\" contro il , a Londra: il risultato fu un pareggio per 3-3 (una meta per parte, nel frattempo portata a tre punti).\nFino al 1969 gli inglesi non riuscirono mai a sconfiggere gli \"Springboks\".\nFu una sconfitta anche l'esordio (1909) contro l'altra potenza oceaniana, l': 3-9 fu il risultato con cui gli \"Wallabies\" sconfissero gli inglesi al Rectory Field di Blackheat.\nIn quest'ultimo caso occorsero solo 19 anni per la rivincita: il secondo incontro, disputato nel 1928, vide l'Inghilterra prevalere per 18-11.\nTwickenham e il Cinque Nazioni.\nNel 1909 la RFU inaugur\u00f2 lo stadio di Twickenham, che il ospit\u00f2 la prima partita della nazionale, l'incontro del Cinque Nazioni contro il vinto 11-6.\nA condividere con la squadra nazionale lo stadio di Twickenham v'era il club dall'uniforme multicolore degli , un cui incontro aveva inaugurato ufficialmente l'impianto: l'Inghilterra domin\u00f2 il panorama internazionale fino alla Grande Guerra con la vittoria \"ex-\u00e6quo\" con l' del Cinque Nazioni nel , e due Grandi Slam consecutivi nel e .\nLa guerra ferm\u00f2 l'attivit\u00e0 internazionale e anche il periodo postbellico, con tutte le sue difficolt\u00e0, non permise di riprendere a giocare fino al 1921: in quell'anno l'Inghilterra, detentore dell'ultimo Cinque Nazioni disputato, mise a segno il terzo Grande Slam consecutivo e mantenne il trofeo.\nCon quella vittoria si chiuse cos\u00ec il primo mezzo secolo di vita della nazionale di rugby pi\u00f9 antica del mondo.\nTra le due guerre.\nIl periodo tra le due guerre fu quello che vide la trasformazione tattica di alcuni ruoli del rugby a XV da sostanzialmente statici, come le terze linee, in elementi dinamici capaci di proporre gioco.\nIl precursore e principale artefice di tale evoluzione fu il terza ala Wavell Wakefield, per pi\u00f9 di 10 stagioni giocatore di spicco degli e della nazionale, in seguito deputato alla Camera dei Comuni e presidente della Rugby Football Union.\nAccreditato di velocit\u00e0 e capacit\u00e0 di scarto non comuni per un avanti, \u00e8 considerato innovatore del ruolo e una delle figure chiave del successo della formazione nazionale inglese degli anni venti.\nIl suo ruolo nello sport britannico gli fu riconosciuto in vita con il conferimento del titolo nobiliare di Lord e, postumo, con l'ingresso nella International Rugby Hall of Fame.\nLa squadra conquist\u00f2 4 tornei del Cinque Nazioni (1923, 1924, 1928 e 1930, i primi tre dei quali con il Grande Slam) e altrettanti \"Home Championship\", cos\u00ec rinominato dopo l'espulsione della Francia per passaggio al professionismo nel 1931 (1932 \"ex \u00e6quo\" con l'Irlanda, 1934 e 1937 con la \"Triple Crown\" che di fatto, per l'assenza della Francia, significava anche il Grande Slam, e 1939 \"ex \u00e6quo\" con il e, ancora, Irlanda).\nNel corso del Cinque Nazioni 1924 lo stadio raggiunse il suo primo picco di spettatori del primo dopoguerra \u2012 , la stragrande maggioranza dei quali in piedi \u2012 in occasione dell'incontro con il .\nI due momenti memorabili di quel periodo furono tuttavia, indubbiamente, la vittoria di Twickenham per 18-11 contro il Nuovo Galles del Sud (formazione all'epoca rappresentante l'Australia) del e, soprattutto, il netto 13-0 che gli inglesi imposero nello stesso stadio alla Nuova Zelanda il davanti a spettatori, per quella che a rimase l'affermazione pi\u00f9 netta delle Rose sugli \"All Blacks\" fino al 2012 (e l'unica fino al 1973).\nLa vittoria del 1928 ebbe un prologo che ne mise in forse i presupposti: infatti, nel natale precedente, una forte nevicata aveva gonfiato il Tamigi, che ruppe gli argini a Twickenham e, oltre a inondare il prato dello stadio, sommerse e danneggi\u00f2 irrimediabilmente un'abitazione di pertinenza dello stesso, in uso a un funzionario della RFU; ciononostante si riusc\u00ec a drenare il terreno e ad accogliere gli \"Wallabies\" come previsto.\nPer quanto riguarda altres\u00ec la vittoria sugli \"All Blacks\" del 1936, il suo principale artefice fu un personaggio singolare, Aleksandr Obolenskij, nato in una famiglia nobile di profughi della rivoluzione russa, che disput\u00f2 in tutta la sua carriera internazionale solo quattro incontri per l'Inghilterra e mor\u00ec a soli 24 anni per un incidente aereo durante la guerra.\nOttenuta \u2012 per pesante intercessione della RFU \u2012 la cittadinanza britannica appena in tempo per essere schierato in nazionale, prima dell'incontro d'esordio Obolenskij si sent\u00ec chiedere dal principe di Galles, futuro re Edoardo VIII, a quale titolo rappresentasse l'Inghilterra, e lui rispose \u00abStudio a Oxford, signore\u00bb: il \"principe\", come veniva chiamato il giovane russo, realizz\u00f2 due mete per la prima vittoria inglese sui neozelandesi, e imped\u00ec ai visitatori il \"Grande Slam\" nelle isole britanniche nel corso di quel \"tour\".\nVladimir Nabokov, connazionale di Obolenskij e come lui esule della rivoluzione, ebbe occasione di vederlo giocare e descriverne le gesta, il cui resoconto fin\u00ec in suo saggio postumo, noto in italiano come \"Lezioni di letteratura russa\" (1981): \u00abDiversi anni fa in Inghilterra, durante un incontro di rugby, vidi il magnifico Obolenskij calciare la palla in corsa e d'un tratto cambiare idea, tuffarsi in avanti e riprenderla con le mani\u2026\u00bb.\nUnico motivo di rammarico di quel periodo fu la sconfitta interna contro i sudafricani (occorsa esattamente tra le due vittorie summenzionate, il ) incontrati nel corso del loro \"tour\" del 1931-32: a Twickenham gli \"Springboks\" si imposero 7-0.\nIl a Twickenham Inghilterra e furono protagoniste della prima diretta televisiva di sempre, a cura della BBC, di un \"match\" di rugby a 15: le due squadre si incontrarono nell'ultima giornata dell'Home Championship che decideva sia Triplice Corona che Calcutta Cup e torneo, perch\u00e9 entrambe comandavano la classifica a pari punti al fischio d'inizio; la prevalse 21-16 per il suo diciottesimo Championship.\nLa vittoria inglese nell'Home Championship 1939, suggellata dalla conquista della Calcutta Cup a Edimburgo nell'ultima giornata di torneo, fu l'atto finale del rugby internazionale prima dello scoppio della seconda guerra mondiale, avvenuto il successivo.\nIl secondo dopoguerra.\nDalla ripresa al primo secolo di vita.\nNel 1947 ripart\u00ec l'attivit\u00e0 internazionale dell'Inghilterra e delle altre nazionali delle Isole Britanniche.\nRiprese l\"'Home Championship\" (nuovamente nominato Cinque Nazioni per via della riammissione della Francia, che i Bianchi vinsero a pari merito del .\nL'anno successivo gli inglesi evitarono il \"Whitewash\" solo grazie a un pareggio, ma in generale il team non ebbe grandi risultati nei primi anni cinquanta: nel loro \"tour\" gli \"Springboks\" sconfissero 8-3 gli inglesi a Twickenham il ; nel 1953 gli inglesi riuscirono invece a rivincere il Cinque Nazioni senza perdere un incontro (unica mancata vittoria, il pareggio contro il Galles) e, nel 1957, realizzarono il Grande Slam.\nLa vittoria fu confermata anche l'anno successivo, sebbene solo con due vittorie e due pareggi.\nNel periodo a cavallo tra gli anni cinquanta e sessanta, a dominare il Cinque Nazioni era la Francia che vinse quattro edizioni consecutive dal 1959 al 1962, una delle quali \"ex \u00e6quo\" con la stessa Inghilterra.\nNell'edizione del gli inglesi conquistarono il record negativo di prima squadra a terminare il torneo senza avere segnato una singola meta.\nL'Inghilterra apr\u00ec gli anni sessanta ancora contro il impegnato nel suo \"tour\" 1960-61 e fu di nuovo una volta una sconfitta, per 0-5 a Twickenham il .\nNel i \"Bianchi\" interruppero l'egemonia francese nel Cinque Nazioni; a titolo statistico, in quell'edizione vittoriosa realizzarono contro l' l'ultimo 0-0 (al 2021) in una gara del torneo che, se non imped\u00ec loro vincere il titolo finale (l'ultimo per 15 anni) tuttavia precluse loro la conquista dello Slam.\nSempre nel 1963 la squadra part\u00ec per un \"minitour\" in Australasia, perdendo contro la Nuova Zelanda due volte, per 11-21 (25 maggio) e 6-9 (1\u00ba giugno) e poi contro l'Australia 9-18 (4 giugno). Quando l'anno seguente gli \"All Blacks\" restituirono la visita nel corso del loro \"tour\" 1963-64, si imposero anche a Twickenham per 14-0.\nL'anno meno prolifico del decennio fu il 1966 che vide l'Inghilterra senza vittorie: solo un pareggio (6-6) contro l'Irlanda nel Cinque Nazioni.\nUnico motivo di soddisfazione di quel periodo fu la vittoria per 11-8 sul il ; fu, anche, una partita caratterizzata da forti tensioni politiche perch\u00e9 tutto il \"tour\" sudafricano nelle isole britanniche fu accompagnato da proteste dei militanti anti-\"apartheid\", e l'incontro di Twickenham non fece eccezione, con la polizia a prevenire l'ingresso dei manifestanti all'interno del recinto di gioco.\nDal 1969 la squadra aveva un C.T. ufficialmente investito dell'incarico, sulla falsariga di quanto gi\u00e0 deciso in precedenza dal nel 1967, prima tra le \"Home Union\" a ravvisare la necessit\u00e0 di dotare la propria nazionale di uno staff tecnico dedicato per far fronte alle sfide provenienti dalle federazioni dell'Emisfero Sud; la scelta della RFU era ricaduta su Don White.\nDal centenario all'avvento del professionismo.\nLa nazionale inglese comp\u00ec i suoi cent'anni di vita nel 1971 e la celebrazione coincise con una tribolata e soffertissima vittoria a Tokyo contro il (6-3).\nIn termini di risultati e di immagine internazionale il decennio appena iniziato fu tra i pi\u00f9 duri per il rugby inglese e, pi\u00f9 in generale, quello britannico.\nSe da un lato, infatti, la squadra riusc\u00ec a conseguire vittorie di prestigio contro Sudafrica (18-9, ), Nuova Zelanda (16-10, , prima vittoria di sempre di una singola \"Home Nation\" in casa degli \"All Blacks\") e Australia (23-6, ), il sempre crescente conflitto tra il governo di Londra e gli indipendentisti dell'Irlanda del Nord provoc\u00f2 gravi ripercussioni anche sugli eventi sportivi.\nGi\u00e0 il Torneo Interbritannico di calcio era stato messo a rischio, ma il Cinque Nazioni era pi\u00f9 esposto in quanto rappresentava la pi\u00f9 importante manifestazione rugbistica europea dell'epoca: dopo il \"Bloody Sunday\" () e il conseguente attentato incendiario all'ambasciata britannica a Dublino, i giocatori britannici ricevettero lettere minatorie e quelli di e , molti dei quali arruolati nelle forze armate o dell'ordine del Regno Unito, si rifiutarono di disputare le loro gare esterne in Irlanda.\nL'anno successivo, invece, la squadra inglese, apparentemente incapace di interrompere la tradizione negativa inaugurata nel decennio precedente (ben sintetizzata mezzo secolo pi\u00f9 tardi dall\"'Irish Examiner\": \u00abin quei dieci anni iniziati nel bel mezzo dei cosiddetti \"Swinging Sixties\" in cui il rugby inglese passava da una sconfortante sconfitta a un'altra, sfuggire al Cucchiaio di legno era ormai quasi un motivo per festeggiare\u00bb), a seguito di una promessa fatta dal proprio capitano John Pullin decise di recarsi a Dublino (tranne il seconda linea Nigel Horton, dispensato per motivi di sicurezza in quanto agente di polizia) e, al momento dell'entrata in campo sul prato del Lansdowne Road, ricevette una \"standing ovation\" di cinque minuti.\nNonostante la sconfitta per 9-18 e la prova non memorabile della squadra, la partita pass\u00f2 alla storia per una dichiarazione di Pullin nel banchetto post-partita: \u00abNon saremo stati un granch\u00e9, ma almeno a giocare ci siamo venuti\u00bb, mentre l'allora presidente della RFU Dickie Kingswell, nel ringraziare gli irlandesi per l'ospitalit\u00e0 riservata loro, comment\u00f2 con \"understatement\": \u00abAbbiamo solo accettato un cortese invito\u00bb.\nParticolare singolare, e mai pi\u00f9 verificatosi, quell'edizione del Cinque Nazioni fu vinta \"ex \u00e6quo\" da tutte e cinque le partecipanti, che chiusero ciascuna con due vittorie e due sconfitte.\nPullin a parte, primo \u2012 e unico fino a Martin Johnson \u2012 capitano inglese ad avere battuto le tre grandi potenze dell'Emisfero Sud, il giocatore di spicco in quel decennio difficile fu Bill Beaumont: questi, seconda linea del Fylde, succedette a Pullin come capitano e \"leader\" della squadra, che guid\u00f2 al Grande Slam nel Cinque Nazioni 1980, il primo dopo 23 edizioni.\nConvocato anche nei British Lions, fu il primo inglese dopo 50 anni a vestire la fascia da capitano di tale selezione in un \"test match\" ufficiale.\nTale Slam del , unico altro acuto del decennio oltre al citato torneo condiviso del 1973, coincise con il primo Cinque Nazioni non condiviso dal , corredato anche dalla prima vittoria in Francia dal 1964.\nNonostante tale promettente premessa, tuttavia, l'Inghilterra non vinse nulla per tutto il decennio: il successivo Cinque Nazioni arriv\u00f2 solo nel (ancora con lo Slam).\nGli anni ottanta videro anche il primo \"test match\" ufficiale dell'Inghilterra contro l' (19-19 il risultato dell'incontro tenutosi il allo stadio Ferrocarril Oeste di Buenos Aires) e alcuni dei pi\u00f9 insoliti episodi avvenuti intorno alla Nazionale: il , nell'intervallo del \"test match\" contro l', la (all'epoca) ventiquattrenne Erica Roe si produsse in uno \"streaking\" (attraversamento di corsa del campo di gioco senza indumenti addosso) sull'erba di Twickenham che la rese famosa e che la consegn\u00f2 alla cronaca come autrice della pi\u00f9 famosa corsa svestita della storia del rugby; successivamente, nel Cinque Nazioni, nel pranzo post-vittoria contro la Francia a Parigi, fu offerto un flacone-regalo di colonia a ciascun giocatore.\nIl seconda linea Maurice Colclough svuot\u00f2 il flacone, lo riemp\u00ec di vino bianco e se lo bevve tutto, inducendo un suo compagno di squadra, Colin Smart, a pensare che anche il flacone a lui destinato contenesse vino.\nQuesti quindi lo bevve tutto d'un fiato ed entro un'ora si ritrov\u00f2 all'ospedale per una lavanda gastrica.\nUn terzo compagno di squadra comment\u00f2: \u00abImmagino che Colin non se la sia passata bene, per\u00f2 non gli ho mai pi\u00f9 sentito un alito cos\u00ec profumato\u00bb.\nNel Cinque Nazioni 1983 arriv\u00f2 anche il cucchiaio di legno, frutto di un pari e tre sconfitte: salv\u00f2 parzialmente l'annata la vittoria () per 15-9 contro gli \"All Blacks\" a Twickenham; durante il loro \"tour\" in Sudafrica dell'anno successivo, tuttavia, gli inglesi persero entrambi i \"test match\" contro gli \"Springboks\" (15-33 il a Port Elizabeth e 9-35 il successivo a Johannesburg) con una squadra decimata per motivi politici: il tre quarti centro di colore del rifiut\u00f2 di recarsi in un Paese che praticava la segregazione razziale, anche a costo di perdere la possibilit\u00e0 di esordire a livello internazionale; altri giocatori, pur non dichiarando espressamente il loro rifiuto a recarsi in Sudafrica, fornirono svariate motivazioni per non partecipare alla spedizione.\nL'IRFB, nel frattempo, per scongiurare il tentativo da parte di un \"network\" televisivo australiano di allestire una lega professionistica fuori dalla propria giurisdizione, al termine di un conflittuale dibattito tra i propri membri deliber\u00f2, il , di istituire la Coppa del Mondo, la cui prima edizione, completamente a inviti, fu programmata per il 1987 con organizzazione congiunta da parte di e ; l'Inghilterra figur\u00f2 tra le invitate.\nL'era della Coppa del Mondo.\nLa prima Coppa del Mondo vide l'Inghilterra affrontare il girone di qualificazione contro , e .\nI risultati furono rispettivamente 6-19, 60-7 e 34-6, che diedero ai Bianchi la qualificazione come secondi del girone.\nSuccessivamente, ai quarti di finale, gli inglesi furono sconfitti per 3-16 dal ed eliminati.\nLa seconda Coppa del Mondo fu organizzata proprio in Inghilterra (con alcuni incontri ospitati da Francia, Galles e Scozia), e la squadra di casa vi arriv\u00f2 al termine di un triennio con luci e ombre: sette vittorie in tre edizioni complessive del Cinque Nazioni (uno dei quali, quello del 1990, vinto dalla con il Grande Slam) e due sconfitte in altrettanti \"test match\" di met\u00e0 anno nel \"tour\" 1988 contro l'Australia (19-28 e 8-28), parzialmente riscattate dalla rivincita inglese sugli \"Wallabies\" a Twickenham (28-19, 5 novembre).\nIl 1991 per contro inizi\u00f2 bene, con il Grande Slam al Cinque Nazioni, anche se nel \"tour\" nel Pacifico di met\u00e0 anno giunse una brusca sconfitta contro l' (15-40).\nIl primo girone della Coppa del Mondo vide l'Inghilterra opposta a , e .\nSconfitta nel \"top match\" per 12-18 dagli \"All Blacks\", la squadra si riprese contro l'Italia (in quello che fu il primo \"test match\" tra le due nazionali) per 36-6 e successivamente, battendo gli Stati Uniti 37-9, incass\u00f2 la qualificazione ai quarti.\nL\u00ec incontr\u00f2 la al Parco dei Principi di Parigi e, al termine di una partita accesissima e caratterizzata da strascichi fortemente polemici, prevalse 19-10; la chiave di volta fu un'azione dell'eroe di giornata della partita, il terza linea Mickey Skinner, che nel corso di una mischia sul 10-10 part\u00ec dal retro del suo raggruppamento per andare a placcare Marc C\u00e9cillon, impedirgli un \"off-load\" sul suo mediano di mischia Fabien Galthi\u00e9 e ricacciarlo indietro di quasi cinque metri, facendo perdere ai francesi l'inerzia del gioco e di fatto indirizzando l'incontro a favore della sua squadra.\nIn semifinale a Edimburgo fu la a cadere grazie a due calci piazzati di Jonathan Webb e un \"drop\" di Rob Andrew contro due piazzati di Gavin Hastings.\nIn finale gli inglesi trovarono l' di David Campese e Michael Lynagh: gli \"Wallabies\" si imposero 12-6 a Twickenham davanti a spettatori, nonostante l'Inghilterra avesse cercato di abbandonare il gioco chiuso e basato sugli avanti per un gioco alla mano e pi\u00f9 arioso; l'unica meta dell'incontro fu marcata dall'australiano Tony Daly, mentre i punti al piede furono realizzati da Michael Lynagh ancora per l'Australia (una trasformazione e due piazzati) e Jonathan Webb per gli inglesi (due piazzati).\nIl quadriennio che accompagn\u00f2 l'Inghilterra alla III Coppa del Mondo inizi\u00f2 con il secondo consecutivo Grande Slam, al Cinque Nazioni 1992 (prima doppietta a punteggio pieno dopo 68 anni) , bissato proprio nell'anno della competizione, nel 1995.\nNel frattempo, ad aprile 1992 l'IRFB aveva deliberato l'affidamento al Sudafrica della per celebrare la fine dell'\"apartheid\" in tale Paese.\nGli inglesi furono sorteggiati insieme ad , e .\nLe prime due partite contro \"Pumas\" e Azzurri furono molto combattute e vinte di stretto margine, rispettivamente 24-18 e 27-20.\nLa successiva vittoria sulle serv\u00ec a passare come prima squadra del girone e a ricevere nei quarti la campione uscente sulla quale si prese la rivincita di quattro anni prima eliminandola con il punteggio di 25-22.\nLa semifinale contro la fu quella che diede origine al mito di Jonah Lomu: dopo circa un minuto e mezzo di gioco, l'ala in maglia nera ricevette palla da Graeme Bachop e marc\u00f2 resistendo in sequenza ai placcaggi degli inglesi Tony Underwood, di Will Carling e, infine, di Mike Catt, sopra il quale Lomu letteralmente pass\u00f2 prima di segnare; la partita termin\u00f2 45-29 per gli \"All Blacks\", e nella successiva finale per il terzo posto a Pretoria gli inglesi furono sconfitti anche dalla .\nIl professionismo.\nSubito dopo la fine della l'IRFB, com'era all'epoca noto World Rugby, abol\u00ec il divieto di giocare a rugby dietro compenso economico ponendo quindi fine a diffusi episodi di professionismo mascherato da dilettantismo (chiamato dai francesi \"amateurisme marron\" o dagli inglesi \"shamateurism\", da \"shame\" = \"vergogna\" e \"amateurism\") messi in opera per aggirare il divieto di retribuire le prestazioni sportive dei giocatori e, soprattutto, ponendo un argine all'avanzata del rugby a XIII (diffusissimo in Australia, nord del Regno Unito, Sudafrica) e all'emorragia di giocatori verso la disciplina che garantiva sicuri ingaggi, essendo da sempre professionistica.\nControversie tra club e RFU.\nIl cammino di avvicinamento alla Coppa del 1999 fu uno dei pi\u00f9 criticati e sofferti della nazionale del dopoguerra: dapprima sorse una feroce controversia al limite della guerra interna con le altre federazioni a causa di un contratto esclusivo quinquennale da circa 87 milioni di sterline stipulato tra British Sky Broadcasting di Rupert Murdoch e la RFU per la trasmissione degli incontri interni della nazionale inglese nel Cinque Nazioni: in base a tale accordo tutte le gare a Twickenham nel torneo sarebbero state a pagamento mentre in chiaro sui canali della BBC sarebbero rimasti quelli delle altre due squadre britanniche; questo spinse Irlanda e Scozia a minacciare l'abbandono del torneo, anche se il problema rientr\u00f2 a fine accordo nel 2002 quando, dopo una caduta di ascolti del 30% nel Regno Unito, tutta la parte britannica del torneo torn\u00f2 sotto la televisione di Stato.\nMa un altro problema, ben pi\u00f9 diretto e incisivo, sopravvenne a complicare l'attivit\u00e0 internazionale: a partire dall'avvento del professionismo nel rugby a XV britannico, i giocatori nel giro della nazionale furono coinvolti nella battaglia politico-sportiva tra i loro club d'appartenenza e la RFU; tale conflitto fu chiamato \"Clubs vs. Country\" e riguard\u00f2 essenzialmente gli indennizzi dovuti ai club per l'utilizzo dei loro uomini in maglia bianca.\nIl primo scontro si ebbe in vista del \"tour\" 1998 dell'Emisfero Sud quando numerosi club di English Premiership si rifiutarono di liberare i propri giocatori per la nazionale.\nTocc\u00f2 in sorte alla vecchia gloria Clive Woodward (gi\u00e0 vincitore del citato Slam del ), promosso C.T. un anno prima, di guidare l'Inghilterra attraverso quello che divenne noto come \u00abil tour infernale\u00bb (): costretto ad allestire una rosa d'emergenza con 17 debuttanti da mandare contro le tre potenze subequatoriali, sub\u00ec sette sconfitte su sette incontri, di cui quattro infrasettimanali e tre \"test match\": disastrosa l'apertura del \"tour\", a Brisbane contro l', risoltasi in un umiliante 0-76 a opera degli \"Wallabies\", all'epoca (e tuttora) la peggior sconfitta del rugby internazionale inglese; pesante anche se non nelle stesse proporzioni del \"test\" precedente il 22-64 incassato a Dunedin contro la e quasi soddisfacente lo 0-18 sub\u00ecto a Citt\u00e0 del Capo, in cui la stampa accredit\u00f2 quanto meno la squadra di essere stata capace di evitare un passivo delle stesse dimensioni dei due precedenti incontri.\nOttenuta nell'ottobre successivo la qualificazione alla , fece seguito un Cinque Nazioni 1999 anonimo, appannaggio della .\nLa IV Coppa del Mondo fu organizzata dal Galles, con incontri anche in Scozia, Francia e nella stessa Inghilterra la cui nazionale, quindi, giocava praticamente in casa: in effetti gli incontri della propria fase a gironi, due vittorie contro e e una sconfitta contro gli \"All Blacks\", si tennero a Twickenham, mentre invece il quarto di finale, ottenuto dopo la vittoria su nel \"barrage\" delle seconde classificate, la vide uscire dal torneo contro il , vittorioso 44-21 allo Stade de France.\nL'Inghilterra del nuovo millennio.\nLa conquista della Coppa del Mondo.\nL'Inghilterra non ebbe bisogno di disputare le qualificazioni alla in quanto automaticamente qualificata per essere arrivata tra le prime otto nel 1999, e inaugur\u00f2 il nuovo corso del Sei Nazioni, cos\u00ec chiamato per via dell'ammissione al torneo dell', con una vittoria finale, bench\u00e9 non con il Grande Slam, n\u00e9 la Triplice Corona, entrambe impeditele dalla vittoria della nella gara decisiva per la Calcutta Cup nell'ultima giornata.\nLa squadra si ripet\u00e9 nel al termine di un torneo lunghissimo, sospeso per 7 mesi a causa di un'epidemia di afta epizootica che blocc\u00f2 gli spostamenti e le trasferte da e per le isole britanniche; solo a ottobre gli inglesi poterono fregiarsi del titolo bench\u00e9, di nuovo all'ultima giornata, privati dello Slam, in tale occasione a opera dell'.\nNel frattempo la polemica tra club e RFU non accennava a diminuire, quindi la Rugby Football Union diede vita nel 2001, di concerto con i principali club inglesi, a \"England Rugby\", un organismo di coordinamento dei club e dell'attivit\u00e0 internazionale.\nRFU e club si accordarono per fissare un tetto massimo al numero di incontri internazionali stagionali per i giocatori d'\u00e9lite (un gruppo di 50/60 rugbisti scelti dalla RFU) al fine di ridurne al minimo il rischio di logor\u00eco e infortuni; fu altres\u00ec prevista contropartita economica verso i club a titolo di indennizzo.\nCon queste premesse il C.T. Woodward pot\u00e9 lavorare su un gruppo scelto di giocatori e preparare la squadra in vista della .\nPur con la campione del Sei Nazioni 2002, l'Inghilterra fu la migliore delle britanniche aggiudicandosi il \"Triple Crown\", il primo da quattro anni a quella parte; dopo un soddisfacente \"tour\" di met\u00e0 anno in Argentina, giunse una sessione di \"test match\" novembrini in cui sotto i colpi della squadra guidata da Woodward caddero a Twickenham tre vittime eccellenti in altrettanti fine settimana consecutivi: dapprima gli \"All Blacks\", battuti 31-28, a seguire i campioni del mondo australiani 32-31 e infine il , addirittura umiliato con un 53-3, miglior vittoria inglese contro gli \"Springbok\".\nIl 2003 port\u00f2, oltre al Grande Slam nel Sei Nazioni, due vittorie esterne in \"tour\" nell'Emisfero Sud, contro gli \"All Blacks\", 15-13 a Wellington e contro gli \"Wallabies\" a Melbourne.\nCon tali credenziali l'Inghilterra si present\u00f2 alla Coppa del mondo 2003 in Australia tra le favorite alla vittoria finale e, in effetti, inizi\u00f2 la prima fase dominando il proprio girone che la vedeva contrapposta a , , e soprattutto , regolato 25-6 nella seconda giornata di gare.\nDopo avere eliminato nei quarti il 28-17 grazie a un Jonny Wilkinson in grande forma che marc\u00f2 23 punti, l'Inghilterra affront\u00f2 e batt\u00e9 24-7 sotto una pioggia torrenziale una molto spigolosa, autrice dell'unica meta dell'incontro, per quanto inutile.\nCome nel 1991 la finale fu affare tra inglesi e australiani, con questi ultimi a restituire le cortesie dell'anfitrione allo Stadium Australia di Sydney; per gli \"Wallabies\" si trattava della terza finale, per i britannici della seconda.\nL'incontro pass\u00f2 alla storia come uno dei pi\u00f9 spettacolari della storia della competizione: subito sotto 0-5 per una meta di Tuqiri, l'Inghilterra ribalt\u00f2 a suo favore la situazione con tre piazzati di Wilkinson, poi una meta di Robinson fiss\u00f2 il punteggio sul 14-5 prima dell'intervallo.\nNella ripresa gli inglesi sub\u00ecrono il ritorno australiano, con l'incontro in parit\u00e0 14-14 dopo tre calci di Flately.\nFino alla fine il risultato fu quello, quindi si and\u00f2 al primo dei supplementari, in cui Wilkinson port\u00f2 avanti l'Inghilterra ma ancora Flately pareggi\u00f2, portando l'incontro al secondo supplementare, dove per\u00f2 quasi nulla successe.\nA 26 secondi dalla fine del tempo Wilkinson ricevette palla da Matt Dawson a circa 25 metri dai pali australiani e calci\u00f2 in \"drop\" centrandoli e fissando il punteggio sul 20-17, dando quindi all'Inghilterra la prima Coppa del Mondo della sua storia, nonch\u00e9 rendendola la prima, e al 2021 l'unica, nazionale dell'Emisfero Nord ad avere vinto tale competizione.\nMigliaia di tifosi festeggiarono a Heathrow il ritorno dei giocatori della nazionale e due settimane dopo, l'8 dicembre, fu decretata una giornata nazionale di festa in tutta l'Inghilterra: tra una folla di pi\u00f9 di persone la squadra sfil\u00f2 per le vie di Londra su un bus scoperto, e fu ricevuta prima da Tony Blair a Downing Street e poi dalla regina Elisabetta a Buckingham Palace.\nIl quadriennio da campioni in carica.\nNumerosi giocatori, nell'anno successivo alla vittoria in Coppa del Mondo, annunciarono il ritiro dalla Nazionale; tra questi il capitano Martin Johnson, Lawrence Dallaglio (salvo un brevissimo ritorno occasionale nel Sei Nazioni 2006) e lo stesso allenatore Clive Woodward.\nLa decisione del C.T. di dimettersi fece seguito a un asserito mancato rispetto dei patti stabiliti con il citato accordo tra club e RFU: nonostante la relativa libert\u00e0 di azione garantitagli da tale patto fosse stata fondamentale per la conquista della Coppa del 2003, appena un anno pi\u00f9 tardi Woodward lament\u00f2 di non avere pi\u00f9 spazio per pianificare gli allenamenti e impostare gli schemi di gioco, nonch\u00e9 per familiarizzare con i giocatori: \u00abHo chiesto di pi\u00f9 e mi hanno dato di meno\u00bb, disse Woodward nell'intervista in cui ventilava le sue dimissioni.\nNella decisione ebbe il suo peso anche un 2004 non esaltante, iniziato con un Sei Nazioni chiuso al terzo posto con due sconfitte.\nL'eredit\u00e0 di Woodward fu raccolta dal suo secondo, Andy Robinson, gi\u00e0 facente parte della vittoriosa spedizione in Australia; tuttavia il primo impegno del nuovo C.T., il Sei Nazioni 2005, frutt\u00f2 tre sconfitte, e la vittoria finale contro la fu sostanzialmente uno spareggio per il quarto posto; a confermare il cattivo momento dei nazionali inglesi, anche i in \"tour\" in Nuova Zelanda a met\u00e0 anno, la cui ossatura era composta in massima parte dagli uomini di Robinson, perse tutti e tre i \"test match\" contro gli \"All Blacks\".\nA rendere l'anno meno negativo concorse la vittoria 26-16 a Twickenham contro l' in \"tour\", cui tuttavia fece seguito una sconfitta, anche se non disonorevole, per 19-23 contro gli \"All Blacks\".\nIl Sei Nazioni 2006 ricalc\u00f2 il risultato dell'anno precedente: quarto posto finale con due vittorie, una prima, ritenuta promettente, contro il e un'altra, giudicata non convincente, contro l', battuta a fatica 31-16 a Roma dopo averne sofferto l'aggressivit\u00e0 per lunghi tratti di partita; a seguire, due sconfitte contro e e, dopo aver cambiato praticamente mezza squadra per l'incontro finale, ennesima sconfitta contro l'.\nA seguito di tali prestazioni deficitarie la RFU tagli\u00f2 lo staff tecnico di Andy Robinson e gli affianc\u00f2 la neoistituita figura dell\"'\u00c9lite Rugby Director\", una sorta di tutore di fatto, identificato in Rob Andrew; il nuovo staff prevedeva John Wells e Mike Ford allenatori degli avanti e Brian Ashton allenatore dei tre quarti.\nDopo un non esaltante \"tour\" in Australia con zero vittorie nei \"test match\", a novembre giunsero tre ulteriori rovesci su quattro incontri: accettabile, anche se pesante, il 20-41 sub\u00ecto dagli \"All Blacks\", ma devastante per il prestigio inglese il 18-25 inferto loro dall', prima sconfitta di sempre contro i sudamericani nonch\u00e9 settima a seguire in assoluto, record negativo eguagliato; il 14-25 incassato nel secondo incontro con il (dopo la vittoria nel primo che salv\u00f2 gli inglesi da una striscia di 8 sconfitte) fu l'atto finale della gestione Robinson che, dopo 13 sconfitte in 22 incontri, rassegn\u00f2 le dimissioni; in un'intervista al \"Times\" qualche mese pi\u00f9 tardi, Robinson lament\u00f2 le stesse criticit\u00e0 che avevano indotto il suo predecessore Woodward alle dimissioni: attribu\u00ec infatti le scarse prestazioni a rapporti ambigui tra club e RFU, a causa dei quali non ebbe mai il pieno controllo sui giocatori a sua disposizione.\nRobinson fu rimpiazzato dal suo vice Ashton il 20 dicembre successivo, a 9 mesi dall'inizio della e il titolo di campione in carica da difendere.\nNel diramare le convocazioni per il Sei Nazioni 2007 Ashton mise in chiaro che avrebbe comunicato con largo anticipo ai club i nomi dei giocatori da utilizzare, nella speranza che venissero lasciati a riposo nel fine settimana immediatamente precedente a ogni partita del torneo.\nIl nuovo C.T. inaugur\u00f2 il Sei Nazioni 2007 con la vittoria della Calcutta Cup battendo 42-20 la a Twickenham grazie a 27 punti del rientrante Jonny Wilkinson, assente in nazionale dalla finale mondiale di Sydney causa infortuni di ogni natura, ma il 20-7 interno con cui fu battuta l' fu vista come un successo azzurro e spia delle difficolt\u00e0 di squadra, ammesse dallo stesso Ashton e da Wilkinson, che riconobbero agli avversari il merito di aver loro creato molti problemi in gara.\nNel seguito di torneo giunsero due sconfitte, contro ) e intervallate da un'inutile vittoria contro la vincitrice del torneo: l'Inghilterra fin\u00ec terza, appena due punti sopra l'Italia quarta; a rinforzare i dubbi sulla possibile difesa del titolo giunsero inoltre due pesanti sconfitte durante il \"tour\" in Sudafrica: contro gli \"Springbok\" l'Inghilterra perse 10-58 a Bloemfontein e 22-55 a Pretoria.\nLa squadra arriv\u00f2 alla con una vittoria () e due sconfitte () nei \"warm-up\" agostani.\nIl sorteggio metteva l'Inghilterra, che all'inizio di torneo aveva Wilkinson indisponibile per problemi fisici, di fronte a , , e ; l'esordio a Lens fu una vittoria 28-10 sugli americani che sollev\u00f2 pi\u00f9 di qualche interrogativo, confermato dall'imbarazzante rovescio allo Stade de France per 0-36, il terzo in tre mesi contro i sudafricani, che fece persino dubitare della possibilit\u00e0 di passare il turno; alla sconfitta fecero da corollario anche la perdita di Jason Robinson per circa un mese, e quella definitiva di Jamie Noon, entrambi usciti in corso di gara per infortunio.\nLe vittorie successive su (44-22) e (36-20) valsero la qualificazione ai quarti di finale, e l\u00ec gli inglesi ritrovarono compattezza: contro l' a Marsiglia gli uomini di Ashton tennero il campo per tutto l'incontro e concessero pochissimo agli \"Wallabies\" che marcarono solo una meta; il ritrovato Wilkinson marc\u00f2 quattro calci piazzati che valsero la vittoria per 12-10 e l'ingresso tra le prime quattro al mondo.\nIn semifinale l'Inghilterra trov\u00f2 la che nel turno precedente aveva eliminato gli \"All Blacks\", e anche l\u00ec i Bianchi riuscirono nell'impresa di impedire agli avversari di sviluppare il proprio gioco sebbene avessero condotto per buona parte della partita senza mai per\u00f2 prendere il largo, cosa che permise agli inglesi di prendere la testa della partita a sei minuti dalla fine e consolidarla a tre: 14-9 fu il risultato finale.\nLa gara per il titolo vide per la seconda volta nel torneo, e per la quarta nell'anno, il confronto tra inglesi e sudafricani: la partita fu molto pi\u00f9 chiusa e in campo Wilkinson e compagni non concessero mete, ma al gioco al piede fu ugualmente vinta dagli \"Springbok\" che si imposero 15-6.\nL'arbitro irlandese Alain Rolland annull\u00f2 a Mark Cueto una meta in seguito a una controversa analisi del filmato che non aiutava a chiarire se, al momento di realizzare, il giocatore inglese fosse dentro il campo con ogni parte del corpo.\nNonostante la sconfitta, all'Inghilterra fu riconosciuto che il solo aver raggiunto la finale, visto il quadriennio terribile che aveva preceduto la Coppa del Mondo, era stato di per s\u00e9 un risultato di tutto rispetto.\nLe gestioni Johnson e Lancaster.\nIl contratto di Ashton, valido per un anno, fu rinnovato a dicembre 2007.\nCiononostante, dopo un Sei Nazioni 2008 terminato al secondo posto dietro al autore del Grande Slam, Rob Andrew decise un avvicendamento alla guida tecnica della squadra, affidandola all'ex giocatore internazionale Martin Johnson e offrendo nel contempo ad Ashton l'incarico di allenatore capo del centro tecnico federale, da questi tuttavia rifiutato.\nMartin Johnson entr\u00f2 in carica il successivo, quindi l\"'interim\" per quei tre mesi fu assunto dallo stesso Andrew.\nIl primo banco di prova per il nuovo C.T. furono i \"test match\" autunnali del 2008, in cui l'Inghilterra fu impegnata in sequenza contro , e : furono tre sconfitte, rispettivamente 14-28, frutto di indisciplina tattica che garant\u00ec 10 calci di punizione agli \"Wallabies\", 6-42, peggior sconfitta interna di sempre e 6-32, di nuovo caratterizzata dall'eccessiva fallosit\u00e0 che valse 15 calci piazzati a favore degli \"All Blacks\".\nIl Sei Nazioni 2009 vide gli inglesi secondi a pari merito della a 4 punti di distacco dell' vincitrice del Grande Slam; nel resto dell'anno le uniche vittorie di rilievo furono contro l', dapprima nel \"tour\" di met\u00e0 anno e successivamente in quello dei sudamericani di fine anno.\nInsoddisfacente anche il risultato nel Sei Nazioni 2010, culminato nelle incerte prove contro le due squadre pi\u00f9 deboli di quell'edizione, l' battuta di stretto margine 17-12 allo Stadio Flaminio \u2012 in quella che comunque fu la prima vittoria esterna della gestione Johnson \u2012 e la con cui la squadra pareggi\u00f2 15-15 a Murrayfield, punteggio utile solo a mantenere la Calcutta Cup.\nPrimi segnali di ripresa si videro nel \"tour\" di met\u00e0 anno in Australia, nel secondo \"test match\" del quale furono battuti 21-20 gli \"Wallabies\"; la crescita fu confermata in autunno dal bis concesso contro lo stesso avversario a Twickenham, una vittoria 35-18 ritenuta la miglior partita della gestione Johnson, che faceva seguito alla prestazione di una settimana prima contro la , giudicata, nonostante la sconfitta 16-26, un progresso rispetto alle incertezze che la squadra manifestava da quasi due anni.\nI citati progressi furono confermati alfine nel Sei Nazioni 2011, dal quale l'Inghilterra usc\u00ec vincitrice per la prima volta dopo 8 anni, bench\u00e9 mancando la soddisfazione del Grande Slam proprio all'ultima giornata a causa di un'ininfluente sconfitta contro l'; singolarmente, lo stesso Martin Johnson era presente anche nella pi\u00f9 recente vittoria del ma come capitano della squadra.\nIl prosieguo dell'anno non vide, per la prima volta dal 1973, alcuna nazionale delle \"Home Unions\" organizzare \"tour\" sotto l'Equatore per la concomitanza con la Coppa del Mondo in Nuova Zelanda a settembre, quindi la squadra di Johnson si avvicin\u00f2 al mondiale con tre incontri agostani di \"warm-up\", due sconfitte e una vittoria contro due nazionali delle isole britanniche; la partita d'esordio in Coppa del Mondo fu, a posteriori, la pi\u00f9 dura della prima fase per gli inglesi, che vinsero 13-9 sull', risultato rivelatasi decisivo per la conquista del primo posto del girone che vedeva in lizza anche , e l'altra britannica , eliminata proprio dall'Inghilterra che la batt\u00e9 16-12.\nIl cammino inglese s'interruppe per\u00f2 contro la nei quarti di finale: non bast\u00f2 Jonny Wilkinson, in quella che si rivel\u00f2 essere la sua ultima partita internazionale, a contrastare la maggiore iniziativa dei rivali d'Oltremanica che si imposero 19-12 e presero la rivincita della semifinale di quattro anni prima; dopo la competizione Johnson rassegn\u00f2 le dimissioni.\nImpossibilitata a trovare nell'immediato un nome di rilievo per la guida della squadra, e nell'imminenza del Sei Nazioni 2012, la RFU affid\u00f2 quindi l'incarico \"ad interim\" a Stuart Lancaster, allenatore federale all'epoca commissario tecnico dell'; interna anche la scelta dei suoi vice, Graham Rowntree e Andy Farrell, allenatori rispettivamente degli avanti e dei tre quarti.\nL'inizio del Sei Nazioni fu positivo con due vittorie, bench\u00e9 la seconda, conseguita in un insolitamente innevato stadio Olimpico di Roma contro l', and\u00f2 vicino a diventare una storica sconfitta: alla fine del primo tempo, infatti, gli Azzurri conducevano 12-6 e al 50' erano 15-9, ma una meta inglese di Charlie Hodgson trasformata da Owen Farrell port\u00f2 la squadra avanti di uno e lo stesso Farrell a 15' dalla fine marc\u00f2 gli ultimi 3 punti al piede; vittoria a parte, per la prima volta in un incontro del torneo l'Inghilterra fu superata dall'Italia nel conteggio delle mete marcate (due contro una).\nLancaster guid\u00f2 la squadra al secondo posto del Sei Nazioni e, pochi giorni pi\u00f9 tardi, la RFU lo conferm\u00f2 commissario tecnico insieme a tutto il suo staff.\nIl primo \"tour\" sotto la guida di Lancaster fu in Sudafrica a met\u00e0 2012, e metteva i Bianchi di fronte a tre \"test match\" contro gli \"Springbok\": sconfitta di misura 17-22 nel primo incontro a Durban soprattutto grazie alla migliore condizione fisica degli avversari; nove punti finali di scarto a Johannesburg nel secondo \"test\" (27-36), solo parzialmente ridotti in corso di partita (il primo tempo era finito a -10, 15-25); infine, \"match\" equilibrato a Port Elizabeth, risoltosi in un 14-14 speculare (una meta e tre calci piazzati per parte) con cui si interruppe una serie di 9 sconfitte consecutive degli inglesi contro il .\nL'impresa fu firmata dalla squadra di Lancaster in occasione dei \"test\" di fine anno: opposta ai tre pesi massimi dell'Emisfero Sud, perse nell'ordine contro l' 14-20 e il 15-16, ma nel fine settimana di chiusura dei test batt\u00e9 la 38-21 al termine di un incontro in cui i campioni del mondo incassarono nella prima frazione uno 0-15 mai sub\u00ecto in precedenza; si tratt\u00f2 in assoluto della peggior sconfitta inflitta agli \"All Blacks\" dagli inglesi, accreditati della miglior prestazione di sempre a Twickenham.\nI successivi due anni e mezzo d'avvicinamento alla furono caratterizzati da vittorie mancate per dettagli: per tre edizioni consecutive di Sei Nazioni l'Inghilterra appai\u00f2 in testa alla classifica la squadra vincitrice ma dovette sempre soccombere a causa della differenza punti fatti/sub\u00ecti: nel di fronte al , che proprio nell'ultima giornata, di fatto uno spareggio, batt\u00e9 gli inglesi 30-3 infliggendo loro la peggior sconfitta nei confronti tra le due vicine; nel e invece fu l' ad avere la meglio.\nPer quanto riguarda i \"tour\", nel 2013 ne fu organizzato uno in tono minore in Argentina privo dei migliori elementi, impegnati nella concomitante spedizione dei British and Irish Lions in Australia; anche una volta giunta in Sudamerica la squadra inglese lasci\u00f2 partire altri giocatori per rimpiazzare gli infortunati dei \"Lions\"; nonostante i rimaneggiamenti e i numerosi esordienti in squadra, l'Inghilterra vinse entrambi i \"test match\" con i \"Pumas\" con larghi margini, 32-3 e 51-26, primo \"en plein\" in Argentina, mentre nel 2014 se ne tenne uno in grande stile in Nuova Zelanda che prevedeva tre \"test match\" contro gli \"All Blacks\" risoltisi in altrettante sconfitte: considerate accettabili in un'ottica di crescita della squadra le prime due, rispettivamente 15-20 ad Auckland e 27-28 a Dunedin, la terza, per 13-36, fu giudicata frutto della prestazione deficitaria durante un primo tempo che la stampa britannica boll\u00f2 come la peggior frazione di gioco della gestione Lancaster: all'intervallo infatti il punteggio vedeva gli inglesi sotto nel punteggio per 6-29.\nUn anno prima della competizione mondiale la RFU prolung\u00f2 a Lancaster l'incarico fino al 2020.\nAlla l'Inghilterra, squadra della federazione ospitante, fu sorteggiata in quello che la stampa defin\u00ec \u00abil girone della morte\u00bb perch\u00e9, a parte le due pi\u00f9 probabili candidate all'eliminazione e , ivi figuravano anche e , con l'ovvia implicazione che una delle tre principali pretendenti al titolo finale sarebbe stata eliminata; l'Inghilterra compromise subito il suo percorso perdendo 25-28 contro il e, a seguito della successiva sconfitta 13-33 sub\u00ecta dagli \"Wallabies\", and\u00f2 incontro a una clamorosa eliminazione battendo due record negativi nella storia della Coppa del Mondo: prima di allora, infatti, n\u00e9 la squadra di casa in generale, n\u00e9 la stessa Inghilterra in particolare, erano mai uscite dal torneo dopo la fase a gironi.\nNonostante i cinque anni di contratto ancora davanti a s\u00e9, la posizione di Lancaster fu messa pesantemente in discussione gi\u00e0 nei postumi della sconfitta; pur con uno \"score\" complessivo migliore dei suoi predecessori (28 vittorie su 46 incontri, solo Clive Woodward e Jack Rowell potevano vantare un rapporto incontri vinti/giocati nettamente superiore), gli fu contestata la mancata qualificazione, primo C.T. a non conseguire tale traguardo, e a ci\u00f2 fece seguito la rescissione consensuale del contratto.\nEddie Jones e il ritorno ai vertici.\nIl la RFU annunci\u00f2 l'ingaggio quadriennale dell'australiano Eddie Jones, primo commissario tecnico non inglese della squadra nazionale.\nIl cambio di passo con la nuova conduzione tecnica fu immediatamente evidente nel Sei Nazioni 2016, vinto dopo 5 anni di digiuno con il corollario del Grande Slam che mancava da 13 stagioni; anche l'edizione successiva fu appannaggio dell'Inghilterra, sebbene con una sconfitta lungo il percorso, la partita dell'ultima giornata persa contro l', che non solo imped\u00ec il secondo Slam consecutivo, ma ferm\u00f2 a 18 una serie-primato di vittorie consecutive iniziata con l'ultima gara della gestione Lancaster, il 60-3 contro l' con cui gli inglesi salutarono la : tra i due tornei vinti, infatti, la squadra inanell\u00f2 tre vittorie in altrettanti \"test match\" contro gli \"Wallabies\" nel \"tour\" australiano del 2016 (39-28, 23-7 e 44-40), precedute da un successo 27-13 sul in una gara di \"warm-up\" pre-tour, e quattro vittorie su altrettanti \"test match\" autunnali di fine anno, in sequenza contro (37-21), (58-15), (27-14 con un uomo in meno per 75 minuti a causa dell'espulsione di Elliot Daly per un placcaggio alto sul \"puma\" Leonardo Senatore) e infine (un altro 37-21 come contro gli \"Springbok\").\nAl pari del suo predecessore Lancaster quattro anni prima, Jones port\u00f2 nel 2017 l'Inghilterra in priva di circa 30 dei migliori elementi, sia per infortunio che per la concomitante serie dei British Lions in Nuova Zelanda; anche pesantemente rimaneggiata, tuttavia, la squadra si aggiudic\u00f2 entrambi i \"test match\" in programma contro i \"Pumas\", nell'ordine 38-34 e 35-25.\nFiore all'occhiello degli incontri autunnali fu, invece, la quinta vittoria consecutiva contro l', 30-6 e ventunesima partita vinta su 22 dirette da Jones.\nQuando alla terza giornata del Sei Nazioni 2018 l'Inghilterra si present\u00f2 al Murrayfield di Edimburgo per la Calcutta Cup di quell'anno, la squadra aveva incrementato il suo rapporto tra partite vinte e giocate, avendone persa solo una su 25; la seconda fu proprio a opera della nazionale del Cardo, che non batteva i suoi rivali d'oltre Vallo dal 2008; quella che pareva un incidente di percorso fu altres\u00ec la prima di tre sconfitte consecutive che costarono alla squadra il penultimo posto in classifica davanti solo all': nell'era del torneo a sei squadre mai gli inglesi erano scesi sotto al quarto posto.\nLe iniziali due sconfitte in Sudafrica durante la serie con gli \"Springbok\" allungarono la sequenza a cinque incontri senza bottino; a mitigare la delusione per la sconfitta nella serie, il cui esito comunque Jones giudic\u00f2 positivo per la crescita dei suoi giocatori, giunse la vittoria nel terzo incontro, 25-10.\nAnonimo invece il Sei Nazioni 2019 inglese, concluso al secondo posto ma senza reali possibilit\u00e0 di vittoria dopo la sconfitta contro il , e chiuso con un inedito e rocambolesco 38-38 in casa contro la , che a Twickenham non faceva risultato dal : a fronte infatti di un primo tempo brillantemente chiuso 31-7, la squadra di Jones sub\u00ec nella ripresa lo stesso punteggio speculare pure nell'andamento (ovverosia 31 punti consecutivi scozzesi come quelli inglesi nel primo tempo); a tempo ormai scaduto, con la avanti 38-31, fu George Ford a trovare la meta che, da egli stesso trasformata, evit\u00f2 alla sua squadra una disastrosa capitolazione.\nIl calendario della fase a gironi della in Giappone metteva l'Inghilterra di fronte a, nell'ordine, , , e : oceaniani e nordamericani furono regolati agevolmente con i punteggi di, rispettivamente, 35-3 e 45-7.\nLa vittoria 39-10 sui \"Pumas\", stante la precedente sconfitta dei sudamericani anche contro la , signific\u00f2 per la squadra di Jones la certezza matematica del passaggio ai quarti di finale.\nL'ultima partita contro i rivali d'Oltremanica avrebbe dovuto decidere l'ordine di passaggio alla fase a \"play-off\", ma a causa del tifone tropicale Hagibis, che colp\u00ec l'estremo oriente asiatico nelle prime due settimane di ottobre, alcuni incontri, tra cui proprio quello degli inglesi contro la , furono annullati da World Rugby (nome nel frattempo assunto dall'ex International Rugby Board) e dichiarati pareggi per 0-0 con due punti in classifica a ciascuna delle squadre; a seguito di tale decisione l'Inghilterra rimase prima in classifica e trov\u00f2 l' nei quarti di finale.\nA \u014cita Eddie Jones guid\u00f2 l'Inghilterra alla settima vittoria consecutiva sui suoi compatrioti, un 40-16 in cui la superiorit\u00e0 dei giocatori in maglia bianca fu evidente per tutta la partita e messa in dubbio solo per pochi minuti all'inizio del secondo tempo, quando una meta di Marika Koroibete port\u00f2 gli \"Wallabies\" a ridosso di un punto degli avversari (16-17), ma nel prosieguo il resto delle marcature fu solo inglese e la squadra raggiunse la semifinale per la prima volta dopo 12 anni; ad attendere a Yokohama gli inglesi nel penultimo atto della competizione c'era la campione del mondo da 8 anni, che non perdeva una partita in Coppa del Mondo dall'eliminazione sub\u00ecta contro la Francia nel 2007 e vantava un record di 18 vittorie consecutive nel torneo; oltre ci\u00f2, l'Inghilterra aveva sempre perso in Coppa del Mondo contro gli \"All Blacks\" sia nella fase a gironi che nei \"play-off\": tutte le statistiche furono sovvertite perch\u00e9 la squadra di Jones vinse 19-7, non concedendo che una sola meta agli avversari e raggiungendo per la quarta volta la finale, per la seconda volta consecutiva contro il come 12 anni prima in Francia.\nL'Inghilterra non ripet\u00e9 tuttavia le brillanti prove offerte negli altri turni e gli \"Springbok\" ebbero la meglio sia sul piano fisico che tattico, guadagnando territorio e costringendo al fallo sistematico la squadra di Jones: 32-12 fu il risultato finale contro cui si infransero le speranze di un secondo titolo mondiale; il neozelandese Warren Gatland, allenatore del , dopo la sconfitta in semifinale della sua squadra contro lo stesso Sudafrica aveva affermato che l'Inghilterra avrebbe avuto speranze di titolo a patto di non considerare la vittoria contro la Nuova Zelanda in semifinale come la vera finale e non perdesse tensione; dalle colonne del \"Guardian\" l\"'All Black\" Nick Evans conferm\u00f2, dopo la finale, l'analisi di Gatland e lo stesso Jones, da parte sua, non escluse l'ipotesi che la squadra potesse avere provato qualcosa di assimilabile ai postumi dell'ebbrezza dopo la semifinale.\nAd aprile 2020, con il Sei Nazioni gi\u00e0 iniziato ma sospeso a tempo indeterminato per via della pandemia di COVID-19 che aveva bloccato le manifestazioni sportive quasi ovunque nel mondo, Eddie Jones fu confermato nell'incarico dalla RFU fino a tutta la .\nAlla ripresa delle attivit\u00e0 sei mesi pi\u00f9 tardi l'Inghilterra vinse il suo trentanovesimo Sei Nazioni, il terzo dell'era-Jones e, a seguire, l'Autumn Nations Cup, torneo istituito da World Rugby in sostituzione dei \"test match\" di fine anno che la pandemia rese impossibile disputare.\nColori e simboli.\nLo stemma.\nA differenza delle altre due maggiori federazioni sportive inglesi \u2012 la calcistica e la crickettistica \u2012 che adottarono nei loro stemmi i Tre Leoni dei Plantageneti, quella rugbistica prese a simbolo la rosa rossa della casa di Lancaster, uno dei rami discendenti dei citati Plantageneti: l'altro ramo, la casa di York, invece, aveva come simbolo una rosa bianca.\nEntrambe le casate diedero diversi sovrani all'Inghilterra (due per tutti, Enrico IV per i Lancaster e Riccardo III per gli York) e si affrontarono in un lungo conflitto per il trono inglese, passato alla storia come Guerra delle due rose.\nSebbene i due rami familiari alla fine del conflitto si fossero praticamente annientati a vicenda, fu un Lancaster \u2012 l'ultimo, Enrico VII, avo di Elisabetta I \u2012 che, sposando l'ultima discendente della famiglia rivale, Elisabetta di York, fin\u00ec di fatto il conflitto e diede origine, nel 1485, alla dinastia dei Tudor, che diede continuit\u00e0 al trono d'Inghilterra.\nLa scelta della rosa rossa deriva dal fatto che, sebbene tale matrimonio avesse riunito i due rami familiari, il nome tramandato in via maschile fu quello dei Lancaster, da cui la scelta di utilizzare la rosa rossa come simbolo di continuit\u00e0.\nLa forma e il disegno della rosa sub\u00ecrono fin dai primi anni di vita della nazionale diverse modifiche, finch\u00e9 nel 1920 essi ricevettero un tratto definiitivo, che \u00e8 quello che fu utilizzato fino a met\u00e0 degli anni novanta; la standardizzazione del modello (ovvero l'imposizione di un logo unico per uniformi, lettere, e presentazioni ufficiali) si deve ad Alfred Wright, un dipendente di lungo corso della Rugby Football Union che svolse funzioni di impiegato di concetto e, dopo la pensione, anche di archivista e memoria storica della federazione fino alla sua morte negli anni ottanta.\nNel 1997 la RFU decise di ridisegnare la rosa in quanto il simbolo storico non era legalmente tutelabile e quindi non sfruttabile in via esclusiva per scopi commerciali; tuttavia nel 2016 l'allora fornitore ufficiale Canterbury of New Zealand produsse un'uniforme di gioco in omaggio all'opera di Wright, in cui la rosa da questi a suo tempo scelta non era serigrafata ma cucita in rilievo sulla maglietta.\nLe uniformi di gioco.\nLa tenuta di gioco \u00e8 generalmente bianca con poche variazioni: sulla sinistra della maglietta campeggia la citata rosa rossa dei Lancaster.\nMaglia e pantaloncini della prima uniforme sono completamente bianchi, e i calzettoni sono blu marino; i colori della seconda uniforme hanno variato spesso, e la combinazione pi\u00f9 recente \u00e8 una tenuta completamente blu marino; in passato la federazione fu criticata per la scelta dei colori della tenuta alternativa, proposta in rosso, viola, grigio e financo nero.\nSponsor tecnico degli equipaggiamenti \u00e8, dal , la britannica Umbro, fornitrice fino a tutto il .\nTra il 1991 e il 1997 la fornitura d'equipaggiamento fu a carico di Cotton Traders, azienda tessile inglese fondata dall'ex giocatore internazionale Fran Cotton; a questa successe la statunitense Nike, il pi\u00f9 duraturo degli sponsor tecnici del passato, avendo fornito materiale tecnico alla nazionale per 15 anni fino al 2012 per poi essere rimpiazzata dalla britannica Canterbury of New Zealand, partner per 8 anni fino all'avvento della menzionata Umbro.\nLo sponsor di maglia \u00e8, altres\u00ec, Telef\u00f3nica O2, presente con tale nome dal 2002: il primo marchio sulle uniformi della nazionale inglese fu, nel 1995, quello della compagnia di telecomunicazioni mobili Cellnet, successivamente rimarchiata BT Cellnet dopo la fusione con l'ex British Telecom; con l'acquisizione della compagnia da parte della spagnola Telef\u00f3nica, il contratto di sponsorizzazione fu rilevato dalla nuova societ\u00e0 e il nome commerciale sulle maglie cambiato in O2; il pi\u00f9 recente rinnovo \u00e8 dell'ottobre 2020, un accordo quinquennale fino a tutto il 2025, che quindi \u00e8 destinato a contrassegnare un trentennio di \"partnership\" commerciale ininterrotta tra RFU e la compagnia di telefonia.\nStadio.\nDal 1910 il terreno interno della squadra \u00e8 lo stadio di Twickenham, situato circa a sud-ovest di Piccadilly Circus nel quartiere londinese di Richmond upon Thames; originariamente in Middlesex, fu scelto per trovare una sede adeguata dal momento che la RFU intendeva porre fine al nomadismo della squadra.\nLo stadio \u00e8 chiamato anche \"The Cabbage Patch\" (\u00abL'orto dei cavoli\u00bb) per via del fatto che il terreno su cui sorge era adibito un tempo a uso agricolo destinato prioritariamente alla coltivazione di cavoli cappucci.\nNel primo dopoguerra furono edificate le prime strutture di rilievo, affidate al progetto dell'architetto scozzese Archibald Leitch.\nL'impianto fu periodicamente ristrutturato e gradualmente trasformato fino ad arrivare alla configurazione pi\u00f9 recente, ultimata nel 2006, che prevede copertura totale e un albergo e il World Rugby Museum inglobati nella tribuna meridionale.\nAl 2021 Twickenham \u00e8 l'unico stadio, insieme a Eden Park ad Auckland, ad avere ospitato due finali della Coppa del Mondo di rugby.\nPrima della costruzione di Twickenham la nazionale itiner\u00f2 tra nove diverse sedi su sette citt\u00e0 inglesi: tra le principali strutture londinesi utilizzate figurano il Kennington Oval, adibito principalmente al cricket, che accolse la prima partita interna dell'Inghilterra nel 1872 contro la , il Crystal Palace Sports Centre, che nel 1905 fu testimone della prima volta della in Europa, e Richardson's Field (oggi noto come Rectory Field), terreno interno del , in cui l'Inghilterra esord\u00ec ospitando la partita del battesimo internazionale del nel 1891 e che fu uno dei pochi, nell'era pre-Twickenham, a essere utilizzato pi\u00f9 di una volta.\nStatistiche.\nLa nazionale ha disputato al 751 \"test match\" per un totale di 419 vittorie (55,8% del totale), 51 pareggi e 281 sconfitte.\nIl record di presenze appartiene a Jason Leonard che, tra il 1990 e il 2004, scese in campo 114 volte.\nIl record di punti segnati appartiene a Jonny Wilkinson con che, insieme ai punti realizzati per i , ne fanno anche il secondo miglior marcatore internazionale in assoluto dietro al neozelandese Dan Carter; Wilkinson \u00e8 anche il miglior marcatore in Coppa del Mondo con 246 punti.\nIl primato di mete realizzate \u00e8 altres\u00ec appannaggio di Rory Underwood, unico giocatore dell'era dilettantistica (durante la sua carriera sportiva era ufficiale pilota della Royal Air Force) a detenere un record per l'Inghilterra: ne realizz\u00f2 infatti 49 tra il 1984 e il 1996 e 50 in assoluto includendovi anche quella marcata per i .\nL'avversario affrontato pi\u00f9 di frequente dall'Inghilterra \u00e8 la sua coetanea , incontrata 139 volte dal 1871, la pi\u00f9 recente delle quali nel Sei Nazioni 2021, incontro vinto a Londra 11-6 dalla Scozia.\nL'Inghilterra ha disputato \"test match\" contro 22 squadre battendole tutte almeno una volta; l'avversaria contro la quale dovette attendere pi\u00f9 a lungo la prima vittoria fu il : 63 anni e 12 giorni passarono infatti tra la prima partita di sempre tra le due nazionali () e la vittoria per 11-8 degli inglesi a Twickenham ().\nGiocatori di rilievo.\nDiciassette ex giocatori internazionali inglesi sono stati ammessi nella World Rugby Hall of Fame.\nTra di essi figurano, oltre ai citati Wavell Wakefield e Bill Beaumont, anche gli ex C.T. Clive Woodward e Martin Johnson, il recordman di presenze Jason Leonard e il miglior marcatore di punti Jonny Wilkinson.\nAllenatori.\nQuella riportata \u00e8 la lista dei commissari tecnici della nazionale inglese dal 1969, anno di istituzione ufficiale di tale incarico.\nLa lista \u00e8 aggiornata al ."}
{"id": "1329384", "revid": "287204", "url": "https://it.wikipedia.org/wiki?curid=1329384", "title": "Cristian Ra\u00fal Ledesma", "text": "Carriera.\nClub.\nHa cominciato la sua carriera professionistica all'Argentinos Juniors, nel 1997. Successivamente ha giocato per River Plate, (in Germania), Monterrey (in Messico), Col\u00f3n e Racing Avellaneda.\nDopo aver vinto il campionato argentino con il San Lorenzo, Ledesma \u00e8 stato messo sotto contratto dai campioni greci in carica dell'Olympiakos per circa \u20ac 1.400.000, guadagnando cos\u00ec la possibilit\u00e0 di mostrare le sue capacit\u00e0 in Champions League. Trascorso solo un anno, \u00e8 tornato in patria per giocare ancora, stavolta in prestito, al San Lorenzo.\nNel 2010 torna al Col\u00f3n, e il 23 agosto 2011 viene acquistato dal neoretrocesso River Plate.\nNazionale.\nHa debuttato in Nazionale argentina in una gara contro il il 18 aprile 2007. Conta attualmente quattro presenze con l\"Albiceleste\"."}
{"id": "1329385", "revid": "123879488", "url": "https://it.wikipedia.org/wiki?curid=1329385", "title": "Fuego (Gemelli DiVersi)", "text": "Fuego \u00e8 il terzo album in studio dei Gemelli DiVersi, uscito nel 2002. \nIl singolo \"Mary\", su una ragazza che subisce violenze sessuali da parte del padre, ebbe grande successo \nL'anno seguente esce \"Fuego special edition\", che comprende remix di alcuni brani presenti nello stesso disco."}
{"id": "1329388", "revid": "44939", "url": "https://it.wikipedia.org/wiki?curid=1329388", "title": "Paio di basi", "text": ""}
{"id": "1329396", "revid": "6923", "url": "https://it.wikipedia.org/wiki?curid=1329396", "title": "Tokyo Electric Power Company", "text": "La , conosciuta anche come o TEPCO, \u00e8 la pi\u00f9 grande compagnia elettrica del Giappone. Serve la regione del Kant\u014d.\nCentrali energia nucleare.\nLa societ\u00e0 dispone di 3 centrali nucleari che in passato avevano fornito fino al 40% dell'energia elettrica che necessitava TEPCO e quindi Tokyo e la sua regione:\nNel settembre 2002, durante il governo Jun'ichir\u014d Koizumi. a seguito di uno scandalo dovuto alla esposizione, e successiva ammissione, di manipolazioni dei dati delle verifiche di sicurezza dei reattori nucleari, fu ordinato il fermo di tutti i diciassette i reattori gestiti dalla TEPCO. Tale fermo prosegu\u00ec per tutto il 2003, causando il primo crollo di generazione nella storia di produzione di energia del Giappone (dal livello poco superiore ai 300 TWh, mantenuti costantemente dei 6 anni precedenti, ai circa 220 TWh del 2003). L'evento richiamato sopra, con riferimento alla centrale di Kashiwazaki-Kariwa, \u00e8 imputabile del secondo crollo produttivo nucleare in Giappone, quello nel 2008 (sceso a circa 240 TWh). Inoltre strascichi cronici degli eventi citati sulla gestione di vari reattori della TEPCo ha impedito un recupero della generazione nucleare totale nucleare del Giappone, che a parte un parziale recupero nel 2006 a circa 290 TWh, non si \u00e8 pi\u00f9 avvicinato al valore di generazione di 300 TWh del periodo aureo del nucleare in Giappone. Infine gli eventi del marzo 2011 alla centrale Fukushima Daiichi, ancora una volta imputabili alla problematica gestione della TEPCO, sono la causa del sostanziale azzerramento della generazionne nucleare in Giappone tra il 2012 ed il 2016.\nCentrali idroelettriche e termoelettriche.\nTEPCO possiede inoltre 160 impianti idroelettrici che forniscono il 7% dell'energia di cui necessita.\nIl 50% \u00e8 costituito da fonti termoelettriche fossili (metano, petroli, carbone) e il rimanente 3% da fonti rinnovabili incluso lo sfruttamento dei vapori geotermici.\nTepco possiede 160 stazioni idroelettriche con una capacit\u00e0 totale di 8,673 MW"}
{"id": "1329397", "revid": "125239091", "url": "https://it.wikipedia.org/wiki?curid=1329397", "title": "Paul Griffen", "text": "Biografia.\nNato a Dunedin (Nuova Zelanda) da padre m\u0101ori mai conosciuto, deve il suo cognome al secondo marito di sua madre, Raymond Griffen.\nInizialmente dedito a varie discipline, tra le quali anche cricket e rugby a 13, quando nel 1990 la famiglia si trasfer\u00ec a Greymouth, nella regione di West Coast, abbandon\u00f2 il cricket e si dedic\u00f2 unicamente alle due varianti del rugby nei fine settimana.\nQuando nel 1993 perse suo padre, gli fu offerto di entrare nel Blaketown, club locale, da un dirigente della squadra che gli offr\u00ec anche un lavoro; contemporaneamente fu selezionato per la rappresentativa provinciale del West Coast, che all'epoca disputava le divisioni inferiori del National Provincial Championship.\nNel 1995 si trasfer\u00ec con la sua fidanzata, e futura moglie, a Christchurch, dove milit\u00f2 nel Linwood e, a livello provinciale, nella selezione di ; dopo 4 anni, appena sposatosi, decise di emigrare all'estero per giocare a livello professionistico: le prime scelte furono Stati Uniti e Italia, e propese per quest'ultima, firmando un contratto per la stagione 1999-2000 con i napoletani della , formazione all'epoca di serie B e della quale Griffen fu giocatore-allenatore, riuscendo a condurla alla promozione in serie A2; alla fine della stagione gli fu proposto un trasferimento al , in Super 10, che accett\u00f2.\nGi\u00e0 alla sua prima stagione nel bresciano disput\u00f2 la prima di sei finali-scudetto consecutive, cinque delle quali contro il , vincendo quella del 2004-05; idoneo a rappresentare la Federazione italiana fin dal 2002, fu nel 2004 che il suo connazionale John Kirwan, all'epoca C.T. dell', convoc\u00f2 Griffen in squadra in occasione della partita contro l' del Sei Nazioni di quell'anno.\nIl nuovo C.T. Pierre Berbizier conferm\u00f2 la fiducia a Griffen e lo schier\u00f2 sia per gli incontri di qualificazione alla che nel corso del torneo stesso, in cui disput\u00f2 3 incontri, l'ultimo dei quali contro il , nella prima fase della Coppa del Mondo; a distanza di 16 mesi dalla sua ultima convocazione, Nick Mallett, divenuto C.T. dopo le dimissioni di Berbizier, schier\u00f2 Griffen in campo in 4 incontri del Sei Nazioni 2009; la sua ultima partita per l', la quarantaduesima in cinque anni, fu l'incontro nella giornata finale del torneo contro la .\nQuando nel 2009 il Calvisano chiese la riassegnazione al campionato di A/2, Griffen fu tra coloro che rimasero nel club: nel 2010 il Calvisano giunse secondo, ma la squadra rinunci\u00f2 allo spareggio promozione in A/1; tuttavia la Federazione riammise il Calvisano alla serie superiore per la stagione successiva, che fu vinta. Tornato in Eccellenza, Griffen vinse da capitano il campionato 2011-12, terzo del club e suo personale.\nVerso la fine della stagione 2013-14 annunci\u00f2 il suo ritiro; il suo ultimo incontro fu la finale del campionato di Eccellenza, vinto contro , per il quarto scudetto suo e della squadra.\nGriffen vanta anche un invito nei in occasione di un incontro del club con i Combined Services, la squadra di rugby delle forze armate del Regno Unito, nel novembre 2010. "}
{"id": "1329399", "revid": "287204", "url": "https://it.wikipedia.org/wiki?curid=1329399", "title": "Lucio Clodio Macro", "text": "Durante il regno di Nerone era legato dell'Africa; nel maggio 68 si rivolt\u00f2 contro l'imperatore, interrompendo la fornitura di grano per la citt\u00e0 di Roma, forse dietro istigazione di Calvia Crispinilla. Galba, avversario di Nerone, lo incoraggi\u00f2 nel suo agire, ma quando Macro arruol\u00f2 una seconda legione, la Legio I \"Macriana liberatrix\", oltre alla Legio III \"Augusta\" che gi\u00e0 controllava, Galba lo sospett\u00f2 di cullare aspirazioni imperiali e lo fece uccidere nell'ottobre del 68 dal procuratore Trebonio Garuziano; Papirio, centurione di Macro, fu coinvolto nella morte del suo comandante.\nMacro fece coniare dei denarii estremamente rari: solo 85 sono noti, e di questi solo 20 ne recano il ritratto. Di rilievo \u00e8 l'uso che fece sulle sue monete dell'abbrieviazione (\"senatus consulto\"), non apparsa sulle monete romane d'argento dal 40 a.C., e che faceva riferimento all'autorizzazione del Senato romano alla coniazione. Il fatto che i suoi ritratti non lo raffigurino con la corona di alloro o con un diadema indica che non volle apparire un nemico del Senato ma un ribelle contro Nerone."}
{"id": "1329400", "revid": "287204", "url": "https://it.wikipedia.org/wiki?curid=1329400", "title": "Cristian Raul Ledesma", "text": ""}
{"id": "1329402", "revid": "889336", "url": "https://it.wikipedia.org/wiki?curid=1329402", "title": "F\u00e9lix Borja", "text": "Carriera.\nClub.\nBorja ha cominciato la carriera professionistica nell'El Nacional di Quito. Borja \u00e8 riuscito a diventare capocannoniere di Coppa Libertadores 2006 mantenendo il primo posto per due mesi nonostante il suo trasferimento all'Olympiakos, senza che nessuno nel frattempo riuscisse a superarlo. Con il trasferimento ai campioni greci in carica dell'Olympiakos \u00e8 diventato il primo ecuadoriano a giocare nel campionato greco.\nPer la stagione 2007-2008 \u00e8 stato ceduto in prestito al , squadra tedesca di 2. Bundesliga, con diritto di riscatto.\nNel dicembre del 2010 si \u00e8 svincolato e si \u00e8 trasferito in Messico al Puebla F\u00fatbol Club.\nDal 2011 \u00e8 un giocatore del Pachuca.\nNazionale.\nBorja ha fatto parte della Nazionale ecuadoriana ai Mondiali 2006, nonostante la relativa inesperienza. Dopo aver disputato diverse gare nel girone di qualificazione, ha avuto solo una presenza nella fase finale, precisamente nella terza gara del girone, quella contro la Germania, persa 3-0."}
{"id": "1329405", "revid": "838137", "url": "https://it.wikipedia.org/wiki?curid=1329405", "title": "II Giochi del Mediterraneo", "text": "I II Giochi del Mediterraneo, seconda edizione della manifestazione, si svolsero a Barcellona, in Spagna, dal 16 al 25 luglio 1955. Anche alla seconda edizione dei Giochi presero parte nove nazioni, per un totale di 1135 atleti (tutti uomini).\nPer la prima volta venne usata come simbolo dei Giochi un'anfora riempita dell'acqua del mar Mediterraneo.\nPaesi partecipanti.\nHanno partecipato alla competizione 9 nazioni."}
{"id": "1329408", "revid": "287204", "url": "https://it.wikipedia.org/wiki?curid=1329408", "title": "Felix Borja", "text": ""}
{"id": "1329409", "revid": "287204", "url": "https://it.wikipedia.org/wiki?curid=1329409", "title": "Jurgen Sparwasser", "text": ""}
{"id": "1329413", "revid": "92723", "url": "https://it.wikipedia.org/wiki?curid=1329413", "title": "Casamatta", "text": "La casamatta \u00e8 il locale di un'opera di fortificazione, chiuso all'interno e coperto nella parte superiore a prova di bomba, munito di una o pi\u00f9 cannoniere, destinato nella maggior parte dei casi a ricevere artiglierie. I primi locali casamattati si riscontrano nell'epoca antica nei vari piani delle torri che si trovavano nelle cinte costruite a difesa di localit\u00e0; locali casamattati si hanno anche nelle fortificazioni e nelle segrete dei castelli dell'epoca medievale.\nSi differenzia da un bunker in quanto quest'ultimo \u00e8 un complesso di costruzioni, in genere ipogee, che possono comprendere una o pi\u00f9 casematte (oppure nessuna), mentre una casamatta \u00e8 solamente il locale che alloggia l'arma, cannone o mitragliatrice che sia, anche su una nave.\nLo sviluppo delle casematte.\nVerso la fine del XVIII secolo e l'inizio del XIX secolo le casematte offensive aumentano a causa della maggiore efficacia delle artiglierie in uso offensivo. Ciascuna casamatta era ampia quanto occorreva per permettere il facile e comodo servizio del pezzo e per presentare lo spazio necessario allo spostamento di questo nelle varie direzioni determinate dal campo di tiro orizzontale. Le casematte si costruivano larghe dai quattro ai cinque metri, lunghe dai sei ai sette metri alte internamente dai quattro ai cinque metri e si disposero anche su due o tre piani.\nI primi problemi e i primi interventi.\nLe casematte fecero buona prova finch\u00e9 la potenza dell'artiglieria rimase pressoch\u00e9 limitata; ma quando, per l'introduzione della rigatura, per l'impiego di proiettili pi\u00f9 potenti e di spolette migliori, aument\u00f2 di efficacia raggiungendo una discreta precisione e un maggiore potere distruttivo, esse divennero obsolete poich\u00e9 erano decisamente fragili. Nonostante questi difetti non si abbandonarono subito le casematte in muratura, ma si cerc\u00f2 di ottimizzarne l'uso:\nSi cerc\u00f2 di risolvere il problema n\u00ba 1 addossando un parapetto fino all'altezza del cannone e infilando il pezzo in un affusto non molto alto. Il secondo si risolse in parte con l'adottare affusti che permettessero ai cannoni di ruotare intorno ad un asse in corrispondenza della volata, tanto nel senso orizzontale quanto nel verticale. Tutti questi rimedi per quanto fossero ben congegnati, risultarono poco efficaci a causa dei materiali di scarsa qualit\u00e0 di cui si disponeva all'epoca, l'azione e la protezione costituivano sempre due valori che variavano uno a discapito dell'altro. Era necessario quindi cercare nuovi materiali di costruzione che presentassero una maggiore resistenza intrinseca; si ricorse per cui al ferro. L'uso del ferro per accrescere il potere difensivo delle fortificazioni ha origine antichissima.\nLe casematte moderne.\nNel 1845 a Torino per iniziativa dell'allora maggiore Giovanni Cavalli, si eseguirono esperienze di tiro contro tubi di ghisa inclinati a 45\u00b0, per dimostrare l'influenza dell'angolo di arrivo sulla resistenza della corazzatura; nel 1860 lo stesso Cavalli fece costruire, con buoni risultati, una batteria coperta metallica all'assedio di Gaeta, ma questo tentativo cadde in dimenticanza in Italia. L'arte metallurgica intanto andava sempre progredendo e si introduceva l'uso delle corazzature nelle navi.\nNel 1867 Hermann Gruson, per primo, tent\u00f2 la costruzione di casematte fisse totalmente metalliche, presentandone all'esposizione di Parigi un tipo, che sottopose a numerosissime esperienze, acquistandosi larghissimi assensi. \nLe casematte fisse metalliche conservavano l'aspetto delle casematte in muratura precedenti, ma erano modificate in modo da rendervi possibile un utile impiego delle parti metalliche. Queste casematte metalliche avevano la propriet\u00e0 di risultare pi\u00f9 robuste e resistenti di quelle in muratura, ma avevano sempre il difetto di limitare il campo di tiro dei cannoni che contenevano e non evitavano la possibilit\u00e0 di essere imboccate.\nFin dalla fine del XIX secolo vennero impiegate sia nelle batterie costiere, sia nei forti di sbarramento. Per ovviare a molti degli inconvenienti che si attribuivano alle casematte fisse, gi\u00e0 dagli ultimi anni del XIX secolo furono introdotte le casematte mobili o girevoli. Queste rispetto a quelle fisse presentavano i seguenti vantaggi:\nGli unici inconvenienti che presentarono erano quelli di essere pi\u00f9 costose delle casematte corazzate fisse e di essere dotate di meccanismi molto delicati per il movimento. Le casematte girevoli possono essere per un solo o per due pezzi, in questo caso le due bocche da fuoco hanno gli assi paralleli.\nLe casematte, sia fisse che girevoli, si dimostrarono, durante gli ultimi due conflitti mondiali, inferiori al loro compito ed all'aspettativa che si aveva sulla loro resistenza, perch\u00e9 studiate per resistere alle artiglierie di medio calibro; furono facilmente distrutte o almeno gravemente danneggiate dai proiettili delle artiglierie di grosso calibro usati anche nelle operazioni terrestri; il pi\u00f9 largo impiego degli aerei permise di determinare pi\u00f9 facilmente la posizione e di aggiustare il tiro diretto su esse. Le uniche casematte che si dimostrarono ancora funzionali furono quelle in caverna; per\u00f2 le ampie cannoniere che queste presentavano offrivano al nemico un bersaglio facile individuabile ed imboccabile."}
{"id": "1329416", "revid": "767487", "url": "https://it.wikipedia.org/wiki?curid=1329416", "title": "Grasso \u00e8 bello", "text": "Grasso \u00e8 bello (\"Hairspray\") \u00e8 una commedia musicale girata negli U.S.A. diretta da John Waters. Nel 2002 il film \u00e8 stato trasposto in un musical, a sua volta adattato per il grande schermo nel 2007 con il film \"Hairspray - Grasso \u00e8 bello\", con protagonisti John Travolta, Michelle Pfeiffer e Christopher Walken.\nTrama.\nTracy Turnblad e la sua migliore amica, Penny Pingleton, hanno intenzione di recarsi all'audizione per partecipare al \"The Corny Collins Show\", uno show televisivo per adolescenti basato sul ballo, registrato a Baltimora (ispirato a un programma a suo tempo realmente esistito, il \"The Buddy Deane Show\"). Malgrado sia decisamente sovrappeso, Tracy diventa una partecipante abituale, facendo infuriare per questo la reginetta in carica del programma, Amber Von Tussle, la classica bella bionda figlia di una famiglia benestante, composta da Velma e Franklin Von Tussle, proprietari del Tilted Acres Amusement Park (ispirato al realmente esistente \"Gwynn Oak Amusement Park\" di Baltimora) dove si sono verificati episodi di razzismo.\nTracy riesce a soffiare ad Amber il suo ragazzo, Link Larkin, e a competere contro di lei per il titolo di Miss Auto Show 1963, facendosi cos\u00ec ancor pi\u00f9 odiare dalla bionda Amber. Acquistando fiducia in s\u00e9 stessa, Tracy diventa modella per taglie forti presso il grande magazzino Hefty Hideaway di cui \u00e8 proprietario Mr. Pinky e si fa acconciare e pettinare alla moda degli anni sessanta. Invece, a scuola, Tracy viene mandata in una classe differenziata, dove sono presenti vari studenti di colore.\nEssi le fanno conoscere, a lei e a Penny, il negozio di dischi di Motormouth Maybelle ed insegnano alle due ragazze bianche nuovi movimenti di danza, tipici del rhythm &amp; blues. Penny inizia una relazione sentimentale con il figlio di Motormouth Maybelle, Seaweed. Questa relazione \"interrazziale\" scandalizza la madre di Penny, Prudence, che praticamente imprigiona la figlia nella sua stanza da letto e tenta di farla \"curare\" da un bizzarro psichiatra, ma Tracy user\u00e0 la fama che ha acquisito per unirsi alla lotta contro i pregiudizi razziali, vincendo persino la gara di ballo.\nLe canzoni.\nDurante il film, vengono cantati i seguenti brani:"}
{"id": "1329417", "revid": "300067", "url": "https://it.wikipedia.org/wiki?curid=1329417", "title": "\u00c1lex Mumbr\u00fa", "text": "Carriera.\nAlto 202\u00a0cm per 105\u00a0kg, ha giocato anche nella Joventut Badalona, squadra catalana, e nel Real Madrid. Nel 2009, Mumbr\u00fa diventa un \"free agent\" con restrizione e viene acquistato da Bilbao.\nHa fatto parte del roster della nazionale spagnola vittoriosa ai Mondiali 2006."}
{"id": "1329427", "revid": "1573940", "url": "https://it.wikipedia.org/wiki?curid=1329427", "title": "Corriere di Livorno", "text": "Il Corriere di Livorno, pubblicato tra il 2007 ed il 2010, \u00e8 stato un quotidiano edito a Livorno, seconda testata giornalistica della citt\u00e0 dopo \"Il Tirreno\". Aveva diffusione in tutta la provincia livornese e nella Val di Cecina in provincia di Pisa.\nStoria.\nIl quotidiano debutt\u00f2 il 9 settembre 2007, attestandosi nel tempo su circa 1500 copie vendute al giorno fra edicola e abbonamenti on line. La testata, gestita dalla cooperativa editrice Adriano Sisto Editore, vedeva tra i suoi azionisti di riferimento il calciatore livornese Cristiano Lucarelli.\nNel dicembre 2008 il direttore Emiliano Liuzzi venne sostituito da Giancarlo Padovan.\nIl 14 settembre 2009 il quotidiano cominci\u00f2 ad uscire anche a Cecina e Rosignano.\nDal primo gennaio 2010 il nuovo direttore del Corriere di Livorno e del Corriere di Cecina e Rosignano \u00e8 Cristiano Draghi, 54 anni, ex direttore del \"Corriere\" (oggi \"Nuovo Corriere\") di Firenze, Prato, Lucca e Versilia e della Voce di Rovigo.\nDal 12 febbraio 2010 il Corriere di Livorno aument\u00f2 quindi la foliazione da 32 a 40 pagine e ampliato la diffusione a Piombino, all'Isola d'Elba e Val di Cornia, completando la copertura della provincia.\nLe pubblicazioni, complice una crisi finanziaria della societ\u00e0 editrice, si sono interrotte il 10 novembre 2010."}
{"id": "1329430", "revid": "36426", "url": "https://it.wikipedia.org/wiki?curid=1329430", "title": "Cattedrale di Cremona", "text": ""}
{"id": "1329439", "revid": "599013", "url": "https://it.wikipedia.org/wiki?curid=1329439", "title": "Felipe Reyes", "text": "Carriera.\nAlto 206\u00a0cm per 120\u00a0kg, Reyes, prima di trasferirsi alle \"Merengues\", ha militato nell'altra squadra di Madrid, l'Estudiantes.\nCon la nazionale spagnola ha vinto i Mondiali 2006 in Giappone. Sempre con la canotta delle \"Furie Rosse\" ha raggiunto la medaglia di bronzo a Eurobasket 2001 e quella d'argento a Eurobasket 2003.\nSuo fratello maggiore Alfonso Reyes \u00e8 stato anch'egli un giocatore di pallacanestro.\nHa vinto il titolo di MVP della Liga Endesa nella stagione 2014/2015.\nIl 24 giugno 2021 si ritira dal basket giocato."}
{"id": "1329441", "revid": "122943374", "url": "https://it.wikipedia.org/wiki?curid=1329441", "title": "Convenzione internazionale sugli standard di addestramento, abilitazione e tenuta della guardia per i marittimi", "text": "La Convenzione internazionale sugli standard di addestramento, abilitazione e tenuta della guardia per i marittimi, nota anche come Convenzione STCW '78 o semplicemente STCW (\"Standards of Training, Certification and Watchkeeping for Seafarers\"), \u00e8 una convenzione internazionale adottata il 7 luglio 1978 dall'IMO (Organizzazione Marittima Internazionale), con sede a Londra.\n\u00c8 stata modificata una prima volta nel 1995, ed \u00e8 stato adottato, con la risoluzione n. 2 della conferenza dei Paesi aderenti all'Organizzazione marittima internazionale (IMO), tenutasi a Londra il 7 luglio del 1995, il Codice STCW sull'addestramento, la certificazione e la tenuta della guardia (STCW '95)\nStruttura.\nLa Convenzione \u00e8 suddivisa in tre sezioni:\nModifiche.\nEmendamenti di Manila.\nLa Convenzione ed il Codice STCW sono stati oggetto di nuova revisione, venendo emendata alla conferenza di Manila (Filippine), del giugno 2010.\nI corsi d'addestramento per i marittimi sono disciplinati da ciascun Paese membro dell'IMO sulla base dei \"Model Courses\" elaborati dalla stessa Organizzazione Marittima Internazionale.\nItalia.\nTale Convenzione \u00e8 stata resa esecutiva in Italia con legge 21 novembre 1985, n. 739.\nI Ministeri italiani competenti sono i seguenti:\ndecreto legislativo 7 luglio 2011, n. 136, \"Attuazione della direttiva 2008/106/CE concernente i requisiti minimi di formazione per la gente di mare\".\nRiconoscimento dei corsi STCW svolti all'estero.\nA pagamento, le ambasciate d'Italia presso i paesi coi quali ha stipulato specifici accordi bilaterali in materia (e che si trovino nella cosiddetta \u201c\"white list\"\u201d), tramite il servizio consolare rilasciano riconoscimenti ufficiali detti di \"convalida\" (\u201c\"endorsement\"\u201d) dei certificati IMO\u00a0\u2013 STCW'95 ai soli ufficiali (ma con l'esclusione del comandante) e agli operatori radio GMDSS, emessi dalla autorit\u00e0 marittima locale, previa richiesta dell'armatore e presentazione dei seguenti documenti: Certificato originale e fotocopia libretto di navigazione del marittimo, passaporto del richiedente e fotocopia, 2 foto tessera.\nI soggetti autorizzati a rilasciare titoli riconosciuti dall'STCW sono obbligati a garantire alle donne il diritto di salire a bordo delle navi di addestramento per l'intera durata del periodo minimo, fissata in 12 mesi."}
{"id": "1329442", "revid": "767487", "url": "https://it.wikipedia.org/wiki?curid=1329442", "title": "Los Angeles (X)", "text": "Los Angeles \u00e8 il primo disco del gruppo punk californiano degli X. Prodotto da Ray Manzarek, \u00e8 considerato uno dei dischi fondamentali del punk statunitense.\nL'album fu inserito al numero 287 tra i migliori 500 album di tutti i tempi nella lista redatta (nel 2012) dalla rivista musicale Rolling Stone."}
{"id": "1329444", "revid": "2178", "url": "https://it.wikipedia.org/wiki?curid=1329444", "title": "Troubles", "text": ""}
{"id": "1329445", "revid": "287204", "url": "https://it.wikipedia.org/wiki?curid=1329445", "title": "Maidstone (borough)", "text": "Maidstone \u00e8 un borough del Kent, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile, 1974 dalla fusione dei Municipal Borough di Maidstone e dei distretti rurali di Hollingbourne e Maidstone.\nWard e parrocchie.\nIl borough \u00e8 diviso in \"wards\", alcune delle quali nell'area urbana di Maidstone (Allington, Bridge, Downswood &amp; Otham, East, Fant, Heath, High Street, North, Park Wood, Shepway North, Shepway South e South) e altre nelle zone rurali (Barming, Boughton Monchelsea &amp; Chart Sutton, Broomfield Kingswood, Coxheath &amp; Hunton, Detling, Downswood &amp; Otham, Headcorn, Harrietsham &amp; Lenham, Loose, Marden &amp; Yalding, North Downs, Staplehurst, Sutton Valence &amp; Langley, Thurnham).\nNel \"borough\" esistono poi le seguenti parrocchie, che escludono l'area del capoluogo:"}
{"id": "1329451", "revid": "1305772", "url": "https://it.wikipedia.org/wiki?curid=1329451", "title": "Salvatore Caricati", "text": "Il Caricati, nato a Lequile da Paolino e Maddalena Pellegrino, comp\u00ec i suoi primi studi nel paese natale. Ancora giovanissimo and\u00f2 ad insegnare lettere nei seminari di Brindisi, Nard\u00f2 e Gallipoli. Divenuto poi referente della famiglia massafrese Maudotti, si trasfer\u00ec nella cittadina ionica. Nel 1819 si spos\u00f2 con Domenica Fedele, che tra il 1820 e il 1830 gli diede cinque figlie.\nSalvatore, di idee liberali, apr\u00ec una scuola privata che in breve tempo acquist\u00f2 un'ottima fama e alla quale affluirono giovani non solo da Massafra ma anche dal brindisino e dal leccese. L'insegnamento del Caricati comprendeva due classi: \"umanit\u00e0 minore\" e \"umanit\u00e0 maggiore\".\nTra i suoi allievi molti fecero carriera; tra questi si ricordano:\nNel 1821 fu costretto a chiudere la sua scuola perch\u00e9, in seguito alla sconfitta dei \"costituzionalisti\" di Guglielmo Pepe e alla repressione voluta da Ferdinando I delle Due Sicilie, venne accusato per le sue idee liberali. L'anno dopo, tuttavia, il re fu costretto a riaprire tutte le scuole private del Regno delle due Sicilie.\nNel 1832 rimase vedovo, ma dopo due anni si rispos\u00f2 con Angela Teresa Gentile, da cui ebbe un'altra figlia, Maria Vincenza.\nNel 1827 pubblic\u00f2 una raccolta di sue poesie in italiano e latino intitolata \"Poesie Varie\".\nNel 1870 chiuse la sua scuola e si ritir\u00f2 a vita privata assistito dalla figlia Vincenzina.\nMor\u00ec all'alba del 19 settembre 1876.\nMassafra, dove trascorse gran parte della sua vita, lo annovera fra i propri cittadini illustri e gli ha intitolato una via."}
{"id": "1329458", "revid": "287204", "url": "https://it.wikipedia.org/wiki?curid=1329458", "title": "FOSS.IN", "text": "Il FOSS.IN \u00e8 una conferenza riguardo al Software Libero ed Open Source (Free and Open Source Software), tenuta in India.\n\u00c8 il successore della conferenza conosciuta come Linux Bangalore, ed \u00e8 uno dei pi\u00f9 grandi eventi del FOSS in Asia. Inizialmente destinato ad essere una conferenza nazionale del FOSS per l'India, \u00e8 cresciuto nel giro di cinque anni, diventando una conferenza internazionale, che attrae partecipanti da tutto il mondo.\nL'evento \u00e8 tenuto a Bangalore, in India, nella seconda met\u00e0 di novembre, oppure la prima di dicembre, dal 2001.\nStoria.\nLinux Bangalore.\nLinux Bangalore era la prima FOSS ufficiale indiana, tenuta annualmente a Bangalore, in India.\nQuest'evento comprendeva discussioni, laboratori, riunioni e dimostrazioni, fatte da oratori nazionali e stranieri, e copriva un ampio spettro di tecnologie del FOSS, a partire dalla programmazione dei kernel a quella dei desktop environment, dallo sviluppo di applicazioni Web a quello di videogiochi.\nTenuto la prima volta nel 2001, l'evento vide la partecipazione di centinaia di migliaia di delegati, sia indiani che internazionali, ed ebbe altrettanto successo anche nel 2002, nel 2003 e nel 2004. A differenza degli eventi commerciali di Linux, Linux Bangalore era un evento gestito interamente dalla comunit\u00e0 per il software libero e open source indiana, e finanziato dal Bangalore Linux User Group.\nQuest'evento fu visto come un traguardo per il FOSS nel mondo dell'informatica in India, \u00e8 ci\u00f2 si riflesse nel numero di spettatori del Linux Bangalore, che vantava una grande partecipazione da parte dei programmatori software.\nAlla conclusione dell'LB/2004, che vide circa 3000 partecipanti, fu annunciato il cambiamento ufficiale del nome, a dimostrazione che il Linux Bangalore non era pi\u00f9 un evento regionale, ma internazionale.\nIl 12 agosto 2005 fu deciso che il prossimo nome sarebbe stato FOSS.IN.\nFOSS.IN.\nA differenza del suo predecessore Linux Bangalore, il FOSS.IN si occupa di argomenti che vanno al di l\u00e0 del semplice Linux, ma copre invece tutte le tecnologie libere ed open source.\nTenuto per tradizione a Bangalore, questo evento \u00e8 tenuto nella seconda met\u00e0 di novembre o la prima di dicembre, annualmente.\nQuest'evento \u00e8 sponsorizzato e finanziato dalla comunit\u00e0 FOSS della citt\u00e0 dove \u00e8 tenuto.\nFOSS.IN/2005.\nIl FOSS.IN/2005 ebbe luogo dal 29 novembre al 2 dicembre 2005 al Palazzo di Bangalore. Vide la partecipazione di migliaia di delegati, con pi\u00f9 di 140 oratori che presentavano 180 laboratori, discussioni e tanto altro. Tra gli oratori internazionali del 2005 abbiamo Alan Cox, Jonathan Corbet, Harald Welte, Rasmus Lerdorf, Danese Cooper e Volker Grassmuck.\nAd ogni modo, l'attrazione principale non erano soltanto le discussioni tenute da oratori importanti, ma le \"conversazioni\" tra i partecipanti, che per la prima volta videro l'interazione tra gli utenti FOSS, sviluppatori e rappresentanti da tutta l'India e da molte nazioni, e tra il Governo indiano. Ci furono 2751 registrazioni a quest'iniziativa.\nFOSS.IN/2006.\nIl FOSS.IN/2006 fu tenuto dal 24 al 26 novembre 2006, al \"National Science Symposium Centre\" dell'Istituto Indiano Scientifico a Bangalore.\nGli sponsores includevano il Ministero delle Comunicazioni e della Tecnologia Informatica indiano, l'azienda Sun Microsystems, Google, db4objects, Wipro, ABB India, il CDAC ed altri ancora.\nFOSS.IN/2007.\nIl FOSS.IN/2007 \u00e8 stato gi\u00e0 annunciato, e si terr\u00e0 dal 4 all'8 dicembre 2007.\nIl ruolo della comunit\u00e0.\nMentre la coordinazione dell'intero evento \u00e8 gestita da un team capitanato da Atul Chitnis, l'intero contenuto (discussioni e laboratori) dell'evento \u00e8 creato dalla comunit\u00e0 FOSS indiana, oltre che da personalit\u00e0 importanti del FOSS di altri paesi. Al FOSS.IN contribuiscono, ad ogni modo, anche i membri del team del linux-bangalore, ed \u00e8 reso possibile grazie ai contributi dei suoi membri.\nFondi.\nL'evento raccoglie i suoi fondi grazie agli sponsor del mondo dell'industria. Le aziende pagano una piccola quota che \u00e8 organizzata per comprare cibo e T-Shirts. Come il suo precedente, il FOSS.IN vuole portare la conoscenza anche alle persone di bassa estrazione sociale.\nIl ruolo del Governo indiano.\nQuest'evento riceve l'incoraggiamento e il patrocinio del Governo indiano, in particolare del Ministero delle Comunicazioni e della Tecnologia Informatica, che ha aumentato i suoi sforzi nel popolarizzare il FOSS in India come un'alternativa ai costosi e spesso problematici software proprietari, come quelli della Microsoft."}
{"id": "1329459", "revid": "1543377", "url": "https://it.wikipedia.org/wiki?curid=1329459", "title": "Alvaro Cartei", "text": "Biografia.\nNacque in una povera famiglia da Mario e Adelaide Michelagnoli, primo di quattro figli. Tra i primi a notare la sua bravura nel disegno fu il suo maestro elementare che spesso gli permetteva di non seguire le lezioni per stare all'ultimo banco a disegnare, per poi farsi dare i disegni. Fu proprio il maestro a spingere il giovane Alvaro ad approfondire la sua passione.\nCartei entr\u00f2 a bottega da Giuseppe Santelli, anch'egli signese, nella met\u00e0 degli anni venti. Il suo maestro gli consegn\u00f2 alcune sue opere giovanili che l'apprendista Cartei ricopiava. I primi soggetti dei suoi disegni furono i suoi familiari: la madre, la nonna e il fratello Danilo; successivamente dar\u00e0 vividi ritratti del paesaggio signese.\nNegli anni raggiunse una maturit\u00e0 artistica che lo port\u00f2 a lavorare con Santelli come affrescatore di chiese in Toscana e a Roma, erano gli anni trenta. Contestualmente a ci\u00f2 inizia l'attivit\u00e0 di decoratore di ceramiche a Signa e a Montelupo. Questo lavoro sar\u00e0 per anni il suo sostentamento economico.\nGli anni della guerra gli risparmiarono il fronte (fu riformato dall'esercito) e coincisero con un periodo di crisi sul suo ruolo di artista di paese.\nNel gennaio 1944 si iscrive Scuola Libera del Nudo dell'Accademia delle Belle Arti di Firenze. Durante i suoi viaggi in treno ebbe modo di disegnare in diretta un bombardamento sulla citt\u00e0. Frequenta la scuola del nudo in modo discontinuo fino al 1957 ma questa esperienza ebbe un forte impatto. Alla soglia dei 40 anni, conobbe Anna, che spos\u00f2 nel 1960.\nNei primi anni del dopoguerra Cartei ader\u00ec al PCI e fu attivo politicamente con le sue opere. In accordo con il realismo socialista cre\u00f2 per le sfilate del 1\u00ba maggio dei quadri-manifesto tra cui \"Il sogno degli agrari\" e \"Il bilancio non quadra pi\u00f9\". L'impegno pi\u00f9 grande fu per\u00f2 per la Festa de L'Unit\u00e0 di Signa del 1946 quando rappresent\u00f2 quattro grandi ritratti di Lenin, Stalin, Togliatti e Gramsci.\nA partire dagli anni cinquanta inizia il percorso evolutivo. I primi cambiamenti riguardano il colore: le sue rappresentazioni della realt\u00e0 appaiono con colori pi\u00f9 puri e marcati. L'opera principale di questo periodo \u00e8 \"Le magliaie\" che ritrae due operaie al telaio. Questo cambiamento fu il preludio alla rivoluzione degli anni sessanta quando abbandona la perfezione formale che fa posto ad una rappresentazione della realt\u00e0 e delle persone pi\u00f9 profonda. Volti e corpi appaiono stilizzati e vengono dipinti senza modello.\nLa vita di Cartei subisce un improvviso trauma: la morte della moglie nel 1980. La disperazione di quegli anni si materializza in una delle sue opere pi\u00f9 particolari: \"Ricordo\". Dipinto a olio su compensato e quando fu terminato Cartei, in preda allo sconforto, gratt\u00f2 via tutta la vernice ma le forme rimasero impresse nel legno, quasi come una fotografia sbiadita a perenne ricordo della compagna."}
{"id": "1329461", "revid": "599013", "url": "https://it.wikipedia.org/wiki?curid=1329461", "title": "Joan Verd\u00fa (calciatore)", "text": "Caratteristiche tecniche.\nIl suo ruolo naturale \u00e8 trequartista ma pu\u00f2 giocare anche come mediano davanti alla difesa. Tecnicamente molto dotato, abile nel gioco corto e nell'offrire assist ma non molto veloce.\nCarriera.\nClub.\nVerd\u00fa ha cominciato la sua carriera da professionista nel Barcellona B, la squadra riserve del Barcellona. Nel 2005 ha debuttato in prima squadra in una gara di Champions League contro lo Shakhtar Donetsk. Nel 2006 si \u00e8 trasferito al Deportivo La Coru\u00f1a: alla prima stagione ha giocato 24 partite, dimostrando di essere uno dei talenti pi\u00f9 promettenti della squadra galiziana.\nDal 2009 al 2013 gioca all'Espanyol, dove colleziona 144 presenze e segna 23 gol. Il 24 giugno 2013 il giocatore, svincolatosi dall'Espanyol, si trasferisce al Betis Siviglia a parametro zero, firmando un contratto quadriennale. Dopo la retrocessione del club andaluso avvenuta nel 2014 passa al Baniyas negli Emirati Arabi Uniti, dove ha giocato ventiquattro partite segnando dieci gol.\nIl 28 agosto 2015 viene ingaggiato a parametro zero dalla Fiorentina, con cui firma un contratto annuale con opzione sul secondo. Esordisce in maglia viola il 20 settembre nella partita di campionato Fiorentina-Carpi (1-0), entrando al 76' al posto di Federico Bernardeschi. Segna il suo primo gol il 4 ottobre nella partita di campionato Fiorentina-Atalanta (3-0).\nIl 1\u00ba febbraio 2016 rescinde con la Fiorentina e passa al Levante ritrovando il compagno della viola Giuseppe Rossi.\nNel gennaio 2017 si trasferisce, da svincolato, al club cinese del Qingdao Huanghai F.C..\nNazionale.\nVanta due presenze con una rete con la Nazionale spagnola Under 20 nel corso del 2002.\nNato a Barcellona, a partire dal 2006, \u00e8 stato convocato pi\u00f9 volte anche dalla Selezione di calcio della Catalogna con cui ha disputato dieci incontri internazionali nonostante sia una nazionale di calcio non affiliata n\u00e9 alla FIFA n\u00e9 alla UEFA.\nStatistiche.\nPresenze e reti nei club.\n\"Statistiche aggiornate al 12 settembre 2017.\""}
{"id": "1329462", "revid": "104458", "url": "https://it.wikipedia.org/wiki?curid=1329462", "title": "Joan Verd\u00fa Fern\u00e1ndez", "text": ""}
{"id": "1329463", "revid": "15756", "url": "https://it.wikipedia.org/wiki?curid=1329463", "title": "Citt\u00e0 di Canterbury", "text": "La Citt\u00e0 di Canterbury \u00e8 un distretto con status di citt\u00e0 del Kent, Inghilterra, Regno Unito, con sede nel omonimo nucleo urbano.\nIl distretto fu creato con il Local Government Act 1972, il 1\u00ba aprile 1974, dalla fusione della precedente e pi\u00f9 piccola Citt\u00e0 di Canterbury con i distretti urbani di Whitstable e Herne Bay e col Distretto rurale di Bridge-Blean.\nLa Diocesi di Canterbury, secondo il diritto inglese in piena continuit\u00e0 con l\u2019arcidiocesi antica, \u00e8 la prima ad essere stata creata nel paese dopo le invasioni barbariche.\nParrocchie civili.\nHerne Bay, Whitstable e il vecchio county borough di Canterbury non hanno parrocchie.\nPer il resto nel distretto esistono 26 parrocchie civili:"}
{"id": "1329465", "revid": "33689", "url": "https://it.wikipedia.org/wiki?curid=1329465", "title": "Status di City nel Regno Unito", "text": ""}
{"id": "1329470", "revid": "729019", "url": "https://it.wikipedia.org/wiki?curid=1329470", "title": "Sebastiano Paride Lodron", "text": "Biografia.\nSebastiano Paride Lodron era figlio primogenito del conte Sigismondo Lodron (1532-1563) e di Margherita Roggendorf. Rimasto orfano da giovanissimo del padre, la madre si rispos\u00f2 con il conte Gerolamo Lodron detto \u201cBarbarossa\u201d, fu affidato alla custodia della nonna paterna Domitilla Grifoni di Sant'Angelo e educato ai primi rudimenti dal parroco di Anfo, don Giacomo Bonardelli, per proseguire gli studi all'Universit\u00e0 di Ingolstadt.\nDa giovane milit\u00f2 con onore in Spagna in tutte le imprese guerresche arruolato come colonnello di cavalleria fra le armate del re cattolico Filippo II di Spagna e partecip\u00f2 alle guerre del Portogallo tra il 1582-1584. Fu reggente della Contea di Lodrone, nonch\u00e9 \"\"Signore del castello di San Giovanni e della Valvestino\",\" nella quale inviava missionari a predicare la quaresima e ove si intratteneva a lungo in estate-autunno per la caccia, cavaliere dell'Ordine di San Giacomo.\nIl 30 maggio del 1539 riconosceva ufficialmente i confini riguardo al noto caso del villaggio di Droane, che erano stati definiti fra gli uomini e i comuni di Tignale e di Val Vestino con un accordo stipulato due mesi prima, il 12 e il 13 marzo.\nL'istituzione del seminario di Santa Giustina a Sal\u00f2.\nLa presenza documentata a Sal\u00f2 della nobile famiglia Lodron, secondo lo storico madernese Guido Lonati, \u00e8 riconducibile al 1453, ove possedeva una casa civile. Alla fine del Cinquecento i beni immobili erano pi\u00f9 che quadruplicati con due corpi di case con corte et cortivi in localit\u00e0 Rive dal valore stimato in L. 8000. Altro corpo di casa in contrada di San Rocco pi\u00f9 appezzamenti arativi e ortivi nella contrada delle Rive e infine terreno coltivato a vite sempre in contrada San Rocco.\nSal\u00f2, possedimento della Repubblica di Venezia, a quei tempi era una piccola cittadina tra le pi\u00f9 operose fra quelle della riviera gardesana, capoluogo della Magnifica Patria, ricca di istituzioni pubbliche, e tutta dedita ai traffici commerciali tra la pianura e la montagna.\nDopo aver conosciuto gli splendori ed i vizi della corte imperiale di Vienna e quella papale di Roma, nel 1584, Sebastiano Paride Lodron si trasfer\u00ec a Sal\u00f2. Sposato a Violante d'Arco (1586-1601), si prodig\u00f2 nell'istituzione di opere benefiche e, tramite l'ufficio di san Carlo Borromeo, al quale offr\u00ec 1.000 ducati rendita, nel vano tentativo di far erigere il capoluogo rivierasco a Vescovado. La faccenda era nata quando la nonna del conte Sebastiano, la contessa di Sant'Angelo, Domitilla Grifoni, di origini cremonesi, aveva ottenuto dalla Santa Sede una sede vescovile a Crema.\nIntenzionato ad ottenere lo stesso privilegio per Sal\u00f2, Sebastiano Paride Lodron, propose l'affare al Consiglio Speciale della comunit\u00e0 che subito accett\u00f2, visto che era pure vacante la sede vescovile a Brescia, e deleg\u00f2 a trattare a Roma il cappuccino padre Maria Bellintani. La Curia papale grad\u00ec di buon favore l'offerta, ma i comuni della Riviera, in special modo quello di Maderno, ai quali era stato richiesto il consenso, temendo che Sal\u00f2 potesse diventare ulteriormente sempre pi\u00f9 importante, si opposero affossando i desideri dell'illustre Conte.\nNel novembre del 1586 il Comune di Sal\u00f2 avvi\u00f2 le procedure, sostenute dal citato padre Maria Bellintani, per condurre nella cittadina i Padri Somaschi della Misericordia a insegnarvi grammatica, umanit\u00e0 e per esercitarvi i normali atti di culto. Il 29 agosto 1587 il consiglio destin\u00f2 in un primo momento una certa somma per provvedere al vitto dei religiosi, ma urgendo pensare anche all'abitazione e all'arredamento stanzi\u00f2 poi 500 ducati d'argento per fabbricare una chiesa e monastero.\nQui intervenne il conte Sebastiano Paride, che di tasca propria acquist\u00f2 il sito delle \"Chiodere\", addossato all'antica cinta muraria, dando cos\u00ec inizio alla costruzione del convento di Santa Giustina, mentre il Comune sgravato dalla spesa dei 500 ducati, gi\u00e0 destinati all'acquisto del fondo, li vers\u00f2 ai padri Somaschi per l'edificazione della chiesa.\nIl 5 ottobre del 1595 il conte Lodron, con altri benefattori salodiani, creava la Pia Congregazione della Carit\u00e0 Laicale che, ordinata in 15 articoli, si prefiggeva il compito di distribuire l'elemosina in Sal\u00f2 ai poveri bisognosi, con preferenza agli infermi, suddividendo il territorio del Comune in sei sestrieri o colonnelli, a ognuno dei quali era destinato uno dei deputati.\nNello stesso periodo provvide pure al trasferimento, previa autorizzazione del vescovo di Brescia e del senato Veneto, del seminario per i dodici giovani chierici di Valvestino, fondato nel 1570 da suo padre Sigismondo, dal conventino del Caffaro a Sal\u00f2 nel suo palazzo, oggi sede dell'ex collegio Civico e asilo comunale di via Brunati, affidandolo alla direzione dei Somaschi, ma mantenendo lui stesso la sorveglianza sulla scuola.\nIstitu\u00ec altres\u00ec una Congregazione della Misericordia o di S. Maria per le zitelle orfane e una Casa del Soccorso o delle Convertite per giovani traviate che rest\u00f2 attiva fino al 1697. Quest'ultima pia istituzione cre\u00f2 non pochi grattacapi al generoso benefattore in quanto \u201cspesso le ospiti lo disertarono per nulla attratte dal fascino della penitenza, e persino lo resero teatro delle loro turpitudini\u201d . Questi legati saranno successivamente raggruppati per una migliore organizzazione amministrativa nel cosiddetto Istituto Lodroneo. Nel 1601 con la morte della moglie Violante d'Arco si fece novizio cappuccino col nome di fra' Gianfrancesco.\nIl 27 gennaio del 1603 assegnava alla pia opera un consistente suo capitale di 3.000 ducati da riscuotere dal conte Gerolamo Lodron \u201cBarbarubra\u201d di Concesio, che poi diventer\u00e0 suo successore nella giurisdizione della Contea di Lodrone, con l'obbligo di dispensarli in opere di assistenza.\nSebastiano Paride Lodron mor\u00ec a Trento nel 1611 e fu sepolto nella Cattedrale di San Vigilio."}
{"id": "1329475", "revid": "24281", "url": "https://it.wikipedia.org/wiki?curid=1329475", "title": "Louie, Louie", "text": ""}
{"id": "1329476", "revid": "838137", "url": "https://it.wikipedia.org/wiki?curid=1329476", "title": "Oxegen", "text": "L'Oxegen \u00e8 un Festival musicale che dal 2000 si tiene annualmente nell'ippodromo di Punchestown, contea di Kildare, Irlanda.\nIn precedenza il festival, svoltosi per quattro edizioni a partire dal 2000, si chiamava Witnness ed era sponsorizzato dalla Guinness. Solitamente l'Oxegen si svolge ad inizio luglio, in concomitanza col festival scozzese T in the Park di cui condivide in gran parte la formazione. L'affluenza media \u00e8 di circa 80000 spettatori, molti dei quali si accampano sul posto.\n2006.\nI biglietti dell'edizione del 2006, messi in vendita il 3 marzo, furono esauriti in 48 ore. Il festival si svolse sabato 8 e domenica 9 luglio. La prima giornata fu segnata dal vento e dal cattivo tempo, la seconda si svolse sotto il sole.\nIl concerto dei The Who \u00e8 stato il primo in Irlanda dopo 35 anni. I Sigur R\u00f3s hanno suonato con la bandiera italiana sul palco per celebrare la vittoria italiana ai campionati del mondo di calcio la cui finale si era conclusa pochi istanti prima del concerto. Spezzoni della partita stessa furono trasmessi sui maxischermi del main stage prima dell'inizio di alcuni concerti.\nPolemiche.\nSubito dopo il festival ci furono notevoli polemiche sulla sicurezza. I media, ed in particolare alcuni quotidiani, hanno aspramente criticato gli standard di sicurezza soprattutto in riferimento al camping. La societ\u00e0 organizzatrice del festival, la \"MCD productions\", ha risposto con alcuni comunicati stampa e con azioni legali \"per evitare qualsiasi danno nei confronti dell'Oxegen o della \"MCD productions\" stessa\". Ufficialmente ci sono stati 225 arresti per droga ed un presunto stupro. Circa 200 persone hanno invece ricevuto cure mediche per abuso di alcool o droga.\n2007.\nL'edizione del 2007 si \u00e8 svolta il 7 e l'8 luglio. Un primo lotto di biglietti \u00e8 stato messo in vendita il 10 novembre 2006. Il resto dei biglietti \u00e8 stato messo in vendita il 2 marzo 2007 ed \u00e8 andato esaurito in circa un'ora. Come l'edizione precedente, il festival\n\u00e8 stato caratterizzato dalle avverse condizioni meteorologiche.\n2008.\nL'edizione 2008 si \u00e8 svolta per la prima volta in tre giorni, dall'11 al 13 luglio.\nGli utenti registrati al sito ufficiale del festival hanno avuto l'opportunit\u00e0 di acquistare i biglietti in anticipo, dalla mezzanotte del 27 novembre alle 7 del 30 novembre 2007."}
{"id": "1329477", "revid": "114344633", "url": "https://it.wikipedia.org/wiki?curid=1329477", "title": "Tunbridge Wells (borough)", "text": "Tunbridge Wells \u00e8 un borough del Kent, Inghilterra, Regno Unito, con sede a Royal Tunbridge Wells.\nIl distretto fu creato con il Local Government Act 1972, il 1\u00ba aprile, 1974 dalla fusione dei Municipal Borough di Royal Tunbridge Wells col Distretto urbano di Southborough, il Distretto rurale di Cranbrook e parte del Distretto rurale di Tonbridge.\nWard e parrocchie.\nIl consiglio di distretto comprende 48 rappresentanti delle 20 \"wards\" del \"borough\": 8 nel capoluogo (Broadwater, Culverden, Pantiles &amp; St Marks, Park, Rusthall, Sherwood &amp; St John's e St. James) e le altre nelle zone rurali.\nNel borough esistono poi le seguenti parrocchie, che escludono l'area del capoluogo:"}
{"id": "1329480", "revid": "231325", "url": "https://it.wikipedia.org/wiki?curid=1329480", "title": "M\u00e9nage \u00e0 trois", "text": "M\u00e9nage \u00e0 trois \u00e8 un'espressione francese indicante una relazione, non necessariamente di natura sessuale, ma in ogni caso di tipo sentimentale, fra tre persone. \nDescrizione.\nEssa pu\u00f2 tuttavia scaturire o risolversi essenzialmente in un rapporto sessuale di gruppo, che coinvolge tre partner contemporaneamente.\nIn questo tipo di relazione, tutti e tre i partecipanti, in ogni caso, sono in linea di massima consapevoli della presenza di un ulteriore partner.\nL'espressione \u00e8 utilizzata, spesso ironicamente, anche in riferimento a relazioni non necessariamente amorose o erotiche, per indicare ad esempio la frequentazione assidua di un trio di amici con un rapporto particolarmente stretto."}
{"id": "1329484", "revid": "484362", "url": "https://it.wikipedia.org/wiki?curid=1329484", "title": "Coviolo (Reggio Emilia)", "text": ""}
{"id": "1329485", "revid": "2519", "url": "https://it.wikipedia.org/wiki?curid=1329485", "title": "Chiostro di Santa Maria di Piedigrotta", "text": "Il chiostro di Santa Maria di Piedigrotta \u00e8 un chiostro monumentale di Napoli appartenente al complesso di Santa Maria di Piedigrotta e ubicato in piazza Piedigrotta.\nAnnesso nel 1450 alla chiesa di Piedigrotta, edificata almeno un secolo prima, fu costruito su commissione della famiglia Gaetani, la quale sostenne le opere di rifacimento del complesso religioso. Le modifiche apportate nel corso della seconda met\u00e0 del XV secolo furono ampliate e adattate per l'esigenza dei frati.\nDi forma rettangolare il chiostro, lungo trenta e largo ventisei metri, \u00e8 delimitato da otto arcate per sei, poggianti su un muretto alto sessanta centimetri. Le sottili colonne, poste ai margini delle arcate, hanno un diametro di sessanta centimetri. I capitelli, riferibili allo stile composito, differiscono gli uni dagli altri e ciascuno di essi ha il suo riferimento nei peducci che ornano il muro perimetrale dell'ambulacro. Il vertice delle volte a crociera, con lunette sollevate, dista cinque metri dal pavimento del corridoio.\nIl ruolo preminente di Onorato II Caetani (Gaetani d'Aragona), conte di Fondi, nella costruzione del pian terreno del chiostro \u00e8 attestato dagli stemmi Gaetani d'Aragona che ornano i capitelli delle colonne e i peducci situati ai quattro angoli del chiostro stesso. Il progetto delle decorazioni \u00e8 attribuito a Tommaso Malvito, al quale la stessa famiglia commission\u00f2 diverse opere a Fondi, nonch\u00e9 il portale marmoreo della chiesa dell'ospedale dell'Annunziata a Napoli.\nNel XVI secolo, con l'aggiunta di un ulteriore piano, le colonne portanti del pianterreno vennero rinforzate con pilastri che modificarono l'aspetto del chiostro quattrocentesco. Nel 1865 i lateranensi vennero espulsi dal convento destinato a sede dell'ospedale della Marina Militare."}
{"id": "1329489", "revid": "1543377", "url": "https://it.wikipedia.org/wiki?curid=1329489", "title": "Penny Flame", "text": "Lo pseudonimo deriva dalla canzone dei The Beatles \"Penny Lane\" e dalla sua abitudine a fumare.\nBiografia.\nNata ad Aurora (Colorado) come Jennifer \"Jennie\" Ketcham (suo vero nome), la Flame \u00e8 cresciuta nella San Francisco Bay Area ed ha debuttato nell'industria del cinema per adulti nel 2003. Si \u00e8 diplomata alla Campolindo High School di Moraga, in California. Per qualche anno ha lavorato in scene che la ritraevano da sola o con altre donne e ha girato le sue prime pellicole hardcore nel 2005. Ha inoltre partecipato a diverse pellicole con tema BDSM, sia in ruoli di slave che di mistress.\nLa gran parte delle scene interpretate dalla Flame \u00e8 del genere gonzo o \"reality porn\", spesso per siti come Naughty America e per case di produzione come Shane's World. Frequentemente sulla scena utilizza un linguaggio \"sporco\". Ha comunque interpretato anche produzioni importanti, la prima delle quali \u00e8 stata il film di James Avalon \"Darkside\" nel 2005, assieme a Hillary Scott.\nPer gli Shane's World Studios, la Flame ha diretto nel 2005 \"Shane's World: Girls Night Out 3\" e nel 2006 \"Shane's World: Girls Night Out 2\", \"Blazed and Confused\" e \"Blazed and Confused 2\". Nel tempo libero dipinge, e sul suo sito in Myspace e nei suoi film si \u00e8 espressa a favore della legalizzazione della marijuana.\nSecondo il sito IAFD, la sua carriera di attrice s'\u00e8 svolta negli anni dal 2002 al 2013\n. Come regista ha diretto nove film tra il 2005 ed il 2012."}
{"id": "1329492", "revid": "767487", "url": "https://it.wikipedia.org/wiki?curid=1329492", "title": "The First Four Years", "text": "The First Four Years \u00e8 una raccolta delle prime canzoni del gruppo hardcore punk statunitense Black Flag. Contiene al suo interno gli EP \"Nervous Breakdown\", \"Jealous Again\", \"Six Pack\", e il singolo \"Louie, Louie\", oltre a due bonus track."}
{"id": "1329493", "revid": "158913", "url": "https://it.wikipedia.org/wiki?curid=1329493", "title": "La fuga di Logan", "text": ""}
{"id": "1329497", "revid": "87243056", "url": "https://it.wikipedia.org/wiki?curid=1329497", "title": "Malika Mokeddem", "text": "Biografia.\nMalika Mokeddem, nata e cresciuta a K\u00e9nadsa, ha studiato medicina all'universit\u00e0 di Orano prima di essere costretta, per motivi politico-religiosi, a lasciare il suo paese e a trasferirsi in Francia. Qui ha esercitato la professione medica e, negli anni novanta, ha conosciuto il successo con il romanzo semi autobiografico \"Gente in cammino\". La vicenda racconta di una vecchia nomade di nome Zohra, che fin da bambina sogna di evadere dai confini del mondo patriarcale in cui \u00e8 nata. Questo sogno di libert\u00e0 ed emancipazione viene trasmesso a sua nipote, Leyla, che riuscir\u00e0 a realizzarlo. \nMentre il suo popolo combatte contro il colonialismo francese, la giovane conduce una dura lotta personale: riuscir\u00e0 a studiare, a viaggiare, a vivere secondo i suoi ideali di persona non sottomessa. Ideali pagati a caro prezzo: la fuga dall'Algeria e l'esilio.\nOpere.\nDi seguito viene riportato l'elenco delle opere della scrittrice algerina, con il titolo dell'edizione italiana (per le opere edite in Italia) e tra parentesi il titolo originale e l'anno di pubblicazione."}
{"id": "1329512", "revid": "767487", "url": "https://it.wikipedia.org/wiki?curid=1329512", "title": "Robbin Crosby", "text": "Biografia.\nNato e cresciuto a La Jolla, in California, Robbin Crosby entr\u00f2 a far parte dei Ratt nel 1981, insieme al virtuoso chitarrista Warren DeMartini, scrivendo molti dei pi\u00f9 grandi successi della band, come \"Round and Round\", \"Wanted Man\", \"Lay It Down\" e \"Dance\".\nDurante gli anni ottanta suscit\u00f2 l'interesse dei media per le sue frequentazioni sentimentali. Tra queste, Tawny Kitaen, top model in seguito legata anche a David Coverdale dei Whitesnake, che viene immortalata sulle copertine dell'EP \"Ratt\" (1983) e l'album \"Out of the Cellar\" (1984). In seguito fu sposato con la coniglietta di \"Playboy\" Laurie Carr dal 1987 al 1991. Lavor\u00f2 anche come produttore per la band Lillian Axe.\nNegli anni novanta ebbe problemi con la tossicodipendenza. Il suo contributo all'album \"Detonator\" (1990) fu decisamente pi\u00f9 defilato rispetto al passato, e nel seguente tour, venne sostituito da Michael Schenker. In particolare, durante uno show dei Ratt al Sun Plaza di Tokyo, Giappone, Crosby sbagli\u00f2 l'assolo di chitarra di \"Round and Round\", andando fuori nota davanti a migliaia di persone. Questi problemi lo costrinsero ad abbandonare la band nel 1991.\nNel 1994 gli venne diagnosticata un'infezione da virus HIV, che diventer\u00e0 poi AIDS. Mor\u00ec il 6 giugno 2002 per complicazioni dovute alla malattia e overdose di eroina."}
{"id": "1329514", "revid": "287204", "url": "https://it.wikipedia.org/wiki?curid=1329514", "title": "Lettera di Barnaba", "text": "La Lettera di Barnaba (gr. \u0392\u03b1\u03c1\u03bd\u03ac\u03b2\u03b1 \u1f18\u03c0\u03b9\u03c3\u03c4\u03bf\u03bb\u03ae) \u00e8 una lettera anonima, una delle Lettere apocrife del Nuovo Testamento. Fu composta in greco koin\u00e8 tra il 70 e il 132. Fu attribuita a Barnaba apostolo, collaboratore di Paolo di Tarso, ma dagli studiosi moderni \u00e8 considerata opera di uno scrittore sconosciuto. La datazione, come il luogo di composizione della Lettera, sono incerti.\nReputazione nei primi secoli.\nLa supposta origine apostolica dell'opera era per alcuni cristiani motivo per assegnarle un'autorit\u00e0 simile a quella accordata ai libri neotestamentari; ma quando si fiss\u00f2 il canone del Nuovo Testamento, essa ne \u00e8 rimasta esclusa e perci\u00f2 \u00e8 classificata come uno degli apocrifi del Nuovo Testamento. A differenza per\u00f2 di molti altri testi apocrifi, essa appartiene alla cosiddetta letteratura subapostolica, testi della fine del I secolo e dell'inizio del II secolo, quali la \"Didach\u00e9\", la \"Prima lettera di Clemente\", le \"Lettere di Ignazio\" e il \"Pastore di Erma\", che godettero di una notevole fortuna al punto che alcuni di essi sono contenuti, inseriti immediatamente dopo i libri canonici, in antichi manoscritti della Bibbia, per esempio nel \"Codex Alexandrinus\" e nel \"Codex Hierosolymitanus\".\nClemente Alessandrino, nel citare la \"Lettera di Barnaba\", adopera frasi quali \"Dice l'apostolo Barnaba\".\nOrigene ne parla come \"la \"lettera cattolica\" di Barnaba\", denominazione da lui per primo usata per le sette lettere cattoliche del Nuovo Testamento, che differiscono dalle lettere paoline nel non essere dirette ad una specifica chiesa o una specifica persona.\nL'inclusione dell'opera quasi come parte del Nuovo Testamento nel \"Codex Sinaiticus\" testimonia l'alta stima e lo status quasi canonico di cui godeva, ed \u00e8 prova della sua popolarit\u00e0 e della sua utilit\u00e0, ma non necessariamente della sua canonicit\u00e0.\nNel \"Codex Claromontanus\" del VI secolo si trova un catalogo (datato di due o tre secoli prima) di libri biblici insieme ai quali sono menzionati, con indicazione di incertezza della canonicit\u00e0, i libri \"Epistola di Barnaba\", \"Pastore di Erma\", \"Atti di Paolo\" e \"Apocalisse di Pietro\".\nUn simile catalogo, che si trova come appendice nella \"Cronografia\" di Niceforo I di Costantinopoli (758 circa\u2013828), descrive come \"contestate\" le quattro opere neotestamentarie \"Lettera di Barnaba\", \"Apocalisse di Giovanni\", \"Apocalisse di Pietro\" e \"Vangelo degli Ebrei\", ma allo stesso tempo le distingue dai sette elencati \"apocrifi del Nuovo Testamento\".\nTrasmissione.\nIl testo della \"Lettera di Barnaba\" \u00e8 conservato nel \"Codex Sinaiticus\" del IV secolo, che fu ritrovato da Konstantin von Tischendorf tra il 1844 e il 1859 nel monastero di Santa Caterina nel Sinai. Questo manoscritto contiene i libri dell'Antico Testamento (con i deuterocanonici) e del Nuovo Testamento, immediatamente dopo i quali mette la Lettera di Barnaba e il \"Pastore di Erma\".\nLa \"Lettera di Barnaba\" \u00e8 contenuta anche nel \"Codex Hierosolymitanus\" del 1056, scoperto nel 1873 dal metropolita ortodosso Philotheos Bryennios nella biblioteca del convento del Santo Sepolcro di Costantinopoli e conservato oggi presso il Patriarcato di Gerusalemme. In questo codice, che non contiene libri canonici, si trovano pure la \"Didach\u00e9\", le due \"Lettere di Clemente\" e la recensione lunga delle \"Lettere di Ignazio\".\nLa maggior parte del testo della \"Lettera di Barnaba\" \u00e8 conservata anche in una famiglia di una decina di manoscritti, della quale il capo stipite \u00e8 il \"Codex Vaticanus Graecus 859\". In questi i capitoli 1:1\u20139:2 della \"Lettera di Policarpo ai Filippesi\" sono seguiti dai capitoli 5:7b\u221221:9 della \"Lettera di Barnaba\" senza alcuna indicazione della rottura di continuit\u00e0. L'archetipo dev'essere stato copiato da un manoscritto in cui mancavano i fogli contenenti la fine di \"Policarpo\" e l'inizio di \"Barnaba\".\nIl \"Codex Corbeiensis\" del IX secolo, chiamato pure \"Codex Petropolitanus Lat. Q.v. I.n.38/39\", reca una versione latina (senza gli ultimi capitoli 18\u201321), versione fatta, al pi\u00f9 tardi, forse alla fine del IV secolo. In generale, questo testo rende l'originale greco abbastanza letteralmente, ma a volte \u00e8 pi\u00f9 breve e, in quei luoghi dove differisce dal testo dei due codici che contengono il testo completo (di solito concordi l'uno con l'altro), spesso coincide con quella famiglia di manoscritti nei quali mancano i primi capitoli.\nInoltre il Papiro 757, del III o IV secolo, contiene i versetti 9,1\u20136, e un manoscritto in siriaco del XIII secolo contiene tre versetti isolati. Esistono pure citazioni dell'opera negli scritti di Clemente Alessandrino, Origene, Didimo il Cieco e Girolamo.\nDatazione.\nSecondo Reidar Hvalvik, l'unica certezza concernente la data di composizione della \"Lettera di Barnaba\" \u00e8 che appartiene al periodo tra il 70 (anno della distruzione di Gerusalemme e del suo tempio) e l'ultima parte del II secolo (quando Clemente Alessandrino la cita); e si tende sempre pi\u00f9 a dichiarare impossibile essere pi\u00f9 precisi. \"Nessuna datazione precisa \u00e8 possibile: orientativamente lo scritto fu prodotto tra la fine del I e l'inizio del II secolo\". I tentativi di assegnare una data pi\u00f9 esatta sono solo congetture.\nRiferendosi ad Isaia 49,17, i versetti 16,3-4 della \"Lettera\" dichiarano: \"[Il Signore] dice: 'Ecco quelli che hanno distrutto questo tempio, essi lo edificheranno'. E si avvera. Durante la loro guerra fu distrutto dai nemici. Ora gli stessi servitori dei nemici lo riedificheranno\". Hvalvik riferisce questo alla distruzione del Secondo Tempio di Gerusalemme dai romani nel 70 e ad una speranza di vederlo ricostruire dagli stessi romani, speranza vigente prima dello scoppio della terza guerra giudaica (132\u2013135). L\u02ca\"Enciclopedia Britannica\" assegna 130 come ultimo anno possibile (\"l'opera pu\u00f2 essere di una data cos\u00ec tardiva come 130\") e indica come data effettiva \"\"circa\" 100\". L'edizione 1911 della stessa pubblicazione optava fortemente per il principato di Vespasiano (70\u201379), poco dopo che la \"Catholic Encyclopedia\" aveva espresso una preferenza per 130\u2212131 nel contributo di Paulin Ladeuze e per 96\u221298 in quello di John Bertram Peterson. In effetti non esiste alcun consenso fra gli studiosi su una data pi\u00f9 precisa dentro i limiti indicati dalla relazione che la \"Lettera\" avrebbe con il tempio di Gerusalemme.\nNel 1966, William H. Shea afferm\u00f2 che la datazione 100\u2013132 trova maggior supporto fra gli studiosi, inclusi \"autorit\u00e0\" come Konstantin von Tischendorf (1815\u20131874), Adolf von Harnack (1851\u20131930) e Edgar J. Goodspeed (1871\u20131962). Nel 2013, Abel Mordechai Bibliowicz disse che la maggior parte degli studiosi sostiene una datazione anteriore alla fine del primo secolo.\nHelmut Koester afferm\u00f2 nel 1995 che nessun libro del Nuovo Testamento si trova citato n\u00e9 esplicitamente n\u00e9 tacitamente nella \"Lettera di Barnaba\", da lui considerata anteriore al \"Vangelo secondo Matteo\": \"Non si pu\u00f2 dimostrare che [l'autore] abbia conosciuto ed usato i vangeli del Nuovo Testamento. Al contrario, ci\u00f2 che \"Barnaba\" presenta qui proviene dalla 'scuola degli evangelisti'. Si vede perci\u00f2 come le primissime comunit\u00e0 cristiane dedicavano particolare attenzione all'esplorazione delle Scritture al fine di comprendere e di raccontare la passione di Ges\u00f9. \"Barnaba\" rappresenta ancora la tappa iniziale del processo che seguit\u00f2 nel \"Vangelo di Pietro\", poi nel \"Vangelo secondo Matteo\", e fu completato in Giustino martire.\nAnche secondo Jay Curry Treat, mancano nella \"Lettera\" citazioni del Nuovo Testamento, con la possibile eccezione di un riferimento alla frase \"molti i chiamati, pochi gli eletti\" del \"Vangelo secondo Matteo\" , e perci\u00f2 non risulta con certezza che l'autore abbia conosciuto alcun vangelo scritto; pare pi\u00f9 probabile invece che la \"Lettera\" sia uno dei componenti di quella tradizione dalla quale attinsero i vangeli scritti.\nDi avviso contrario \u00e8 Everett Ferguson, secondo il quale ci\u00f2 che al 16,3\u20135 viene detto della ricostruzione del tempio riguarda il tempio spirituale del cuore dei credenti non giudei. Sulla data di composizione dice: \"Di solito viene assegnata al 130\u2212135, sebbene gli ultimi anni 70 sono stati proposti da alcuni e il periodo 96\u221298 \u00e8 una possibilit\u00e0\".\nAnche Miros\u0142aw Mejzner sostiene che, mentre il \"terminus post quem\" dell'opera \u00e8 indicato dalla distruzione del tempio materiale di Gerusalemme nel 70, della ricostruzione del tempio \"l'interpretazione spirituale sembra essere la pi\u00f9 logica e concorda con il pensiero di tutto il cap. XVI. Il nuovo tempio di Dio \u00e8 il cuore dei cristiani. Le parole 'gli stessi servitori dei nemici lo ricostruiranno' possono indicare, in tal senso, la pi\u00f9 comune categoria sociale dei pagano-cristiani\".\nLa rivista \"La Torre di Guardia\" dei Testimoni di Geova (che affermano che non risulta che i cristiani abbiano usato la croce nel culto prima del IV secolo, quando Costantino I la promosse come simbolo del cristianesimo apostata) ha attribuito al libro di Henry Dana Ward, \"History of the cross: the pagan origin, and idolatrous adoption and worship, of the image\" (Nisbet, Londra, 1871), l'affermazione che la \"Lettera di Barnaba\" fu scritta dopo l'adozione della croce come simbolo della cristianit\u00e0.\nLuogo di composizione.\n\u00c8 incerta non solo la data di composizione della \"Lettera di Barnaba\", ma anche la provenienza geografica. Secondo Giovanni Magnani, l'uso dell'allegoria fa pensare ad Alessandria d'Egitto. Altri concordano e aggiungono che Clemente Alessandrino fu il primo a farne menzione e che la citano spesso i teologi alessandrini. A giudizio di David Edward Aune, tale ipotesi \u00e8 confermata dalla menzione nella \"Lettera\" di sacerdoti pagani circoncisi. Reidar Hvalvik, Jos\u00e9 Pablo Mart\u00edn e James Carleton Paget giudicano includenti gli argomenti presentati a favore sia d'Alessandria sia della Siria-Palestina e dell'Asia Minore.\nAttribuzione.\nFra la fine del primo secolo ed il secondo, Clemente Alessandrino e Origene attribuirono il documento a Barnaba apostolo, collaboratore di Paolo di Tarso, al cui nome la accostarono anche Eusebio di Cesarea e Didimo il Cieco nel IV secolo. Questa attribuzione \u00e8 stata giudicata in seguito molto improbabile dalla maggioranza degli studiosi, e il documento \u00e8 attribuito ad uno scrittore sconosciuto, diverso da Barnaba apostolo, come sottolineato dal biblista Giuseppe Ricciotti e lo storico Alberto Pincherle .\nNel 1989, Simon Tugwell ha riproposto l'ipotesi di Barnaba come autore.\nTitolo attribuito.\nChi per primo attribu\u00ec al documento un nome specifico fu Origene nel III secolo, che nel suo \"Contra Celsum\", I, 63 lo chiam\u00f2 \"la Lettera cattolica di Barnaba\".\nIntorno al 323, Eusebio di Cesarea ne parla nella sua \"Storia ecclesiastica\" (III, 25) come \u1f21 \u03c6\u03b5\u03c1\u03bf\u03bc\u03ad\u03bd\u03b7 \u0392\u03b1\u03c1\u03bd\u03ac\u03b2\u03b1 \u1f18\u03c0\u03b9\u03c3\u03c4\u03bf\u03bb\u03ae; l'aggettivo \u03c6\u03b5\u03c1\u03bf\u03bc\u03ad\u03bd\u03b7 \u00e8 stato tradotto in francese da \u00c9mile Grapin con \"attribu\u00e9e\" (attribuita) e in inglese da Christian Frederick Crus\u00e9 con \"called\" (detta) ma da Arthur Cushman McGiffert con \"extant\" (esistente).\nIl titolo di \"Lettera di Barnaba\" si ritrova sia nel \"Codex Sinaiticus\" del 330-350, che nel \"Codex Hierosolymitanus 54\" del 1056. Un titolo simile appare nel \"Codex Vaticanus Graecus 859\" dell'XI secolo, il quale indica come titolo \"Lettera dell'apostolo Barnaba compagno di san Paolo Apostolo\". Lo stesso titolo appare nel manoscritto greco Barberini 7, del XV o XVI secolo, derivato da quello vaticano.\nPer la \"Lettera di Barnaba\", il passaggio dall'et\u00e0 dei manoscritti a quella delle edizioni stampate fu segnato con la pubblicazione nel 1645 dell\"editio princeps\", che per titolo dava \"Lettera cattolica attribuita a san Barnaba apostolo\". Nello stesso XVII secolo seguirono altre sei edizioni con titoli quali \"Lettera di san Barnaba\" (1646) e \"Lettera cattolica di san Barnaba apostolo\" (1672 e 1685).\nDi Giovanni Battista Gallicciolli \u00e8 apparsa nel 1797 una traduzione italiana sotto il titolo \"Lettera universale di San Barnaba apostolo\". Ancora nel 1847 la descrizione \"cattolica\" o \"universale\" faceva parte del titolo adoperato nell'edizione di Eduard von Muralt, \"Lettera Apostolica di Barnaba\".\nNel 1857 Albert Rudolf Maximilian Dressel, nel suo epocale \"Patrum Apostolicorum Opera\", rigett\u00f2 l'uso per la \"Lettera\", diretta com'era ad una comunit\u00e0 particolare, di tale aggettivo. che inoltre non le \u00e8 attribuito in nessuno dei manoscritti esistenti. Dressel mise \"Lettera di Barnaba Apostolo\" come intestazione del documento nella sola pagina 1: in tutte le altre pagine sia del testo che dei prolegomeni (p. xii) mise sempre \"Lettera di Barnaba\".\nFino alla pubblicazione del \"Codex Sinaiticus\" nel 1862 e del \"Codex Hierosolymitanus\" nel 1875, tutte le edizioni erano incomplete, dovendo impiegare per i primi capitoli, che mancavano nei manoscritti allora conosciuti, una antica traduzione latina, che si trova nel \"Codex Corbeianus\". La ristampa dell'opera di Dressel nel 1863 non ne alter\u00f2 il testo ma aggiunse ai prelegomeni i testi della \"Lettera di Barnaba\" e del \"Pastore di Erma\" trovati nel \"Codex Sinaiticus\" e pubblicati l'anno precedente 1862, e una lista delle differenze fra questi e i correspondenti testi di Dressel. (pp. lxiii-xcvi).\nNel 1865, Alexander Roberts e James Donaldson pubblicarono non una edizione della \"Lettera\" ma una traduzione inglese. Secondo essi, il \"Codex Sinaiticus\" ha \"Epistola di Barnaba\" per titolo, mentre Dressel riporta \"Epistola di Barnaba l'apostolo\" dal manoscritto Vaticano del testo latino; il testo del \"Codex Sinaiticus\" \u00e8 in molte parti corrottissimo; e Origene descrive la \"Lettera\" come \"cattolica\".\nNel 1875 e apparsa l'attesa revisione dell'opera di Dressel a cura di Oscar von Gebhardt, Adolf von Harnack e Theodor Zahn. Questa, come tutte le edizioni posteriori, si riferisce alla \"Lettera di Barnaba\" senza mai aggiungere al titolo n\u00e9 \"cattolica\" n\u00e9 \"apostolo\". Questo vale anche per l'edizione (con traduzione inglese) 1891 di John Baptist Lightfoot, chiamata ancora nel XXI secolo \"il pi\u00f9 famoso dei testi in discussione\": e di cui una versione rivista e aggiornata fu pubblicata nel 2007.\nContenuto.\nLa \"Lettera di Barnaba\" ha forma meno di lettera (le manca l'indicazione dell'identit\u00e0 del mittente e dei destinatari) che di omelia parenetica o di trattato teologico. Sia nella forma che nel contenuto manifesta spiccate somiglianze con la \"Lettera agli Ebrei\", che Tertulliano attribu\u00ec a Barnaba apostolo. Il documento per\u00f2 non \u00e8 totalmente privo di caratteristiche epistolari, e Reidar Hvalvik sentenzia che \u00e8 davvero una missiva.\nSulla base della materia trattata, l'opera pu\u00f2 essere divisa in due parti. La prima parte (capitoli 1\u201317) espone una polemica anticultuale, mette in contrapposizione il popolo giudeo e quello cristiano, e presenta il suo insegnamento sull'alleanza, sull'incarnazione del Figlio di Dio, sulla passione e sul battesimo, su Ges\u00f9 Figlio di Dio e non dell'uomo, sul sabato e sul tempio. La seconda parte (capitoli 18\u201321) tratta la dottrina delle due vie, tema anche della coeva \"Didach\u00e9\".\nNella prima parte l'autore insiste che bisogna interpretare spiritualmente, non letteralmente, i testi veterotestamentari, quali le norme riguardanti i sacrifici (cap. 2), il digiuno (cap. 3), la circoncisione (cap. 9), i cibi proibiti (cap. 10), il sabato (cap. 15), il tempio (cap. 16). Mette al centro la passione di Ges\u00f9, causa della remissione dei peccati e spiegazione/compimento delle profezie e delle prefigurazioni dell'Antico Testamento: \"Per questo il Signore sopport\u00f2 di dare la sua carne alla distruzione: perch\u00e9 fossimo santificati con la remissione dei peccati, vale a dire con l'effusione del suo sangue.\" Prefigurazioni di Ges\u00f9 e della passione sono da lui individuate nel capro espiatorio (cap. 78), nella giovenca rossa (cap. 8), nella nomina di Giosu\u00e8, omonimo di Ges\u00f9 in greco (cap. 12), nelle braccia di Mos\u00e8 estese (secondo il testo biblico della \"Septuaginta\", che era \"la Bibbia della Chiesa primitiva\") durante la battaglia contro Amalek (cap. 12).\nMidrash e gematria.\nSecondo David Dawson, nella \"Lettera di Barnaba\" la scelta delle immagini e degli esempi rende evidente il carattere giudaico della mentalit\u00e0 dell'autore, nonostante la gi\u00e0 esistente scissione fra cristiani e giudei \u2013 infatti l'inserimento nella liturgia della sinagoga della Birkat Ha Minim avvenne intorno all'85. Ne sono prove la struttura da \"talmud\" o da \"didach\u00e9\" (\"insegnamento\") in due parti, l'una \"haggadah\" e l'altra \"halakha\", e la tecnica allegorica con cui interpreta brani della \"Septuaginta\" alla maniera dei midrashim. Applica testi biblici alla situazione del suo tempo in una maniera che ricorda i \"pesher\" di Qumran.\nL'uso del midrash, interpretazione creativa di testi biblici tipica della letteratura rabbinica, si trova anche nel Nuovo Testamento e in altri scritti dei primi cristiani, i quali l'applicavano nella convinzione che tutta la Scrittura riguarda Ges\u00f9. A giudizio di James L. Bailey, l'impiego nei vangeli di testi della Bibbia ebraica \u00e8 frequentemente di carattere midrascico. Daniel Boyarin lo afferma in relazione con il Prologo del Vangelo secondo Giovanni. Interpretazioni allegoriche di testi veterotestamentari visti come prefigurazioni di Ges\u00f9 si trovano anche in Giovanni , Galati e 1 Pietro . Ancora nei Vangeli secondo Matteo e Luca ci sono passi di tipo midrash nei racconti delle Tentazioni di Ges\u00f9 e in relazione alla sua nascita.\nL'impiego della tecnica del midrash era soggetto a numerose norme ben consolidate che la distinguevano dalla mera inventiva libera, ma alcuni studiosi, non sapendo riconoscere l'uso del midrash in testi quali il Vangelo secondo Matteo, hanno valutato in modo peggiorativo tali testi.\nSono stati espressi simili giudizi negativi anche sull'abbondante uso del midrash nella \"Lettera di Barnaba\".\nNel 1867, Alexander Roberts e James Donaldson la boll\u00f2 di \"numerose inesattezze riguardanti le norme e i riti mosaici\" e di \"assurde e insignificanti interpretazioni della Scrittura\".\nL'autore impiega anche un'altra tecnica dell'esegesi giudaica, la gematria, con la quale si attribuiva significato religioso al valore numerico delle lettere e che, se applicata, come nella \"Lettera di Barnaba\", alle lettere greche, \u00e8 chiamata anche isopsefia. L\"Apocalisse di Giovanni\" accenna a tale tecnica a proposito del numero della bestia.\nL'interpretazione del passo biblico \"Genesi\" 17,23\u201327 che appare nel capitolo 9 della \"Lettera di Barnaba\" \u00e8 stata definita un \"esempio classico\" dell'interpretazione allegorica o midrascica. Nel vedere nel testo veterotestamentario, da lui conosciuto nella versione \"Septuaginta\", che era la Bibbia dei primi cristiani, il numero \"\u03a4\u0399\u0397\", numerali greci corrispondenti a \"318\", \u00e8 venuto alla mente dell'autore il nome di Ges\u00f9 (\u0399\u0397\u03a3\u039f\u03a5\u03a3), spesso abbreviato come e la forma della lettera \u03a4 gli ricord\u00f2 quella della croce. La stessa gematria si trova negli scritti di Clemente Alessandrino, e William Barclay not\u00f2 che, dato che la lettera \u03a4, che rappresenta il numero 300, ha la stessa forma della croce, dovunque nell'Antico Testamento i Padri della Chiesa incontravano il numero 300, ci vedevano una prefigurazione della croce di Cristo.\nPhilip Carrington dice: \"Barnaba pu\u00f2 essere artificiale, irritante e ipercritico; ma sarebbe ingiusto giudicarlo sulla base delle sue dichiarazioni meno felici. La sua interpretazione degli animali e dei pesci impuri era in linea con il pensiero del suo tempo, espresso, per esempio, nella \"Lettera di Aristea\". La sua numerologia pure era una maniera di pensare allora alla moda, anche se rende impaziente lo studioso moderno\". Robert A. Kraft osserva che alcuni elementi della materia di cui si \u00e8 servito il redattore finale della \"Lettera\" \"certamente sono anteriori all'anno 70 e sono in qualche modo tradizioni atemporali dell'ebraismo ellenistico, come, ad esempio, le allegorie nel cap. 10 riguardanti le norme sui cibi proibiti, e l'insegnamento sulle Due Vie. Si deve a tali elementi gran parte dell'importanza della \"Lettera\" per la comprensione da parte nostra del cristianesimo primitivo e di quanto esso eredit\u00f2 dal tardo giudaismo\". E Andrew Louth commenta: \"\"Barnaba\" suona strano alle orecchie moderne: infatti l'allegoria \u00e8 fuori moda e nella \"Lettera\" c'\u00e8 poco altro. Ma \u00e8 di abbastanza recente data la moda di escludere l'allegoria e le mode sono mutevoli\".\n\"Gnosis\".\nNel capitolo iniziale, la \"Lettera di Barnaba\" dichiara di intendere che i destinatari abbiano, oltre alla fede, la perfetta conoscenza.\nLa conoscenza (in greco, \u03b3\u03bd\u1ff6\u03c3\u03b9\u03c2, \"gnosis\") alla quale \u00e8 dedicata la prima parte (capitoli 1\u221217) della \"Lettera\" \u00e8 \"una \u03b3\u03bd\u1ff6\u03c3\u03b9\u03c2 di tipo essenzialmente pratica, di carattere piuttosto mistico, che cerca di far intendere il senso pi\u00f9 profondo della Scrittura\", della quale tale prima parte, di carattere esclusivamente esegetica, fornisce una interpretazione spirituale.\nAll'inizio (cap. 18,1) della seconda parte, la \"Lettera\" dichiara di rivolgere ora l'attenzione ad \"un'altra conoscenza\" (\u03b3\u03bd\u1ff6\u03c3\u03b9\u03c2). Tale diversa \"gnosis\" \u00e8 \"la conoscenza della volont\u00e0 di Dio, l'arte di enumerare e specificare i suoi comandamenti e di applicarli alle situazioni diverse\", una \"gnosis\" non pi\u00f9 esegetica ma di tipo halakhah.\nLa \"gnosis\" della \"Lettera di Barnaba\" non la accomuna affatto con lo gnosticismo. Al contrario, dimostra \"un atteggiamento implicitamente anti-gnostico\": \"La \"gnosis\" di Barnaba pu\u00f2 essere vista come precursore della \"gnosis\" di Clemente Alessandrino, il quale distingueva la 'vera' \"gnosis\" dalla 'falsamente denominata conoscenza' adottata dagli eretici\".\nCritiche alla Lettera di Barnaba.\nLa \"Catholic Encyclopedia\" del 1907 osserva che \u00abda un punto di vista letterario\u00bb l'epistola di Barnaba non ha alcun merito. Giudica lo stile noioso, espressivamente povero, carente di chiarezza ed eleganza e non corretto. Rileva che le numerose divagazioni in essa contenute, sono da imputare alla debole logica dell'autore che non ha sotto controllo la materia che tratta.\nAnche il contenuto esegetico della lettera di Barnaba \u00e8 considerato da alcuni studiosi \"bizzarro\" ed \"assurdo\", come per esempio le sue opinioni per arrivare a definire la forma a \u03a4 dello \"stauros\", la croce di Ges\u00f9.\nLa \"Cyclop\u00e6dia of Biblical, Theological, and Ecclesiastical Literature\" di McClintock e Strong (1867) ristampa i commenti di John Kitto, che, a proposito del \u00abtentativo di mostrare che Abramo, nel circoncidere i suoi servitori, aveva un riferimento speciale a Cristo e alla sua crocifissione\u00bb, afferma nella sua \"Cyclop\u00e6dia of Biblical Literature\" del 1843: \u00abEvidentemente lo scrittore non era a conoscenza delle Scritture Ebraiche e ha anche commesso l'errore di supporre che Abramo avesse familiarit\u00e0 con l'alfabeto greco alcuni secoli prima che esso esistesse\u00bb. La rivista \"Svegliatevi!\" dei Testimoni di Geova riportando la dichiarazione di un traduttore della lettera in inglese, in effetti quella della \"Ante-Nicene Christian Library\" (1867), ripresa poi nell'opera \"Ante-Nicene Fathers\" (1885), che la lettera contiene \u00abnumerose inesattezze\u00bb e \u00abinterpretazioni delle Scritture assurde e insignificanti\u00bb, e \u00abche il suo scrittore si concede molte sciocchezze nel voler dimostrare una sorta di conoscenza superiore\u00bb.\nGiudizi sull'antigiudaismo della lettera.\nLa Lettera \u00e8 criticata da diversi studiosi che sostengono sia chiaramente antisemita e che insieme ad alcune altre opere dei Padri della Chiesa sia alla base delle radici dell'antisemitismo fra i cristiani. Bart Ehrman la boll\u00f2 come \u00abla pi\u00f9 antigiudaica di qualsiasi cosa mai entrata nel Nuovo Testamento\u00bb, e l\"Enciclopedia Britannica\" qualifica l'autore come \u00abmolto antigiudaico\u00bb e convinto che l'Antico Testamento non potesse essere compreso dai giudei. Nel capitolo 16 della lettera, i giudei sono definiti \u00abmiserabili\u00bb ed \u00aberranti nell'errore\u00bb, e il dott. William H. Shea, membro del \"Biblical Research Institute\" avventista, che dedica in una sua opera un paragrafo all'anti-giudaismo della lettera di Barnaba \u00e8 convinto che la lettera contiene diversi errori anche basati sul pregiudizio antigiudaica dell'autore come per esempio quello che arriva a negare \u00abche Dio abbia mai avuto un patto con Israele dopo che fu rotto dall'idolatria al Monte Sinai\u00bb.\nQueste critiche sono mitigate da, per esempio, Abel Mordechai Bibliowicz, ricercatore indipendente citato in alcune opere di accademici, il quale fa notare che gli attacchi della Lettera di Barnaba sono diretti non contro i giudei, ma contro i cristiani giudaizzanti La stessa interpretazione si trova gi\u00e0 nella \"Jewish Encyclopedia\" del 1906, secondo cui unicamente il conflitto interno fra seguaci di Paolo e i giudeocristiani pu\u00f2 spiegare le caratteristiche peculiari del documento, rilevando \u00abche il suo scrittore sembra essere stato un ebreo convertito, il cui zelo fanatico lo ha reso un acerrimo oppositore dell'ebraismo all'interno della Chiesa cristiana\u00bb."}
{"id": "1329518", "revid": "287204", "url": "https://it.wikipedia.org/wiki?curid=1329518", "title": "Colle di Vars", "text": "Il Colle di Vars, in francese Col de Vars, \u00e8 un valico alpino delle Alpi Cozie francesi.\nDescrizione.\nIl colle \u00e8 situato tra i dipartimenti delle Alte Alpi e delle Alpi dell'Alta Provenza e mette in comunicazione la Valle dell'Ubaye con il Queyras. Raggiunge un'altezza di 2.111 metri sul livello del mare ed \u00e8 attraversato dalla Route des Grandes Alpes.\nCiclismo.\n\u00c8 stato reso celebre da alcune imprese ciclistiche durante il Tour de France e il Giro d'Italia. Dal punto di vista del ciclismo si caratterizza per una scalata di 9,5\u00a0km, relativamente semplice nella prima parte, mentre nei pressi della cima la pendenza arriva a toccare il 12%."}
{"id": "1329526", "revid": "1186766", "url": "https://it.wikipedia.org/wiki?curid=1329526", "title": "Sacchi", "text": ""}
{"id": "1329532", "revid": "125166322", "url": "https://it.wikipedia.org/wiki?curid=1329532", "title": "Pandolfo Collenuccio", "text": "Biografia.\nFiglio di un maestro di grammatica originario di \"Coldellanoce\", frazione di Sassoferrato, si laure\u00f2 in Giurisprudenza a Padova nel 1465. Frequent\u00f2 la corte di Pesaro ricoprendo numerose cariche politiche (fu fra l'altro vicario generale di Costanzo I Sforza) e svolgendo importanti missioni diplomatiche; guid\u00f2 fra l'altro la delegazione presso Sisto IV che riusc\u00ec a ottenere la signoria di Pesaro per Giovanni Sforza, figlio illegittimo di Costanzo I. La sua carriera di cortigiano e diplomatico lo mise anche in contatto con Lorenzo de' Medici e Poliziano. Nel 1488, tuttavia, proprio per contrasti con Giovanni Sforza, in seguito a una diatriba col signore di Camerino Giulio Cesare da Varano, Collenuccio fu imprigionato, sub\u00ec la confisca dei beni, e fu infine costretto a lasciare la citt\u00e0 natale per l'esilio (1489).\nLa fama di umanista (\u00e8 stato fra l'altro il primo ad aver studiato gli Etruschi e ad aver creato il primo museo di scienze naturali in Italia) e l'abilit\u00e0 di diplomatico e uomo politico gli valsero la protezione di Lorenzo il Magnifico, dei Gonzaga, che nel 1491 lo fecero nominare podest\u00e0 di Mantova, e soprattutto di Ercole I d'Este. Quest'ultimo nomin\u00f2 Collenuccio dapprima consigliere e in seguito capitano di Giustizia (1500), e lo invi\u00f2 come ambasciatore presso l'imperatore e il papa Alessandro VI.\nIn qualit\u00e0 di legato di Ercole I, sostenne la causa di Cesare Borgia nel corso della seconda spedizione romagnola di quest'ultimo; pertanto, quando Cesare Borgia conquist\u00f2 Pesaro, Collenuccio ottenne la restituzione dei beni che gli erano stati confiscati da Giovanni Sforza. Morto Cesare Borgia e tornato a Pesaro Giovanni Sforza, Collenuccio si rifugi\u00f2 nuovamente a Ferrara da Ercole d'Este. La sua morte fu conseguenza di una trappola tesagli da Giovanni Sforza. Il signore di Pesaro gli aveva fatto intendere, infatti, che avrebbe permesso il suo ritorno in patria; ma non appena Collenuccio mise piede a Pesaro, Sforza lo fece imprigionare, torturare e infine uccidere, senza processo.\nOpere.\nLa maggior parte delle opere letterarie e storiche di Collenuccio, in latino e in volgare, sono state composte dopo la prima condanna (1489) e sono state pubblicate postume per lo pi\u00f9 a cura del figlio. Molto interessanti, e indispensabili per comprendere la vita spirituale del XV secolo, le cosiddette \"Operette morali di Collenuccio\", scritte in latino e volgare negli anni dell'esilio, e riunite in volume, assieme alle \"Poesie latine e volgari\", a cura di Alfredo Saviotti .\nScrisse anche un'originale opera naturalistica, la \"Pliniana defensio\", per difendere Plinio dalle accuse di Niccol\u00f2 Leoniceno. Lo scritto, diffidando del principio di autorit\u00e0, propende per uno stile della ricerca naturalistica fondato sull'esperienza.\nI versi, sia quelli in lingua latina che in lingua italiana, hanno invece in genere scarso valore, tranne la \"Canzone alla Morte\", giudicata uno dei migliori risultati poetici della lirica del secolo XV e, anche alla luce della tragica fine dell'autore, un esempio di stoicismo umanistico. La morte, essendo considerata la vita una catena non interrotta di tormenti e delusioni, viene invocata come donatrice di pace.\nLa principale opera storica di Pandolfo Collenuccio, quella alla quale \u00e8 maggiormente legata la sua la fama, \u00e8 il \"Compendio delle istorie del regno di Napoli\". Iniziata nel 1498 per incarico del duca Ercole I d'Este, fu pubblicata solo trentacinque anni dopo la morte dell'autore."}
{"id": "1329534", "revid": "1305772", "url": "https://it.wikipedia.org/wiki?curid=1329534", "title": "Beautiful Girls (Sean Kingston)", "text": "Beautiful Girls \u00e8 il singolo di esordio del cantante giamaicano Sean Kingston, tratto dal primo album dell'artista \"Sean Kingston\" del 2007. \nNel brano Sean Kingston fa uso dell'Auto-Tune.\nDescrizione.\nIl brano \u00e8 sviluppato su un campionamento di \"Stand by Me\" di Ben E. King. L'argomento della canzone \u00e8 quel che pu\u00f2 succedere a un uomo quando viene lasciato da una ragazza, portandolo anche al suicidio. Per questo la canzone \u00e8 stata censurata da molte radio sostituendo la parola \"suicidal\" con \"in denial\", mentre su MTV viene semplicemente non sostituita. La canzone ha ottenuto un ottimo airplay gi\u00e0 prima dell'uscita digitale e ha debuttato alla posizione numero 17 della classifica \"Hot 100\" con le sole vendite digitali. La pubblicazione era programmata per il 26 luglio 2007 ma per un errore era disponibile in rete gi\u00e0 dal 24 luglio, mentre nei negozi \u00e8 stato rispettato il termine stabilito. Una settimana dopo la pubblicazione risult\u00f2 essere la canzone pi\u00f9 scaricata nei download legali, debuttando con download legali nella prima settimana e permise a Kingston di diventare il primo cantante nato nel 1990 a raggiungere tali risultati in classifica. La settimana successiva passa dalla posizione 23 alla prima posizione della \"Billboard Hot 100\" ottenendo ottimi piazzamenti anche nelle \"Hot 100 Airplay\" e \"Canadian Hot 100\".\nAltre versioni.\nDella canzone sono gi\u00e0 state fatte svariate cover e remix da artisti di prestigio. Il remix ufficiale \u00e8 opera di Fabolous e Lil' Boosie, mentre altri sono stati eseguiti da Shreek Lauch, Lil' Mama e tanti altri.\nLe cover sono invece state eseguite da artisti come JoJo, Collie Buddz e James Longhornhave. Una cover speciale \u00e8 stata eseguita da Russell Crowe and the Merry Men, durante il tour promozionale del film di Ridley Scott Robin Hood.\nVideo musicale.\nIl video \u00e8 stato presentato il 29 giugno 2007 sul portale \"Yahoo! Musica\" e il tema principale \u00e8 l'esibizione del cantante in un locale, sia in epoca moderna che negli anni cinquanta.\nNel video compare anche la rapper statunitense Lil Mama."}
{"id": "1329535", "revid": "78273", "url": "https://it.wikipedia.org/wiki?curid=1329535", "title": "Col del Vars", "text": ""}
{"id": "1329569", "revid": "181699", "url": "https://it.wikipedia.org/wiki?curid=1329569", "title": "San Bartolomeo (Reggio Emilia)", "text": "San Bartolomeo o Villa San Bartolomeo, nella forma arcaica conosciuta anche come San Bartolomeo in Sassoforte (\"San Bertlam\u00e8\" in dialetto reggiano) \u00e8 una frazione del comune di Reggio Emilia posta a 9\u00a0km dal centro della citt\u00e0 e a 3\u00a0km da Cavriago, nella zona sud-ovest del territorio comunale.\nStoria.\nIl luogo \u00e8 ricordato col nome di \"Saxum forte\" in un documento del 1017 quando vi era un castello appartenente alla famiglia attonide degli Arduini. Rovine di esso sono state trovate sulla riva del torrente, dove rimane il toponimo di \"Castellazzo\".\nNel 1447 il territorio di S. Bartolomeo era annesso al comune di Quaresimo, poi fu ceduto ad alcune famiglie reggiane per poi essere unito in periodo repubblicano al comune di Reggio, poi a quelli di Cavriago e Bibbiano, dal 1801 al 1805, form\u00f2 comune a s\u00e9, indi divenne frazione di quello di Reggio.\nIl progetto delle terme.\nNel 1880 il senatore Ulderico Levi, fece scavare nella valle del torrente un pozzo per alimentare l'acquedotto di Reggio. Vi trov\u00f2 invece un'acqua salso-bromo-iodica, che non serv\u00ec al suo scopo. Ritenendola un ramo della sorgente di Montecatini Terme, progett\u00f2 poi di costruirvi uno stabilimento termale, che non si effettu\u00f2, perch\u00e9 un'analisi operata nel 1913, riconobbe che l'acqua presentava solamente una minima quantit\u00e0 di gas acido solforico.\nLuoghi di culto.\nLa chiesa di San Bartolomeo deve la sua forma attuale al restauro del 1935-41. Da segnalare all'interno di essa una bella porta di rovere del 1891 e un quadro di un ignoto seicentesco raffigurante San Bartolomeo."}
{"id": "1329571", "revid": "254059", "url": "https://it.wikipedia.org/wiki?curid=1329571", "title": "Massimiliano Lodron", "text": "Biografia.\nMassimiliano Alar Valentino Settimo Lodron nacque il 20 aprile del 1727, settimo figlio del conte Gerolamo Giuseppe Lodron (1694-1787) e di Anna Margherita von Wolkenstein (1694-1733).\nAl contrario del fratello Domenico Antonio Lodron, uomo d'arme, Massimiliano abbracci\u00f2 la carriera ecclesiastica. Studi\u00f2 a Salisburgo, Strasburgo e a Roma.\nFu signore feudale di Lodrone e Castel Romano, conte di Cimbergo e signore di Val Vestino; senior dell'intero casato. Nel 1743 ordin\u00f2 al parroco di Magasa la registrazione in un \u201c\"Libro formato da me Ascanio Glisenti curato di Magasa per commando di s. e. rev.ma Massimigliano conte Lodrone arciprete di Villa dal quale chiaro appariscono le Messe fatte celebrare dalli eredi del q. molto rev.do sig.r d. Carlo Tonoli in esecuzione di suo testamento 31 ottobre 1691 e poi per obbligazione passata in detti eredi l'anno 1743. E perch\u00e9 li medesimi eredi sono divisi in tre famiglie e cio\u00e8 Bernardo q. Carlo, Giovanni Tonoli q. Bernardo di Magasa ed altro Giovanni Tonoli q. Carlo di Pedersano si \u00e8 fatto cadauno nome il suo particolare registro\"\u201d.\nMecenate e benefattore.\nNel 1751 divent\u00f2 arciprete di Villa Lagarina subentrando, dopo la rinuncia, al fratello Sebastiano. Figura di mecenate, nel 1754 commission\u00f2 la pittura di 13 sancette votive. Canonico della cattedrale di Bressanone nel 1760 e della collegiata di Nives a Salisburgo, fu estimatore del musicista austriaco Wolfgang Amadeus Mozart, che conobbe personalmente, assieme al padre Leopold, nell'inverno del 1769, a Rovereto, mentre il famoso salisburghese intraprendeva il suo viaggio in Italia.\nSacerdote zelante e integerrimo amministratore delle Giurisdizioni di Castellano e Castelnuovo e della Contea di Lodrone-Val Vestino. Contribu\u00ec ai lavori di abbellimento della chiesa di Villa Lagarina. Fond\u00f2 e elarg\u00ec opere di assistenza in modo particolare per i poveri e le giovani. Dimor\u00f2 tra Villa Lagarina, Bressanone e Salisburgo. Mor\u00ec nel 1733.\nMassone, fece parte degli Illuminati di Baviera (con il nome \"Numa Pompilio\")."}
{"id": "1329573", "revid": "3115", "url": "https://it.wikipedia.org/wiki?curid=1329573", "title": "Pedro Casald\u00e1liga Pl\u00e1", "text": "Biografia.\nEntrato nella Congregazione dei Missionari figli del Cuore Immacolato di Maria o \" Congregazione Claretiana\" nel 1943, fu consacrato sacerdote a Montju\u00efc, Barcellona, il 31 maggio 1952. Nel 1968 si trasfer\u00ec in Amazzonia, Brasile.\nDivenne amministratore apostolico della prelatura territoriale di S\u00e3o F\u00e9lix il 27 aprile 1970 da papa Paolo VI. Nominato, successivamente, primo prelato di S\u00e3o F\u00e9lix il 27 agosto 1971, fu consacrato vescovo il 23 ottobre successivo.\nPresent\u00f2, al compimento dei 75 anni di et\u00e0, la rinuncia al governo della prelatura, per raggiunti limiti d'et\u00e0. Il 2 febbraio 2005 Giovanni Paolo II accett\u00f2 la rinuncia.\nImpegno politico e sociale.\nSeguace della Teologia della Liberazione, assunse come motto per il suo stemma \"Nada possuir, nada carregar, nada pedir, nada calar e, sobretudo, nada matar\" (\"Nulla possedere, nulla prendere a carico, nulla chiedere, nulla tacere e soprattutto non uccidere nessuno\"). Fu poeta e autore di vari libri.\nDurante la dittatura militare in Brasile, fu minacciato di morte diverse volte (clamorosa la sera dell'11 ottobre 1976, in cui fu ucciso padre Jo\u00e3o Bosco Burnier) e minacciato di espulsione dal Brasile; in sua difesa si schier\u00f2 l'allora arcivescovo di San Paolo, Paulo Evaristo Arns.\nSuccessione.\nA Pedro Casald\u00e1liga \u00e8 succeduto Leonardo Ulrich Steiner, O.F.M., brasiliano.\nGenealogia episcopale.\nLa genealogia episcopale \u00e8:"}
{"id": "1329585", "revid": "57342", "url": "https://it.wikipedia.org/wiki?curid=1329585", "title": "Giuseppe Bigogno", "text": "Carriera.\nGiocatore.\nBigogno comincia la propria carriera agonistica nelle file del Legnano, con cui esordisce in campionato nella stagione 1925-26. Alla prima stagione, in cui la sua squadra retrocede dal girone A della Lega Nord del Campionato Nazionale, seguono altre due stagioni prima di poter tornare a giocare nella Divisione Nazionale, che a quei tempi vede ancora le formazioni partecipanti suddivise in due gironi. A fine stagione per\u00f2 arriva una nuova retrocessione che la porta a giocare nella neo-nata Serie B nella successiva stagione 1929-30, che si concluder\u00e0 comunque con un'immediata risalita nella massima serie.\nBigogno esordisce nella nuova Serie A a girone unico il 28 settembre 1930 nella vittoria casalinga per 2-1 del suo Legnano contro il . A fine stagione il Legnano si classifica nuovamente all'ultimo posto, e nell'estate del 1931 il mediano passa alla neo-promossa Fiorentina.\nIn maglia viola entra subito nel giro dei titolari, lottando spesso con i propri compagni per le prime posizioni della classifica. Bigogno rimane a Firenze per cinque stagioni consecutive, diventando anche il capitano della formazione gigliata, per poi passare al nel 1936.\nRimane in maglia rossobl\u00f9 per tre stagioni, vincendo anche la Coppa Italia nella stagione 1936-37 (la prima nella storia dei Grifoni), dopodich\u00e9 torna nuovamente a giocare per la Fiorentina.\nNel suo secondo periodo in maglia viola il mediano conquista un'altra Coppa Italia (nel 1940) (anche qui la prima della storia del club toscano) e conclude la carriera da calciatore al termine della stagione 1941-42.\nAllenatore.\nNell'immediato dopoguerra Bigogno comincia la sua carriera da allenatore guidando la sua ex-squadra da calciatore, la Fiorentina, conducendola nella stagione 1945-46 ad un quinto posto nel Campionato Misto Bassa Italia del Campionato Misto Serie A-B, non sufficiente a qualificare la compagine viola al girone della Divisione Nazionale.\nNella stagione successiva, che vedeva ripristinata la Serie A a girone unico, passa ad allenare il Milan, dove rimane per tre stagioni collezionando, in ordine cronologico, un quarto, un secondo e un terzo posto.\nBigogno allena in seguito il (due stagioni) e la Lazio (viene sollevato dall'incarico dopo la 25\u00aa giornata della seconda stagione).\nNel 1953 viene chiamato ad allenare l'Udinese e nella prima stagione raggiunge, grazie agli spareggi, la salvezza. L'anno successivo conclude la stagione con il secondo posto (tuttora il miglior risultato della formazione friulana in campionato), vanificato da un illecito commesso dalla societ\u00e0 due stagioni prima che condanna la squadra alla retrocessione a tavolino. Dopo l'immediata risalita in massima serie, Bigogno raggiunge con la squadra bianconera un quarto ed un nono posto nelle due successive stagioni, per poi andare ad allenare l'Inter nella stagione 1958-59, dove viene per\u00f2 esonerato a met\u00e0 campionato. Torna alla guida dell'Udinese in veste di direttore tecnico nell'annata 1967-1968, sua ultima esperienza sulla panchina di un club.\nDurante la sua permanenza in Friuli guid\u00f2 anche la Nazionale Italiana B."}
{"id": "1329592", "revid": "729019", "url": "https://it.wikipedia.org/wiki?curid=1329592", "title": "Type 59 (carro armato)", "text": "Il Type 59 \u00e8 un carro armato cinese, il primo di costruzione nazionale.\nCaratteristiche generali.\nIl Tipo 59 \u00e8 una copia dei pi\u00f9 celebri T-54/55, fabbricato dalla Cina in seguito alla \"Rottura ideologica\" con l'Unione sovietica nel 1960. Prima di questa rottura, giunsero in Cina i primi T-54 e, intorno al 1957, inizi\u00f2 la sua produzione su licenza, proseguita per molto tempo, e dando vita a numerose versioni, derivati ed evoluzioni fino alla fine degli anni ottanta, nonostante l'obsolescenza del mezzo. In compenso, il numero di esemplari prodotti fu veramente elevato. Negli anni settanta si andava dai 500 ai 700 esemplari all'anno e grazie al suo costo contenuto riceveva sostanziosi ordini dall'estero. Basti pensare che nel 1982 furono prodotti 1200 carri solo per l'esportazione e l'anno seguente gli esemplari esportati furono 1700. Le rifiniture e la qualit\u00e0 dei materiali, per\u00f2, sono inferiori a quelle del T-55 originale e ci sono alcuni problemi riguardo alla potenza e alla durata del motore. Esistono vari modelli:\nEsiste anche una versione gettaponte e un mezzo di recupero.\nIl Tipo 59 originale si distingueva per tutta una serie di difetti progettuali e di carenze meccaniche: sprovvisto di pacchetto NBC, aveva il brandeggio del verticale ed orizzontale del cannone gestito manualmente ed era necessario fermare il carro per puntare e sparare.\nIn Cina il Tipo 59 ha sostituito il T-34/85, che era rimasto il carro principale dell'Esercito Popolare di Liberazione per circa un decennio. Molti esemplari andarono al Vietnam, che li utilizz\u00f2 al fianco dei T-55 originali contro le truppe statunitensi nella Guerra del Vietnam. Entrambi questi paesi li utilizzarono nuovamente quando si trovarono a scontrarsi fra di loro nella Guerra sino-vietnamita del 1979. Negli anni ottanta ingenti quantitativi di questi carri andarono all'Iran e all'Iraq, che all'epoca erano in guerra tra loro. L'Iraq li utilizz\u00f2 anche nella prima Guerra del Golfo. Fu prodotto su licenza in Pakistan.\nTipo 69.\nEvoluzione del Tipo 59, il Tipo 69 nacque all'inizio armato con un pezzo da 100mm a canna liscia di concezione cinese che, comunque, non dette i risultati sperati. Dopo i primi 150 esemplari, prodotti come Tipo 69 e Tipo 69-I, la produzione venne modificata con l'adozione di un pi\u00f9 tradizionale pezzo pari calibro ma con canna rigata. Questa versione era nota come Tipo 69-II ed era in grado di utilizzare anche proiettili APFSDS. All'inizio i Tipo 69 erano facilmente identificabili per la presenza del telemetro laser TLR-1A sopra il cannone, prerogativa poi estesa a molti Tipo 59. Successivamente il telemetro laser \u00e8 stato installato all'interno. Questi carri sono stati dotati anche di corazza spaziata e \"skirt\" in gomma posti a protezione della parte alta del treno di rotolamento. Le versioni Tipo 69-IIB e IIC sono dei carri comando. Dallo scafo del Tipo 69 sono stati ricavati due semoventi antiaerei binati da 37mm e uno binato da 57mm. Solo quest'ultimo \u00e8 entrato in produzione come Tipo 80. Esistono anche i veicoli di supporto Tipo 84 gettaponti e Tipo 653 mezzo di recupero. Complessivamente il Tipo 69 \u00e8 un mezzo discreto, economico e robusto, ma ormai completamente sorpassato. La Cina lo utilizz\u00f2 contro il Vietnam nel 1979, e, come il Tipo 59, lo vendette contemporaneamente ad Iran ed Iraq, che erano in guerra tra loro. L'Iraq utilizz\u00f2 anche questo carro nella prima Guerra del golfo.\nTipo 79.\nLa disponibilit\u00e0 dell'ottimo pezzo da 105/51mm di concezione occidentale port\u00f2 alla realizzazione del Tipo 79, in pratica un Tipo 69-II con il nuovo armamento principale e un pi\u00f9 avanzato sistema per la condotta del tiro e un nuovo motore, un diesel a 12 cilindri a V da 780HP e un leggero miglioramento della protezione. Fu il primo modello dotato anche di cingoli in gomma e di mortai lanciafumogeni sui due lati della torretta. La parte superiore del treno di rotolamento \u00e8 protetta.\nTipo 80.\nIl Tipo 80 \u00e8 un ulteriore sviluppo del Tipo 69-II, ma con un pezzo da 105mm rigato e sistema per la condotta del tiro ISFCS-212 in grado di fornire discrete prestazioni. Il sistema di puntamento \u00e8 stabilizzato e dispone di alcuni sensori incluso quello relativo alla direzione e forza del vento. La protezione \u00e8 stata leggermente migliorata, cos\u00ec come il treno di rotolamento. Il Tipo 80-II ha una nuova trasmissione e un sistema collettivo di protezione NBC. I primi Tipo 80 apparvero nel 1982.\nTipo 85.\nNel 1986 furono prodotti i primi Tipo 85, ultima evoluzione del Tipo 59. I Tipo 85 sono simili ai Tipo 80, con peso aumentato, torretta saldata in luogo di quella fusa con protezione composita, visori notturni di seconda generazione per il comandante e il pilota. L'armamento principale \u00e8 stabilizzato, cos\u00ec come il sistema di puntamento. Il Tipo 85-III \u00e8 un ulteriore sviluppo del Tipo 85. La principale differenza esterna riguarda le piastre aggiuntive di protezione composita installate sulla parte anteriore dello scafo e della torretta. L'altra grossa novit\u00e0 riguarda l'armamento principale costituito da un pezzo a canna liscia da 125mm, chiaramente derivato dal 2A26M russo con 22 colpi nella giostra di caricamento e altri 20 colpi di riserva. Il sistema di caricamento automatico ha consentito di ridurre a tre gli uomini di equipaggio. Un'altra importante novit\u00e0 riguarda il motore da 1000HP e il nuovo cambio con sistema di funzionamento automatico. Il miglior rapporto potenza/peso ha consentito di migliorare velocit\u00e0 massima e ripresa. La cadenza massima di tiro \u00e8 di 8 colpi/minuto e l'armamento principale \u00e8 completamente stabilizzato, consentendo il tiro in movimento contro i bersagli mobili."}
{"id": "1329594", "revid": "24443", "url": "https://it.wikipedia.org/wiki?curid=1329594", "title": "Lac du Bourget", "text": ""}
{"id": "1329600", "revid": "307923", "url": "https://it.wikipedia.org/wiki?curid=1329600", "title": "Francesco Lodron", "text": "Biografia.\nIl conte Francesco Giuseppe Maria Lodron nacque a Nogaredo nel 1765 dal conte Antonio Paride Giuseppe Lodron (1715-1766) ed Anna Maria Antonia Cles.\n\u201c\"In giovent\u00f9 visse a Parigi ed a Milano scialando da gran signore, tanto che lo zio Massimiliano, arciprete di Villa Lagarina, lo voleva diseredare, ma fu protetto dal conte Innocenzo Festi\"\u201d. Fu \"Signore della Valvestino\" e reggente della Contea di Lodrone. Il 17 maggio del 1785 a Trento riconferm\u00f2 per la quinta volta gli statuti comunali di Magasa.\nNel 1787 fu nominato consigliere superiore della corte di Leopoldo II d'Asburgo-Lorena ed il 4 luglio dello stesso anno spos\u00f2 la contessa Guglielmina figlia del conte Guglielmo Thurheim. Nel 1805 abit\u00f2 a Vienna in qualit\u00e0 di ambasciatore straordinario austriaco presso il governo svedese. Successivamente fu a Stoccolma, dove continu\u00f2 imperterrito a dilapidare l'eredit\u00e0 di famiglia.\nAlla sua morte fu venduto dai suoi eredi, ormai oberati di debiti, il Palazzo Lodron di Nogaredo."}
{"id": "1329640", "revid": "125323956", "url": "https://it.wikipedia.org/wiki?curid=1329640", "title": "Anne Heche", "text": "Biografia.\nNata nell'Ohio, figlia di Nancy e Donald Heche, ha avuto un'infanzia difficile e tormentata. Il padre, direttore di un coro, muore di AIDS quando lei aveva 14 anni. Nello stesso anno muore anche il fratello Nate in un incidente stradale. Un'altra sua sorella, Cynthia, mor\u00ec da bambina per un problema al cuore, mentre nel 2006 sua sorella Susan mor\u00ec per un cancro al cervello. In seguito si trasferisce con la madre a Chicago, dove per mantenersi inizia a lavorare in vari locali esibendosi come cantante. Durante gli studi alla scuola superiore inizia a studiare recitazione e lavora in alcune rappresentazioni teatrali; in queste occasioni viene notata da un talent scout, che le offre un contratto per partecipare alla soap opera \"Cos\u00ec gira il mondo\", ma su consiglio della madre rifiuta, preferendo terminare gli studi.\nSubito dopo essersi diplomata, accetta l'offerta di lavoro per entrare nel cast di un'altra soap opera, \"Destini\", girata a New York, cos\u00ec si trasferisce nella Grande Mela, dove per quattro anni interpreta il doppio ruolo delle gemelle Marley e Vicki Hudson. Il debutto sul grande schermo arriva nel 1993 nel film \"Le avventure di Huck Finn\", successivamente partecipa al alcuni film indipendenti e film tv, fino al 1997, anno in cui recita nei film \"Donnie Brasco\", \"So cosa hai fatto\" e \"Sesso &amp; potere\". Dopo due anni di relazione con l'attore Steve Martin, l'attrice diede scalpore quando annunci\u00f2 la sua relazione con l'attrice Ellen DeGeneres, alimentando il \"gossip\" e soprattutto la sua popolarit\u00e0. I giornali scandalistici di tutto il mondo sono stati in prima fila per diffondere la notizia, anche quando per la coppia si parl\u00f2 di matrimonio.\nPartecipa ad alcuni episodi della sitcom \"Ellen\", dove la compagna \u00e8 protagonista; in quella occasione conosce il cameraman Coley Laffoon, che sposa nel 2001. Il mondo del \"gossip\" torna ad occuparsi di lei con la fine della sua storia con la DeGeneres. Da Laffoon nel 2001 ha un figlio, Homer. Ben presto Laffoon si dimostra un marito incostante e per questo Anne si separa dal lui nel 2007 per poi divorziare nel 2009. Nel 2000 esordisce alla regia con il film tv \"Women\", seguito di \"Tre vite allo specchio\" in cui aveva recitato nel 1996, in seguito partecipa alla serie tv \"Ally McBeal\" nel ruolo di Melanie West, ai film \"John Q\" e \"Birth - Io sono Sean\", inoltre ha partecipato ad altre serie tv, come \"Everwood\" e \"Nip/Tuck\". Tra il 2006 e il 2008 \u00e8 protagonista della serie tv \"Men in Trees - Segnali d'amore\". Dal 2007 \u00e8 compagna dell'attore James Tupper da cui ha avuto il suo secondo figlio, Atlas, nato nel 2009. La coppia si \u00e8 separata nel 2018.\nDoppiatrici italiane.\nDa doppiatrice \u00e8 sostituita da:"}
{"id": "1329641", "revid": "1929286", "url": "https://it.wikipedia.org/wiki?curid=1329641", "title": "Rogo votivo", "text": "Un rogo votivo (o con termine in tedesco, \"Brandopferplatz\", composto da \"Brand\", rogo, \"Opfer\", sacrificio, e \"platz\", luogo), \u00e8 un luogo di culto all'aperto attestato nelle Alpi nella tarda et\u00e0 del Bronzo e nell'et\u00e0 del ferro.\nQuesti luoghi erano spesso situati in alta montagna e sono caratterizzati dal terreno carbonizzato a causa del rogo, accompagnato da resti di offerte ceramiche, spesso infrante ritualmente, da resti vegetali (leguminose e cereali), da ossa di animali (spesso capre); in alcuni casi sono state rinvenute anche ossa umane, il che ha fatto pensare a rituali che prevedevano sacrifici umani.\nIl rogo votivo meglio conosciuto \u00e8 il Rungger Egg del sito archeologico di Gschlier, presso Siusi allo Sciliar, in provincia di Bolzano, dell'et\u00e0 del ferro, dove sono testimoniate anche tracce di sacrifici umani e che fu abbandonato con la conquista romana. Il sito sembra fiorire in corrispondenza di un altro rogo votivo dell'et\u00e0 del bronzo, presente ad una quota pi\u00f9 alta (Burgstall allo Sciliar).\nAltri roghi votivi sono testimoniati a Breno, a Ultimo, e al Lago Nero."}
{"id": "1329643", "revid": "36426", "url": "https://it.wikipedia.org/wiki?curid=1329643", "title": "Isabella d'Este (marchesa di Mantova)", "text": ""}
{"id": "1329667", "revid": "599013", "url": "https://it.wikipedia.org/wiki?curid=1329667", "title": "Ludovic Sylvestre", "text": "Caratteristiche tecniche.\n\u00c8 un centrocampista di interdizione, dotato di buona tecnica individuale e capace di inserirsi senza palla, fa comunque della dinamicit\u00e0 il suo punto di forza.\nCarriera.\nLudovic Sylvestre ha cominciato a giocare in squadre come l'Amical Courvilloise, l'Amicale Luc\u00e9 Football, il Chartres e il Clarefontaine, trasferendosi poi ai professionisti dell'Guingamp e dello Strasburgo.\nNel 2005 viene acquistato dagli spagnoli del Barcellona. Comincia l'esperienza catalana in Segunda Divisi\u00f3n B, nel Barcellona B, la seconda squadra \"azulgrana\". Nella stagione 2005/06 totalizza due presenze in campionato con il Barcellona A, senza per\u00f2 venire incluso nella rosa per la Champions League 2006, poi vinta.\nNell'estate 2006 Sylvestre \u00e8 stato ceduto allo Sparta Praga, la pi\u00f9 titolata squadra ceca. Solo verso la met\u00e0 della stagione 2006/07 si \u00e8 affermato nell'undici titolare. Con lo Sparta ha conquistato gi\u00e0 al primo anno il double campionato-coppa nazionale."}
{"id": "1329668", "revid": "27723", "url": "https://it.wikipedia.org/wiki?curid=1329668", "title": "Falcone d'Italia", "text": ""}
{"id": "1329670", "revid": "486946", "url": "https://it.wikipedia.org/wiki?curid=1329670", "title": "Chiesa georgiana", "text": ""}
{"id": "1329678", "revid": "75435", "url": "https://it.wikipedia.org/wiki?curid=1329678", "title": "Iugeri", "text": ""}
{"id": "1329682", "revid": "62244", "url": "https://it.wikipedia.org/wiki?curid=1329682", "title": "Liga Deportiva Universitaria de Quito", "text": "La Liga Deportiva Universitaria, conosciuta come LDU, Liga de Quito o come Liga, \u00e8 una societ\u00e0 polisportiva ecuadoriana di Quito, conosciuta principalmente per la sua sezione calcistica, che milita in Serie A, la massima divisione del campionato ecuadoriano di calcio.\n\u00c8 stata la prima - e tuttora l'unica - squadra del paese e una delle quattro del Pacifico sudamericano, assieme ad Atl\u00e9tico Nacional, e , a vincere almeno un'edizione della Coppa Libertadores (impresa riuscita nel 2008). Inoltre ha in bacheca una Copa Sudamericana (2009) e 2 Recopas Sudamericane (2009 e 2010) ed \u00e8 una delle cinque squadre sudamericane ad aver vinto tutti e tre i tornei organizzati attualmente dalla CONMEBOL, insieme a , , e Internacional di Porto Alegre. \nLo stadio per le gare casalinghe \u00e8 La Casa Blanca, che pu\u00f2 ospitare 55 000 spettatori.\nTra i club rivali di lunga data ci sono per primo l'Aucas, poi l'El Nacional, il Deportivo Quito e il Barcelona Sporting Club di Guayaquil.\nStoria.\nFondazione.\nLa societ\u00e0 fu fondata il 11 gennaio 1930 da un gruppo di studenti e di professori dell'Universidad Central del Ecuador. Nell'universit\u00e0 era gi\u00e0 attiva dal 1918 una squadra semi-professionistica che aveva il dottor C\u00e9sar J\u00e1come Moscoso come leader. Nel 1930, con il dottor Bol\u00edvar Le\u00f3n come presidente, cominci\u00f2 la storia del LDU. In quegli anni la societ\u00e0 aveva branche in diversi sport: calcio, pallacanestro, atletica, pugilato, baseball, nuoto, tennis tavolo e scacchi.\nIl budget iniziale fu di 500 sucres. Le prime squadre avevano come giocatori gli studenti dell'Universidad Central, che dovevano pagarsi le divise da gioco, le medicine e le altre spese. Fu il dr.\nLe\u00f3n a disegnare la prima uniforme da calcio: una maglia bianca con una U rossa sopra due triangoli, uno blu e l'altro rosso (molto simile allo stemma dell'ateneo), pantaloncini e calzettoni bianchi.\nTra i primi giocatori ci furono Carlos Andrade Mar\u00edn, Enrique Mosquera, Alfonso Cevallos, Alfonso Troya e \"el Mono\" Icaza.\nI primi anni.\nNel 1932 venne disputato un campionato di prima categoria nella provincia del Pichincha. A quel torneo presero parte cinque squadre: LDU, Gladiador, Gimn\u00e1stico, Atl\u00e9tic e Cleveland. Il LDU vinse tutte le sue gare e nella finale contro il Gladiador, giocata nello stadio El Ejido della citt\u00e0, vinse 4-0. In quella squadra giocavano Jorge Zapater, Eduardo Flores, Alfonso Cevallos, C\u00e9sar Gonz\u00e1lez, Jorge Vallarino, Jorge Naranjo, Bol\u00edvar \"\u00d1ato\" Le\u00f3n, Alejandro D\u00e1valos, Humberto Y\u00e1\u00f1ez, Humberto Freire ed Ernesto Guevara, mentre l'allenatore era lo stesso Bol\u00edvar Le\u00f3n. Fu quello il primo titolo nella storia del LDU.\nIl primo Superclassico.\nL'11 febbraio 1945 venne disputata la prima gara tra LDU e Aucas: quell'incontro sarebbe diventato il pi\u00f9 importante della provincia, e il secondo pi\u00f9 importante in tutto l'Ecuador. Era nato il Superclassico. Quel primo match si chiuse in pareggio, 1-1. La Federazione calcistica del Pichincha aveva deciso di dare l'opportunit\u00e0 alla squadra vincitrice di salire in prima divisione ecuadoriana. Sembrava che l'Aucas avrebbe facilmente dominato e vinto la partita facilmente. Nonostante ci\u00f2 fu il LDU a dettare il gioco, anche se la gara si chiuse in pareggio.\nAlcuni giorni dopo, domenica 18 febbraio, i due team si reincontrarono: il punteggio finale fu di 2-2. Il LDU stava vincendo 2-0; poco dopo l'Aucas segn\u00f2 un gol, e, allo scadere dei 90 minuti, il cronometrista fece terminare la gara, mentre l'arbitro non lo bad\u00f2 e fece continuare il match per altri due minuti, cosicch\u00e9 l'Aucas segn\u00f2 di nuovo. Il pubblico non ci credeva e non permise la continuazione della gara (i tempi supplementari) finch\u00e9 non fosse stato sostituito l'arbitro. Alla fine il gioco pot\u00e9 riprendere, ma il punteggio rimase invariato. La gente cominci\u00f2 allora a reclamare che entrambe le squadre meritavano di andare in prima categoria, altrimenti nessuna delle due. Curiosamente, in quell'anno il LDU aveva il suo primo giocatore e allenatore straniero, \"El Chile\" D\u00edaz, cileno.\nUltimi anni.\nLa squadra, nota per avere una tifoseria caldissima, partecipa dal 2004 sia alla Coppa Libertadores sia alla Coppa Sudamericana: in questi anni \"los Albos\" hanno battuto squadre come Santos, San Paolo, River Plate e Boca Juniors.\nNella stagione 2008 il club vince per la prima volta la Coppa Libertadores, competizione dove era arrivata ai quarti nel 2006, battendo nella doppia finale la formazione brasiliana della Fluminense. Nella gara di andata a Quito la LDU si impone per 4-2, mentre i brasiliani vincono per 3-1 al ritorno. Ai tiri di rigore la Liga vince il trofeo, prima squadra ecuadoriana a riuscire nell'impresa.\nNel dicembre del 2008 partecipa alla Coppa del Mondo per club FIFA, dove raggiunge la finale, persa contro il (0-1). Nel 2009 vince la Recopa Sudamericana contro l'Internacional di Porto Alegre (battuto sia all'andata che al ritorno) e la Copa Sudamericana, battendo nuovamente la Fluminense in finale, come gi\u00e0 nella Libertadores dell'anno precedente (vittoria all'andata in casa per 5-1, sconfitta per 0-3 nel ritorno in trasferta). Nell'estate 2010 si aggiudica la seconda Recopa Sudamericana superando nella doppia finale gli argentini dell'Estudiantes (vittoria casalinga per 2-1, pareggio 0-0 in trasferta).\nNel 2010 la LDU conquista il suo decimo titolo nazionale imponendosi nella finale nazionale contro l'Emelec, vincendo 2-0 la finale di andata e perdendo per 1-0 la gara di ritorno."}
{"id": "1329688", "revid": "599013", "url": "https://it.wikipedia.org/wiki?curid=1329688", "title": "Agust\u00edn Rodr\u00edguez (calciatore 1959)", "text": "Carriera.\nClub.\nCresciuto nel Real Madrid, ha fatto parte di una delle migliori generazioni di talenti uscite dalle giovanili del Real Madrid. Raggiunse con il Real la finale di Coppa del Re nel 1980. Nello stesso anno prese parte alle Olimpiadi di Mosca.\nNella stagione 1980-1981, a 21 anni, debutt\u00f2 in Primera Divisi\u00f3n. Era il 4 aprile 1981, una gara tra il Real Madrid e il Salamanca, e Agust\u00edn entr\u00f2 in campo per sostituire l'infortunato Garc\u00eda Rem\u00f3n.\nGioc\u00f2 con regolarit\u00e0 tra il 1981 e il 1983, conquistando il Trofeo Zamora come miglior portiere della stagione 1982-1983. Nonostante questi promettenti inizi, perse la maglia da titolare per la forte concorrenza di portieri come Miguel \u00c1ngel, Ochotorena e Buyo.\nSoltanto l'infortunio di Ochotorena verso la met\u00e0 della stagione 1985/86 gli permise di tornare titolare. Pot\u00e9 cos\u00ec difendere la porta del Real Madrid nella finale di Coppa UEFA 1985-1986, quando i madridisti superarono nella doppia gara il Colonia.\nDopo tre anni di panchina senza giocare quasi mai, lasci\u00f2 il Real Madrid al termine della stagione 1989-1990 per accasarsi al Tenerife, con cui si qualific\u00f2 per la prima volta nelle coppe europee.\nNazionale.\nAgust\u00edn non ha giocato nessuna partita in nazionale spagnola. Ha preso parte, come riserva di Francisco Buyo, alle Olimpiadi 1980 a Mosca (Spagna eliminata al primo turno): nel torneo olimpico gioc\u00f2 da titolare la gara del 22 luglio a Minsk contro la Siria, terminata 0 a 0.\nDopo il ritiro.\nAgust\u00edn si \u00e8 ritirato nel 1994: in totale per lui, 131 partite nella Primera Divisi\u00f3n. Dopo l'abbandono dell'attivit\u00e0, ha fatto parte per breve tempo dello staff tecnico del Tenerife e ha svolto l'attivit\u00e0 di commentatore sportivo per la tv spagnola. Nel 2006 ha sostenuto la candidatura di Arturo Baldasano alla presidenza del Real Madrid."}
{"id": "1329689", "revid": "363629", "url": "https://it.wikipedia.org/wiki?curid=1329689", "title": "Agustin Rodriguez", "text": ""}
{"id": "1329690", "revid": "729019", "url": "https://it.wikipedia.org/wiki?curid=1329690", "title": "Mart\u00edn Miguel de G\u00fcemes", "text": "\"Caudillo\" della provincia di Salta, fu uno dei principali protagonisti della lotta per l'indipendenza dell'Argentina dalla Spagna.\nBiografia.\nNato da padre spagnolo e madre creola, G\u00fcemes crebbe a Salta in un ambiente colto e benestante. Complet\u00f2 gli studi preso il Colegio de San Carlos di Buenos Aires. Intrapresa la carriera militare si distinse nella lotta contro le invasioni inglesi guidando una carica di cavalleria contro un vascello nemico. In seguito alla Rivoluzione di Maggio G\u00fcemes si un\u00ec allo schieramento patriottico arruolandosi nell'Esercito del Nord, venendo inquadrato in uno squadrone di \"gauchos\" a cavallo. Durante la spedizione diretta verso l'Alto Per\u00f9 si segnal\u00f2 nella vittoriosa battaglia di Suipacha contro i realisti. Il 18 gennaio 1812 riconquist\u00f2 la citt\u00e0 di Tarija catturando un'ingente numero di armi e uomini. Fu poi trasferito a Buenos Aires per motivi disciplinari per ordine del nuovo comandante dell'Esercito del Nord Manuel Belgrano.\nNel 1815 G\u00fcemes rientr\u00f2 a Salta dove addestr\u00f2 i \"gauchos\" alla guerriglia contro gli eserciti realisti che minacciavano le frontiere settentrionali della provincia. In questa fase entr\u00f2 in conflitto con il comandante dell'esercito del nord Jos\u00e9 Rondeau il quale aveva preteso rifornimenti di armi e munizioni proprio dagli uomini di G\u00fcemes. Dopo l'invio di truppe di rinforzo da Buenos Aires venne finalmente raggiunto un accordo che garantiva al \"caudillo\" il comando sui \"gauchos\" di Salta.\nG\u00fcemes riprese la lotta contro i realisti nel 1817, quando le truppe del maresciallo Jos\u00e9 de la Serna e Hinojosa calarono su Salta dalle roccaforti dell'Alto Per\u00f9. Il 1\u00b0 marzo egli guid\u00f2 un vittorioso contrattacco contro gli spagnoli a Humahuaca, dopodich\u00e9 fece ritirare i suoi uomini verso sud combinando una serie di azioni di guerriglia con la tattica della terra bruciata. I realisti arrivarono a Salta il 16 aprile, ma di fronte alla tenace resistenza degli uomini di G\u00fcemes e della popolazione della citt\u00e0, unita alle notizie delle vittorie di Jos\u00e9 de San Mart\u00edn a Chacabuco indussero de la Serna a ritirarsi definitivamente verso nord. Mesi pi\u00f9 tardi gli spagnoli, guidati da Pedro Antonio Ola\u00f1eta, invasero nuovamente le regioni settentrionali non riuscendo per\u00f2 a spingersi oltre Jujuy. Grazie ad un efficace guerriglia, resa possibile grazie al sostegno delle popolazioni civili, G\u00fcemes riusc\u00ec a controllare una vasta zona a cavallo della cordigliera andina che estendeva da Atacama, a Tarija sino a Chichas. Nel 1818 una spedizione spagnola guidata dai generali Ola\u00f1eta e Vald\u00e9s.\nNel 1819 il nord-ovest dell'Argentina venne nuovamente invaso da un esercito realista. G\u00fcemes, abbandonato dalle autorit\u00e0 di Buenos Aires e dai suoi antichi alleati, si ritrov\u00f2 cos\u00ec ad affrontare i nemici con pochissime risorse. Per reperire fondi il \"caudillo\" inizi\u00f2 a imporre pesanti tributi all'aristocrazia agraria di Salta. L'anno seguente poi un nuovo corpo di spedizione spagnolo, comandato dal generale Juan Ram\u00edrez Orozco, invase il nord-ovest venendo per\u00f2 respinto ancora una volta da G\u00fcemes. \nCon lo scoppio delle guerre civili argentine anche il nord-ovest venne dilaniato da una serie di conflitti tra le varie province. Nel 1821 il governatore di Santiago del Estero Juan Felipe Ibarra chiese aiuto a G\u00fcemes contro il \"caudillo\" di Tucum\u00e1n Bernab\u00e9 Ar\u00e1oz. La spedizione termin\u00f2 nella disastrosa battaglia di Rinc\u00f3n de Marlopa del 3 aprile dello stesso anno. Di fronte alle perdite e alle richieste di denaro per finanziare le milizie provinciali, i latifondisti di Salta ordirono un colpo di mano all'interno del cabildo, dichiararono decaduto G\u00fcemes dalla carica di governatore e s'accordarono con il generale realista Ola\u00f1eta per consegnargli la provincia. Saputo quanto occorso G\u00fcemes fece ritorno in citt\u00e0 prendendone possesso pacificamente e perdonando i suoi oppositori. Ci\u00f2 nonostante gli spagnoli allestirono una sesta spedizione volta a conquistare il nord-ovest argentino.\nLa sera del 7 giugno un'avanguardia spagnola comandata dal colonnello Jos\u00e9 Mar\u00eda Vald\u00e9s fece improvvisamente il suo ingresso a Salta ingaggiando un conflitto a fuoco con G\u00fcemes ed i suoi uomini. Il caudillo, malato di emofilia, fu ferito ad una spalla e fu costretto a fuggire in una fattoria nei dintorni della citt\u00e0 dove ricevette le prime cure. Nei giorni seguenti G\u00fcemes rifiut\u00f2 un salvacondotto offertogli dagli spagnoli per raggiungere Buenos Aires. Mor\u00ec il 17 giugno.\nPoche settimane dopo i suoi \"gauchos\", comandati da Jorge Enrique Vidt, costrinsero gli spagnoli ad evacuare Salta. Quella del 1821 fu l'ultima invasione realista del nord-ovest dell'Argentina. I resti di G\u00fcemes riposano nella cattedrale di Salta.\nOmaggi.\nA Salta un monumento equestre costruito tra il 1920 ed il 1931 ricorda G\u00fcemes. A Buenos Aires \u00e8 stato eretto un monumento in plaza Chile ed \u00e8 stata dedicata una piazza nel quartiere di Palermo. La cittadina di General G\u00fcemes nella provincia di Salta \u00e8 stata intitolata alla memoria del caudillo."}
{"id": "1329694", "revid": "1310927", "url": "https://it.wikipedia.org/wiki?curid=1329694", "title": "Juan Velasco Damas", "text": "Carriera.\nClub.\nDopo aver iniziato la carriera nella piccola squadra del Coria, ha giocato nel Sevilla Atl\u00e9tico, squadra filiale del Siviglia FC. Verso la met\u00e0 della stagione 1996/97 \u00e8 stato convocato per la prima volta nella squadra maggiore. Debutta cos\u00ec in Primera Divisi\u00f3n il 5 marzo 1997, nella gara con il Rayo Vallecano persa dagli andalusi 2-0.\nNel 1999 firma per il Celta Vigo. Rimane nella squadra galiziana per cinque anni, disputando 135 partite nella Primera Divisi\u00f3n e segnando un gol. Nel 2004 viene ceduto all'Atl\u00e9tico Madrid, giocandovi per due stagioni. Nel 2006 \u00e8 andato all'Espanyol, con cui \u00e8 rimasto fino alla fine del 2007. In totale ha giocato 169 partite in Primera Divisi\u00f3n.\nNel febbraio 2008 viene ingaggiato dal Norwich City, mentre al termine della stagione si \u00e8 trasferito in Grecia, al Panthrakikos, club neopromosso in prima divisione. Ha concluso la sua carriera con il Larissa, altra squadra greca.\nNazionale.\nVelasco ha vestito la maglia della nazionale spagnola in cinque occasioni. Il suo debutto \u00e8 avvenuto il 26 gennaio 2000, nel match vinto 3-0 dalla Spagna sulla ; nello stesso anno \u00e8 stato convocato per il , ma non \u00e8 mai sceso in campo."}
{"id": "1329700", "revid": "1543377", "url": "https://it.wikipedia.org/wiki?curid=1329700", "title": "Lidija Korneevna \u010cukovskaja", "text": "Biografia.\nFiglia dello scrittore e storico della letteratura Kornej Ivanovi\u010d \u010cukovskij, Lidija Korneevna \u010cukovskaja nacque nel 1907 ad Helsinki, in Finlandia, allora Granducato autonomo dell'Impero russo, ma visse poi a Leningrado ove lavor\u00f2 presso una casa editrice per l'infanzia.\nNell'agosto del 1937, durante le \"grandi purghe\" staliniane, soffr\u00ec la dura esperienza dell'arresto del suo secondo marito, il giovane fisico Matvej Petrovi\u010d Bron\u0161tejn (1906-1938), condannato a dieci anni di reclusione \"senza diritto di corrispondenza\". Informata della sentenza, Lidija Korneevna riusc\u00ec, fuggendo a Mosca, ad evitare la deportazione che spesso colpiva anche le mogli dei condannati. Tornata a Leningrado cerc\u00f2 in ogni modo di ottenere informazioni sulla sorte di Matvej.\nIn questo periodo, alla fine del 1938, conobbe la poetessa Anna Achmatova che, come Lidija, viveva un'analoga esperienza dolorosa: il figlio, Lev Gumil\u00ebv, era stato arrestato e Anna cercava, recandosi al carcere, dopo file estenuanti insieme con tante altre donne, di avere qualche sua notizia. La comunanza del dolore rese le due donne intime e confidenti.\nL'angoscia dei tentativi infruttuosi di avere notizie del marito, la sensazione crescente, sia pure priva di conferme, che Matvej fosse stato gi\u00e0 giustiziato, il dolore della sua amica Anna, si riversarono nel racconto \"Sof'ja Petrovna\" che Lidija Korneevna, con notevole coraggio e obbedendo ad una esigenza interiore incoercibile, riusc\u00ec a scrivere in brevissimo tempo: dal novembre 1939 al febbraio del 1940. Incoraggiata dalla stessa Achmatova, alla quale lo lesse, decise di affidare il manoscritto ad amici sicuri perch\u00e9 lo custodissero celato.\nUno scritto del genere, rara testimonianza dei sentimenti e della vita quotidiana della societ\u00e0 sovietica nei duri anni dell\"'e\u017eov\u0161\u010dina\", se scoperto dalla polizia politica della NKVD, avrebbe portato alla morte.\nSolo nel 1957, quando Matvej Petrovi\u010d fu riabilitato, Lidija Korneevna ebbe la conferma ufficiale dell'esecuzione del marito: era stato \u201cprocessato\u201d, condannato e fucilato nello stesso giorno, il 18 febbraio 1938.\nDopo un primo tentativo infruttuoso di pubblicazione nel 1962 all'epoca della \"destalinizzazione\" di Chru\u0161\u010d\u0451v, \"Sof'ja Petrovna\" pot\u00e9 essere \"legalmente\" letto in Unione Sovietica solo nel febbraio 1988, con l'avvento di Gorba\u010d\u00ebv, sul periodico leningradese \"Neva\".\nUn altro incontro particolarmente significativo per la \u010cukovskaja, dopo quello con Anna Achmatova, \u00e8 descritto nella sua opera \"Prima della morte: ritratto di Marina Cvetaeva\", ove Lidija ricorda con affetto i suoi colloqui, avvenuti nel 1941, con la poetessa e scrittrice russa Cvetaeva\nAnche Marina era stata duramente colpita negli affetti dalle purghe staliniane: erano scomparsi in quel periodo il marito, ex ufficiale dell'Armata Bianca, e il figlio. L'affetto e le parole di Lidija non riuscirono ad evitare, dopo poco, in quello stesso anno, il suicidio di Marina\nLidija Korneevna mor\u00ec, a ottantotto anni, nel 1996 a Peredelkino, un villaggio di dacie, a sud-ovest di Mosca, residenza di molti noti scrittori sovietici.\nOpere.\nDisponibili in lingua italiana:\nNon disponibili in italiano:"}
{"id": "1329713", "revid": "767487", "url": "https://it.wikipedia.org/wiki?curid=1329713", "title": "Parlando e sparlando", "text": "Parlando e sparlando (\"Walking and Talking\") \u00e8 un film del 1996 diretto da Nicole Holofcener."}
{"id": "1329717", "revid": "287204", "url": "https://it.wikipedia.org/wiki?curid=1329717", "title": "Verdon (fiume)", "text": "Il Verdon \u00e8 un fiume della Francia che scorre nei dipartimenti delle Alpi dell'Alta Provenza, del Varo e delle Bocche del Rodano.\nNasce nei pressi del colle d'Allos nelle Alpi Marittime e si getta nella Durance, nei pressi di Vinon-sur-Verdon, dopo aver percorso circa 175 chilometri.\nLa parte pi\u00f9 interessante del suo corso si trova tra Castellane e il ponte del Galetas, in corrispondenza del lago artificiale di Sainte-Croix. Inoltre le \"Gole del Verdon\" sono un luogo di particolare attrattiva turistica.\nLa colorazione verde del fiume \u00e8 dovuta al fluoro ed alle micro-alghe che contiene: \u00e8 probabile che il suo nome derivi dal provenzale \"verdon\" (verde, verde chiaro). Tuttavia, il lago di Sainte-Croix presenta una colorazione turchese dovuta al fondo argilloso.\nPrincipali localit\u00e0 bagnate.\nIl Verdon scorre essenzialmente nel dipartimento delle Alpes-de-Haute-Provence, tuttavia in alcuni tratti funge da confine tra quest'ultimo e quello del Varo, nel quale percorre quasi tutti i suoi ultimi chilometri, ma la confluenza con la Durance si trova nel dipartimento delle Bocche del Rodano, vicino a Cadarache.\nEsso attraversa 32 comuni, i pi\u00f9 importanti dei quali sono:\nAllos, Colmars-les-Alpes, Saint-Andr\u00e9-les-Alpes, Castellane, Les Salles-sur-Verdon et Sainte-Croix-du-Verdon attraverso il lago di Sainte-Croix, Quinson, Esparron-de-Verdon, Gr\u00e9oux-les-Bains, Vinon-sur-Verdon e nelle immediate vicinanze: Moustiers-Sainte-Marie."}
{"id": "1329753", "revid": "109064846", "url": "https://it.wikipedia.org/wiki?curid=1329753", "title": "Apparato psichico", "text": "L'apparato psichico, in psicoanalisi \u00e8 una struttura della mente, che esegue e controlla le pulsioni. \nLa funzione dell'apparato psichico, nel modello freudiano, \u00e8 quella di mantenere l'omeostasi del sistema psichico al livello pi\u00f9 basso di energia possibile.\nSigmund Freud tra il 1900 ed il 1923 svilupp\u00f2 le diverse fasi della sua teoria sulla struttura dell'apparato psichico; nel 1900, in quella che \u00e8 stata chiamata l'ipotesi \"telescopica\" dell'apparato psichico descrisse la struttura dell'apparato psichico paragonandola a quella di un telescopio ottico, fatto di molti elementi disposti in sequenza: il sistema percettivo da una parte, il sistema motorio dalla parte opposta, ed in mezzo i vari sistemi della memoria e del pensiero. Si pu\u00f2 notare che questa \u00e8 l'impostazione classica della fisiologia dell'apparato nervoso; dunque anche secondo il primo modello freudiano una parte dell'apparato psichico reagiva a stimoli sensoriali, un'altra parte li elaborava, producendo il fenomeno della coscienza, altre parti memorizzavano o riattivavano i ricordi, e infine una parte impostava e produceva la reazione motoria.\nNel 1913 Freud rielabor\u00f2 la teoria dell'apparato psichico, sviluppando la cosiddetta ipotesi (o modello) \"topografica\" dell'apparato psichico, nella quale distinse tre sottosistemi psichici che chiam\u00f2 inconscio, preconscio e conscio.\nNel 1923 Freud rielabor\u00f2 nuovamente la sua teoria dell'apparato psichico, sviluppando l'ipotesi \"strutturale\" dell'apparato psichico, nella quale distinse tre sottosistemi psichici che chiam\u00f2 Es, Io e Super-Io. L'Es comprende i rappresentanti psichici delle pulsioni, l'Io \u00e8 costituito dal complesso di funzioni collegate alle relazioni fra l'individuo e l'ambiente, e il Super-io comprende i precetti morali e le aspirazioni ideali.\nLa modalit\u00e0 di funzionamento dell'apparato psichico si suddivide in processo primario e processo secondario: "}
{"id": "1329754", "revid": "1543377", "url": "https://it.wikipedia.org/wiki?curid=1329754", "title": "Freeskiing", "text": "Il freeskiing, o freeski, \u00e8 l'insieme delle discipline dello slopestyle (sequenza di salti e ringhiere), big air (grande salto) e half-pipe, e pu\u00f2 essere praticato anche in \"backcountry\" (fuoripista) e \"street\" (utilizzo di ostacoli cittadini).\nSecondo l'International Freeskiers Association (IFSA) il freeskiing negli anni novanta era un insieme di attivit\u00e0 tra cui il big mountain, lo slopestyle, l'halfpipe, il big air e lo ski cross.\nStoria.\nIl freeskiing \u00e8 nato negli anni novanta quando un gruppo di sciatori cominci\u00f2 a sperimentare nuove tecniche di freestyle. In quegli anni il freestyle era gi\u00e0 uno sport regolamentato dalla FIS, nelle discipline di gobbe, salti e balletto. Questi sciatori, per sfuggire alla rigidit\u00e0 dei regolamenti e imitando skater e snowboarder, incominciarono a utilizzare snowpark e half-pipe con gli sci, strutture che fino ad allora erano state praticate solo con gli snowboard. Il movimento fu chiamato \"newschool\" e per questo motivo si utilizza anche il termine \"newschool skiing\" per riferirsi all'attivit\u00e0. Il newschool rappresent\u00f2 l'avanguardia tecnica del freestyle.\nAttrezzatura.\nLa tipologia di sci per utilizzo in snowpark e fuoripista \u00e8 detta \"fun\", divertimento. Gli sci da freestyle hanno la doppia punta e sono detti \"twin tip\". Questo permette di sciare in entrambi i sensi, in avanti e all'indietro.\nPer quanto riguarda lo sci fuoripista, gli sci sono pi\u00f9 larghi e hanno camber (in italiano curvatura) inverso, ossia la parte centrale dello sci quasi a contatto del terreno e la punta e la coda pi\u00f9 elevate. Queste due caratteristiche servono a favorire il galleggiamento.\nGli sci inoltre possono essere simmetrici, con punta e coda uguali, molto maneggevoli e adatti agli esperti, o asimmetrici con punta e coda diversi, adatti a chi inizia.\nGrab e trick.\nNel seguente elenco alcuni dei grab (prese) e trick (manovre) pi\u00f9 conosciuti:\nBig mountain.\nNell'ambito del freeskiing \u00e8 nato in America il termine \"big mountain\", per indicare la discesa da pendii ripidi, ponendo attenzione anche alla velocit\u00e0, alla linea di discesa e ai salti.\nSono classificate come competizioni professionistiche di big mountain le tappe del Freeride World Tour."}
{"id": "1329756", "revid": "339392", "url": "https://it.wikipedia.org/wiki?curid=1329756", "title": "Stadio Artemio Franchi Montepaschi Arena", "text": ""}
{"id": "1329761", "revid": "380654", "url": "https://it.wikipedia.org/wiki?curid=1329761", "title": "Lupin III - La pietra della saggezza", "text": " \u00e8 un film d'animazione del 1978 diretto da S\u014dji Yoshikawa.\nSi tratta del primo lungometraggio d'animazione giapponese con protagonista Lupin III, il celebre ladro creato dal \"mangaka\" Monkey Punch. Il film, uscito nei cinema giapponesi il 16 dicembre del 1978, \u00e8 stato prodotto da Tokyo Movie Shinsha (TMS) e diretto da S\u014dji Yoshikawa al suo esordio alla regia. Fu distribuito nei cinema italiani col titolo Lupin III.\nTrama.\nL'ispettore Zenigata riceve la notizia che il suo nemico giurato Lupin III \u00e8 stato giustiziato. Anche lo stesso Lupin ha saputo la novit\u00e0 e quando entrambi si recano in Transilvania per controllare, si accorgono che l'uomo morto \u00e8 un sosia perfetto di Lupin.\nLa vicenda si sposta in Egitto dove Jigen e Lupin rubano una misteriosa pietra dalla piramide di un faraone e la portano a Parigi. Qui il minerale viene sottratto al ladro gentiluomo da Fujiko, la quale sta lavorando per un misterioso personaggio di nome Mamoo che le ha promesso in cambio della commissione l'eterna giovinezza; tuttavia scoprono che la pietra in mano a Fujiko \u00e8 un falso ideato da Lupin.\nIl giorno dopo Lupin, Jigen e Goemon stanno indagando sulla \"Pietra della Saggezza\" e sui suoi presunti poteri, quando vengono attaccati prima da un elicottero e poi da un gigantesco tir: sono gli scagnozzi di Mamoo, che distruggono il loro nascondiglio e li costringono alla fuga. A questo punto Fujiko riappare, affermando di essere stata usata da Mamoo ed implorando perdono, ma Jigen e Goemon, stanchi dei suoi continui tradimenti, intimano a Lupin di abbandonarla; dopo il suo rifiuto categorico, decidono di separarsi da lui profondamente amareggiati. La sera stessa Lupin, ingannato ancora una volta da Fujiko, viene catturato dal braccio destro di Mamoo, Finch, e condotto sull'isola del terribile personaggio. Prima di allontanarsi su un idrovolante, per\u00f2, Fujiko si accorge che la situazione le sta sfuggendo di mano e temendo per l'incolumit\u00e0 di Lupin, lascia cadere un biglietto nel punto dove si trova Jigen.\nPoco dopo Jigen e Goemon vengono catturati e interrogati dai servizi segreti americani, che gli rivelano di aver ricevuto un grave ricatto da parte di un certo Mamoo per ottenere delle preziose informazioni sulla clonazione: sapendo che Lupin \u00e8 stato catturato proprio da Mamoo e che i due sono i suoi inseparabili compagni, chiedono a loro dove si trovi il nascondiglio del ricattatore ma i due, non sapendo effettivamente niente, vengono infine lasciati andare. Goemon nota che il biglietto trovato da Jigen contiene un messaggio nascosto, grazie al quale giungono in un'isola privata dei Caraibi di propriet\u00e0 di Howard Lockewood, potentissimo e misterioso miliardario; sotto la loro imbarcazione c'\u00e8 l'irriducibile Zenigata e i satelliti spia americani li sorvegliano dall'alto, avendoli liberati di proposito per farsi condurre al nascondiglio.\nFatto prigioniero sull'isola, Lupin riesce ad evadere e scopre che l'isola \u00e8 abitata da cloni dei pi\u00f9 noti personaggi storici (tra cui Hitler e Napoleone). Mamoo si palesa, con le fattezze di un uomo basso e deforme, e sembra essere dotato di poteri incredibili, anche se Lupin riesce a svelare alcuni trucchi (come un vetro trasparente per camminare nel vuoto). Rivela al ladro che il furto della pietra e tutto il resto \u00e8 stato architettato da lui per mettere Lupin alla prova: ora che si \u00e8 dimostrato davvero il ladro pi\u00f9 abile di sempre \u00e8 degno di entrare anche lui nell'olimpo personale di Mamoo, diventando immortale. Lupin rifiuta immediatamente, dicendo di non essere interessato alla vita eterna.\nSull'isola Mamoo, piccato perch\u00e9 Fujiko, in una rara dimostrazione di sincero amore per Lupin, ha rinunciato all'eterna giovinezza per stare con il ladro, lega Lupin ad una macchina per sondare la sua mente, volendo dimostrare che in realt\u00e0 Lupin \u00e8 solo uno squallido superficiale, rischiando cos\u00ec di farlo impazzire. In quel mentre, i servizi segreti sferrano un attacco missilistico contro l'isola e tutto comincia a crollare. Jigen e Goemon intervengono a salvare i loro compagni e Mamoo rimane ucciso da Jigen. Durante la fuga, Goemon si batte all'arma bianca contro Finch, protetto da una corazza quasi indistruttibile, e la sua \"Zantetsuken\" si rompe poco prima di dare il colpo di grazia al nemico; Zenigata manca per poco il gruppo e deve scappare a nuoto mentre l'isola sprofonda per sempre.\nMentre Zenigata rifiuta sdegnosamente il riposo ed una gratifica dal suo capo per abbandonare il caso (un probabile tentativo degli americani di tenerlo alla larga), Lupin, Jigen e Fujiko si riposano da qualche parte in Sudamerica, mentre Goemon se ne va per restare solo, disonorato per la perdita della sua spada; la punta spezzata resta a Lupin. Di fronte al timore del pistolero nei confronti di Mamoo, il ladro gentiluomo risponde che Mamoo \u00e8 solo un clone di se stesso. In quel mentre Mamoo ritorna a sorpresa, dimostrando ancora una volta capacit\u00e0 incomprensibili, ma nonostante questo Lupin insiste a non crederlo un dio; Mamoo ipnotizza Fujiko e la porta via, poi provoca un terremoto per terrorizzare Lupin e Jigen e farli desistere una volta per tutte. Jigen si arrende, ma Lupin scopre che l'epicentro del terremoto \u00e8 una centrale e sospetta che fosse di Howard Lockewood. Si reca dunque da solo a chiudere i conti, arrampicandosi verso un sito di scavi archeologici (finanziati da Howard Lockewood, ovviamente), seguito a distanza da Zenigata.\nArrivato sul posto, Lupin viene attaccato da strani esseri incappucciati, che dopo aver ucciso scopre essere tutte copie di Mamoo. Il magnate spiega a Fujiko la verit\u00e0, mentre il clone ferito a morte fa altrettanto con Lupin: per millenni Mamoo ha perfezionato il processo della clonazione umana sopravvivendo nel tempo, e ha trascorso i secoli collezionando opere d'arte, grandi uomini, interferendo con idee ed invenzioni rivoluzionarie. Ma la clonazione \u00e8 di per s\u00e9 un procedimento non perfetto: ogni processo di copia comporta una piccola perdita di informazioni nei geni, e queste perdite si sono accumulate portando a corpi sempre pi\u00f9 deboli e malfatti; gli oggetti che il clone di Lupin aveva rubato (l'erba mandragola dal castello di Dracula, una medicina cinese proveniente da un'antica tomba) e la stessa Pietra della Saggezza dovevano aiutarlo a raggiungere l'immortalit\u00e0 per abbandonare la clonazione, ma il progetto \u00e8 fallito. Mamoo spinge Fujiko a premere un pulsante che avvia un conto alla rovescia: decine di missili nucleari si preparano a partire per distruggere il mondo, Mamoo e Fujiko resteranno gli unici esseri umani sulla Terra. Tuttavia Lupin ne ha sabotati alcuni per far esplodere tutto il rifugio ed impedire il lancio; Mamoo fugge con Fujiko, Lupin lo insegue e si difende da un raggio laser respingendolo con il pezzo della \"Zantetsuken\" che aveva conservato. Mamoo viene investito dal raggio e rimane carbonizzato, ma in quel mentre appare il vero Mamoo: un gigantesco cervello caricato su un razzo spaziale. L'enigmatico essere vuole partire per un pianeta i cui abitanti possiedono il segreto dell'immortalit\u00e0, ma poco prima della sua dipartita Lupin riesce a collocare una bomba sulla capsula di vetro che racchiude il cervello, e fugge con Fujiko, poco prima di rimanere investiti dal razzo.\nNello spazio la bomba rompe il vetro e il cervello finisce distrutto. Lupin, dopo aver commentato che Mamoo deve portargli gratitudine per averlo lasciato finalmente morire, cerca Fujiko tra le macerie, ma prima di poterla raggiungere viene ammanettato da Zenigata, riuscendo comunque ad ottenere un bacio dalla donna. Poco prima di potersi spingere oltre, per\u00f2, viene bloccato da un'esplosione: gli americani hanno scovato anche questo nascondiglio e stanno distruggendo tutto per eliminare le prove dell'esistenza di Mamoo insieme ai testimoni. Jigen arriva con un biplano ma solo Fujiko riesce a salirci al volo, urlando a Lupin di mettersi in salvo. Lupin e Zenigata fuggono all'unisono, mentre Goemon commenta da lontano che i due sono inevitabilmente legati dal destino.\nColonna sonora.\nCurata da Y\u016bji \u014cno, \u00e8 disponibile in due edizioni:\nIl primo CD \u00e8 compreso nella raccolta \"Lupin the Third Box\", composta da 5 CD; la seconda raccolta (\"Lupin the Third Box part II\") contiene un altro CD di cui una met\u00e0 dei pezzi contengono estratti dalla colonna sonora mai pubblicati prima.\nLa sigla di apertura \"\"Lupin III Theme '78\" \u00e8 stata composta da Y\u016bji \u014cno, ed \u00e8 una delle variazioni del tema della 2\u00aa serie TV. La sigla di chiusura \"Lupin Ondo\"\" (\"la ballatta di Lupin\") \u00e8 cantata da Haruo Minami (\u30eb\u30d0\u30f3\u97f3\u982d by \u4e09\u6ce2\u6625\u592b), con la musica di \u014cno e parole di Monkey Punch.\nNella prima edizione cinematografica italiana del 1979, la sigla iniziale era stata sostituita da un montaggio di scene prese dal lungometraggio, accompagnato dalla canzone \"Planet O\" di Daisy Daze &amp; The Bumble Bees, gi\u00e0 usata come sigla per la trasmissione in Italia della prima serie animata di Lupin III; ugualmente al termine del film l'audio della sigla di chiusura era stato rimpiazzato dalla stessa canzone, e l'immagine veniva rimpicciolita per lasciare spazio al rullo dei titoli di coda italiani. Nelle successive riedizioni \u00e8 stato recuperato il formato originale delle sigle.\nDistribuzione.\nTitoli internazionali.\n\u00c8 conosciuto in Giappone anche con i seguenti titoli:\nin Italia\nnel Regno Unito\nnegli USA\nin Spagna\nin Francia\nEdizione italiana.\nIl film fu distribuito nei cinema italiani col titolo \"Lupin III\" nel 1979, prima che la seconda serie venisse trasmessa. Per l'edizione italiana, realizzata dalla Cinitalia Edizioni, i titoli di testa giapponesi furono rimossi e sostituiti da un montaggio di scene del film accompagnate dai titoli italiani e da \"Planet O\" (sigla de \"Le avventure di Lupin III\"), e quelli di coda furono sostituiti dai dati dell'edizione italiana (sempre accompagnati da \"Planet O\"). Nei titoli, cos\u00ec come nella locandina, Jigen, Goemon e Mamoo vengono chiamati Gighen, Ghemon e Mamo. Il doppiaggio fu eseguito dall'Associazione Attori Doppiatori Liberi e diretto da Elio Zamuto con un cast vocale parzialmente diverso da quello della serie: Jigen e Goemon furono infatti doppiati da Sandro Pellegrini e Vittorio Guerrieri. Germano Longo, doppiatore di Jigen nella serie, d\u00e0 invece voce a Mamoo. I dialoghi, a cura di Silvia Silvani, sono basati sulla versione in inglese prodotta nel 1979 dalla Frontier Enterprises per i voli Japan Airlines e presentano notevoli differenze rispetto a quelli originali, oltre a modificare i nomi di alcuni personaggi (Howard Lockewood diventa Foward Fughes e Stuckey diventa Gissinger) pur mantenendo invariati quelli dei protagonisti.\nIl 3 e 4 gennaio 1987 il film fu trasmesso in due parti su Rete 4 con il titolo \"Lupin III - La pietra della saggezza\" e con numerose censure per le scene pi\u00f9 violente e sensuali. Per l'occasione fu realizzato un nuovo doppiaggio dalla MI.TO Film, diretto da Vittorio Di Prima. Il cast protagonista \u00e8 quello del film \"Lupin III - La leggenda dell'oro di Babilonia\" (trasmesso nei due giorni precedenti), ovvero quasi lo stesso della prima edizione fatta eccezione per Piera Vidale che \u00e8 sostituita da Alessandra Korompay nel ruolo di Fujiko. I dialoghi sono pi\u00f9 fedeli alla versione giapponese rispetto alla prima edizione, ma i due nomi suddetti vengono ulteriormente storpiati (diventando Foward Fuse e Gossinger) e il doppiaggio fu eseguito sul film gi\u00e0 censurato.\nNel 1993 il film fu distribuito in VHS con un nuovo doppiaggio realizzato a Milano. In questa occasione il cast fu completamente rinnovato, bench\u00e9 l'anno precedente quasi tutti i protagonisti avessero ricoperto gli stessi ruoli nel ridoppiaggio di \"Lupin III - Il castello di Cagliostro\" (eccetto Giorgio Melazzi, che sostituisce Luigi Rosa). I dialoghi di questa versione sono quelli maggiormente fedeli agli originali, bench\u00e9 i due nomi continuino ad essere modificati (stavolta in Foward Fuse e Gissinger).\nDal 7 al 12 agosto 2008 il film fu trasmesso su Italia 1 diviso in quattro parti con un quarto doppiaggio realizzato a Roma. Il cast protagonista \u00e8 quello in forze all'epoca (quindi lo stesso del secondo doppiaggio eccetto per Vittorio Guerrieri ed Enzo Consoli, sostituiti rispettivamente da Antonio Palumbo e Rodolfo Bianchi) e include Roberto Del Giudice alla sua ultima interpretazione, essendo morto oltre otto mesi prima e gi\u00e0 sostituito da Stefano Onofri a partire da quell'anno. Questa edizione si basa, sia nei dialoghi sia nel video (ritoccato per nascondere i caratteri giapponesi iniziali e le marche), sulla versione in inglese distribuita in DVD dalla Pioneer Entertainment nel 2003 e criticata per le numerose libert\u00e0 che si prende nell'adattamento. Anche il titolo su schermo era inizialmente rimasto quello americano, ovvero \"The Secret of Mamo\", mentre nelle repliche \u00e8 stato reintegrato quello italiano. Nonostante nella prima trasmissione fossero state censurate alcune scene (comunque meno rispetto all'edizione del 1987), nelle successive repliche il film \u00e8 stato trasmesso tutto in una volta e in edizione integrale.\nEdizioni home video.\nVHS.\nIl film \u00e8 uscito in VHS edito da Yamato Video con il doppiaggio home video nel 1993. La stessa edizione \u00e8 uscita anche con marchio \"[artoon Collection\", e nella copertina Lupin III \u00e8 disegnato in giacca verde nonostante nel film sia rossa.\nBlu-ray Disc.\nL'ultima versione in DVD \u00e8 uscita anche per Blu-ray Disc a partire dal 18 aprile 2012, sempre edita da Yamato Video. Agli extra, gli stessi della rispettiva edizione DVD, si aggiunge la sigla di testa cinematografica italiana del film del 1979. Questa edizione \u00e8 stata racchiusa nel BD Box \"Lupin III - Red Box\", contenente anche i Blu-ray Disc de \"Il castello di Cagliostro\" e \"La lampada di Aladino\".\nAccoglienza.\nIn Giappone il film \u00e8 uscito nei cinema accompagnato dalla prima versione del \"\", del 1969, ed incass\u00f2 pi\u00f9 di un miliardo di yen."}
{"id": "1329763", "revid": "116185985", "url": "https://it.wikipedia.org/wiki?curid=1329763", "title": "Cesare De Lollis", "text": "Biografia.\nFiglio del patriota e scrittore Alceste De Lollis, frequent\u00f2 il liceo all'Aquila e a Teramo. Fu scolaro a Firenze prima di Napoleone Caix, poi di Adolfo Bartoli e di Girolamo Vitelli, che gli diedero la solida cultura classica, il gusto della ricerca filosofica, la profonda preparazione linguistica, poi di Francesco D'Ovidio e di Ernesto Monaci, che lo indirizzarono verso gli studi romanzi, nei quali si perfezion\u00f2 a Parigi con Gaston Paris e Paul Meyer.\nInsegn\u00f2 filologia romanza nell'Universit\u00e0 di Genova e letteratura francese e spagnola a Roma. Occup\u00f2 infine la cattedra di filologia romanza all'Universit\u00e0 di Roma, dove successe proprio a Ernesto Monaci, suo vecchio professore.\nDal 1907 al 1913 e dal 1921 fino alla morte diresse la rivista \"La Cultura\", dapprima con Nicola Festa e Giuseppe Antonio Borgese, poi, dal 1921 al 1928, da solo, rifondandola. De Lollis fece di tale pubblicazione non soltanto uno strumento di rinnovamento di metodi critici e di apertura verso la cultura europea, ma anche il luogo dove si formarono le pi\u00f9 vivaci forze della giovane critica italiana (come Domenico Petrini, Cesare Pavese, Leone Ginzburg, Arrigo Cajumi) alla luce della sua concezione umanistica dell'esercizio letterario come impiego etico.\nAllo scoppio della prima guerra mondiale era neutralista. Eppure, malgrado l'et\u00e0, volle arruolarsi e prestare servizio in prima linea. Per il suo portamento militare ottenne riconoscimenti ed encomi. Nel 1925 \u00e8 tra i firmatari del Manifesto degli intellettuali antifascisti di Benedetto Croce. \nL'opera critica del De Lollis rivendica contro il metodo crociano la rilevanza fondamentale dell'analisi dello stile per la comprensione del testo e per la valutazione stessa del significato e dei valori poetici: la formazione filologica lo conduce a muovere costantemente dall'accettamento del dato linguistico come quello in cui le ragioni del testo (umane, storiche, culturali, di pensiero) trovano la loro concreta manifestazione, mentre la preparazione erudita determina nelle sue ricerche la costante preoccupazione del solido e documentato inquadramento storico.\nA Cesare de Lollis sono state dedicate diverse vie, tra cui a Roma, Pescara, L'Aquila e Chieti, dove \u00e8 stata a lui intitolata anche una scuola media.\nOpere.\nI suoi scritti abbracciano l'intero ambito della filologia romanza ed anche problemi e figure delle letterature moderne: \nIl suo capolavoro, tuttavia, \u00e8 costituito dai \"Saggi sulla forma poetica dell'Ottocento\", a cura di Benedetto Croce (1929), acutissima indagine sullo svolgimento della lingua poetica italiana lungo l'Ottocento svolta con un metodo di ricerca che colloca l'opera fra i primi e tuttora pi\u00f9 alti esempi italiani di critica stilistica.\nFondamentale \u00e8 pure l'edizione che il de Lollis cur\u00f2 degli scritti di Cristoforo Colombo (due voll., 1892-94) a cui egli fece seguire la monografia \"Cristoforo Colombo nella leggenda e nella storia\" (1892; ediz. definitiva 1931; nuova ristampa 1969).\nDel moralismo del de Lollis \u00e8 infine testimonianza il \"Taccuino di guerra\" (1955).\nI saggi pi\u00f9 significativi sono stati raccolti a cura di Gianfranco Contini e Vittorio Santoli nei volumi \"Scrittori d'Italia\" (1968) e \"Scrittori di Francia\" (1971), e a cura di Fausto De Sanctis nel volume \"Scrittori di Germania\" (2010)."}
{"id": "1329770", "revid": "125682648", "url": "https://it.wikipedia.org/wiki?curid=1329770", "title": "Tre vite allo specchio", "text": "Tre vite allo specchio (\"If These Walls Could Talk\") \u00e8 un film per la televisione del 1996, diretto da Nancy Savoca e Cher, e prodotto per la HBO negli USA. Il film, ambientato nella stessa casa, ripercorre le storie di tre donne che affrontano l'aborto ognuno a modo suo, in contesti sociali e politici diversi (1952, 1974, 1996).\nIl film ha avuto un sequel nel 2000, \"Women\" con Sharon Stone, Michelle Williams, Chlo\u00eb Sevigny e Ellen DeGeneres.\nCast.\nSegmento 1952:\nSegmento 1974:\nSegmento 1996:"}
{"id": "1329780", "revid": "1543377", "url": "https://it.wikipedia.org/wiki?curid=1329780", "title": "Taormina Film Fest 2005", "text": "La 51\u00aa edizione del Taormina Film Fest si \u00e8 svolta a Taormina dall'11 al 18 giugno 2005.\nIl festival ha sede presso le sale del Palazzo dei Congressi e il Teatro Greco. La direzione artistica \u00e8 di Felice Laudadio, in carica dal 1999.\nLe sezioni.\nSono previste cinque sezioni, articolate in due categorie in concorso (\"Cinema nel mondo\" e \"I corti a Taormina\"), una fuori concorso (\"Il Grande Cinema al Teatro Greco\"), un evento speciale (cerimonia di consegna dei premi di \"ItaliaFilmFest 2005\") e un contenitore di lezioni di cinema.\nCinema nel mondo.\nIn concorso una selezione di dodici lungometraggi internazionali.\nIl Grande Cinema al Teatro Greco.\nSette film in anteprima mondiale o europea proiettati al Teatro Greco di Taormina.\nI corti a Taormina.\nTredici corti di produzione internazionale che concorrono al Taormina Arte Award per il miglior cortometraggio.\nLezioni di cinema.\nQuattro lezioni di cinema presso il Palazzo dei Congressi tenute da grandi personalit\u00e0 del cinema, attraverso un tributo cinematografico e un incontro pubblico. Nel 2005 sono stati presenti:\nEvento Speciale - ItaliaFilmFest 2005.\nIl 12 giugno ha luogo la cerimonia di consegna dei premi dell'ItaliaFilmFest 2005, in intesa con la Casa del Cinema di Roma.\nI premi.\nTaormina Arte Awards.\nI Taormina Arte Awards vengono consegnati a personaggi che si sono distinti per il loro contributo al mondo del cinema. In questa edizione ne sono stati assegnati sette. I premiati sono:"}
{"id": "1329788", "revid": "28592", "url": "https://it.wikipedia.org/wiki?curid=1329788", "title": "Lidija \u010cukovskaja", "text": ""}
{"id": "1329789", "revid": "2091899", "url": "https://it.wikipedia.org/wiki?curid=1329789", "title": "Trinciatrice", "text": "La trinciatrice, (detta anche trinciaerba, trinciasarmenti o trinciastocchi a seconda del vegetale su cui deve lavorare) \u00e8 una macchina agricola trasportata e messa in movimento da un trattore. Viene usata per abbattere e triturare residui vegetali (erba incolta, residui di coltivazione) emergenti dal suolo o ivi deposti, che abbiano dimensioni sufficientemente contenute, in modo tale da favorirne la decomposizione. In taluni casi la trinciatura cos\u00ec eseguita, se eseguita grossolanamente, pu\u00f2 essere finalizzata invece alla successiva agevole raccolta del residuo vegetale, spesso previa imballatura.\nGeneralit\u00e0.\nQuesta macchina operatrice agricola non va confusa con la trinciacaricatrice che esegue un'operazione in parte simile ma destinata alla produzione di un insilato quasi sempre a fini di alimentazione zootecnica, in cui la trinciatura non avviene a terra ma, in modo pi\u00f9 accurato, all'interno di un apposito dispositivo dopo che l'elemento vegetale desiderato \u00e8 stato mietuto oppure staccato dalla sua pianta, oppure raccolto dal suolo.\nLe trinciatrici, la cui larghezza di lavoro pu\u00f2 andare da poco pi\u00f9 di mezzo metro a quasi dieci metri, trovano svariate applicazioni in agricoltura, in campo aperto, frutteto e vigneto e nelle manutenzione delle banchine stradali: esse vengono usate nella tosatura dei prati, nel controllo delle erbe all'interno dei frutteti, sui bordi delle strade, in campi da golf, oppure per macinare i residui di potatura nei frutteti, o residui culturali di mais, girasole, pomodori e simili rimasti al suolo dopo il raccolto.\nCuore dell'attrezzo \u00e8 un rotore di tipo orizzontale su cui sono disposti i coltelli, di diverse tipologie (a mazze, a \"V\" o altre) in funzione del materiale che deve essere triturato (stocchi, sarmenti, erba...). Una classificazione generica consiste nel differenziare la diverse trinciatrici a seconda della loro alimentazione:\nLe trinciatrici hanno un peso che varia da 100 a 1500\u00a0kg e possono essere portate anteriormente e posteriormente, combinate (anteriore e posteriore contemporaneamente collegate al trattore) o sbracciate. L'Italia \u00e8 il principale produttore mondiale di trinciatrici. Le regioni pi\u00f9 attive nella produzione di tali macchine sono il Veneto, l'Emilia-Romagna e la Lombardia.\nTrinciatrice fissa.\nIl modello fisso ha la caratteristica di avere l'attacco a tre punti fisso e usualmente sono montate per coprire interamente o parzialmente lo spazio tra le due ruote posteriori di una trattrice.\nTrinciatrice con spostamento.\nQuesto rappresenta un primo grado di flessibilit\u00e0 di un trinciatrice: lo spostamento che pu\u00f2 essere idraulico o manuale permette di spostare lateralmente la scocca della macchina, mantenendo l'attacco a tre punti stabile dietro al trattore. Questa caratteristica \u00e8 di solito presente per lavori dove \u00e8 richiesto lo spostamento a tratti della macchina, come un viale di alberi dove la macchina deve uscire e rientrare di continuo dalla traiettoria del trattore.\nTrinciatrice per argini.\nQuesto modello rappresenta il terzo grado di flessibilit\u00e0 di una trinciatrice: non solo il movimento \u00e8 laterale ma anche verticale. A differenza di una trinciatrice con spostamento, quelle per argini non possono avere la traslazione manuale che \u00e8 invece completamente idraulica. Questi modelli sono generalmente molto complessi e richiedono spesso l'uso di sistemi di sicurezza molto sofisticati. Il lavoro ideale di una tale trinciatrice \u00e8 il taglio di siepi verticali o di fossi dove \u00e8 richiesto che la trincia lavori esterna al trattore."}
{"id": "1329800", "revid": "110157", "url": "https://it.wikipedia.org/wiki?curid=1329800", "title": "Greased", "text": "Greased \u00e8 un EP del gruppo ska punk statunitense Less Than Jake contenente le canzoni del musical \"Grease\", incluse \"Summer Nights\", \"You're The One That I Want\" e \"Greased Lightning\". L'album \u00e8 stato pubblicato due volte: la prima pubblicazione \u00e8 stata interrotta a causa della causa legale con la Paramount Pictures (proprietaria dei diritti d'autore sul film) e con la Universal Music Group (detentrice del copyright sulle canzoni del musical), mentre la seconda \u00e8 iniziata qualche mese dopo, grazie all'accordo con le due major. \u00c8 probabilmente il disco pi\u00f9 raro da trovare della band."}
{"id": "1329801", "revid": "119978944", "url": "https://it.wikipedia.org/wiki?curid=1329801", "title": "Jana \u010cern\u00e1", "text": "Biografia.\nFiglia della scrittrice e giornalista Milena Jesensk\u00e1 e dell'architetto Jarom\u00edr Krejcar. La madre fu deportata nel campo di concentramento di Ravensbr\u00fcck dove mor\u00ec nel 1944 quando Jana aveva 16 anni. Nel dopoguerra frequent\u00f2 il poeta e filosofo Zby\u0148ek Fi\u0161er, conosciuto poi con lo pseudonimo Egon Bondy, e lo scrittore Bohumil Hrabal e con essi l'underground praghese. Dopo una vita intensa, che la vide in carcere per aver trascurato i propri doveri di madre, mor\u00ec a 53 anni in seguito a un incidente automobilistico.\nLa produzione letteraria.\nLa smilza raccolta di poesie e prose scritte negli anni Quaranta-Cinquanta, intitolata \"In culo oggi no\", fu pubblicata a Praga, dall'editore Concordia, solo nel 1990 col titolo \"Clarissa a jin\u00e9 texty\" (Clarissa e altri testi)."}
{"id": "1329804", "revid": "2121138", "url": "https://it.wikipedia.org/wiki?curid=1329804", "title": "Petaloudes", "text": "Petaloudes, in italiano nota come: Valle delle Farfalle (, che significa appunto \"farfalle\"), \u00e8 un comune della Grecia nella periferia dell'Egeo Meridionale (unit\u00e0 periferica di Rodi) con 12.133 abitanti al censimento 2001.\nLuoghi d'interesse.\nPetaloudes \u00e8 conosciuta per una verde valle che da giugno a settembre si popola di farfalle: la Valle delle Farfalle, lunga circa 1\u00a0km con ripide stradine, laghetti e ponti in legno. \u00c8 un raro spettacolo naturale con migliaia di farfalle che riposano sugli alberi. L'ingresso \u00e8 a pagamento e i visitatori consigliano visite di primo mattino per il fresco e per non trovare ressa.\nLe farfalle appartengono alla specie Euplagia quadripunctaria, e si adunano qui perch\u00e9 attirate dalla particolare resina di un albero, il \"Liquidambar orientalis,\" con il profumo forte e caratteristico di vaniglia.\nA causa del crescente numero di turisti che tendono a disturbarle cercando di farle volare, la consistenza numerica della popolazione \u00e8 in diminuzione.\nNelle antiche localit\u00e0 agricole di Pastida e Damatria, sono presenti suggestive chiese ortodosse (come quella consacrata a San Nicola, in localit\u00e0 Paradisi) e monasteri, tra i quali quello di Kalopetra, costruito nel 1784 dal principe di Valacchia Alexandros Ypsilanti.\nGeografia antropica.\nSuddivisioni amministrative.\nIl comune, la cui sede \u00e8 a Cremast\u00f2 (\"Kremasti\") (posta a un'altitudine di 14\u00a0m s.l.m.), \u00e8 costituito dalle circoscrizioni di Cremast\u00f2, Paradisi, Theologos, Marizza (\"Maritsa\"), Damatri\u00e0 e Past\u00ecda."}
{"id": "1329809", "revid": "2519", "url": "https://it.wikipedia.org/wiki?curid=1329809", "title": "Isole antartiche", "text": ""}
{"id": "1329816", "revid": "2081013", "url": "https://it.wikipedia.org/wiki?curid=1329816", "title": "Carlo Battisti", "text": "Si dedic\u00f2 allo studio della dialettologia italiana, del latino volgare, dell'etrusco e della toponomastica e della cartografia toponomastica, divenendo ben presto uno dei maggiori esperti italiani. La sua figura \u00e8 legata anche al ruolo interpretato nella pellicola \"Umberto D.\" di Vittorio De Sica, nel quale \u00e8 protagonista.\nBiografia.\nCarlo Giuseppe Maria, figlio di Giuseppe e Teresa Bentivoglio, entrambi insegnanti originari di Fondo in Val di Non, nacque a Trento il 10 ottobre 1882. Carlo Battisti studi\u00f2 presso l'Universit\u00e0 di Vienna a partire dal 1900 sotto la guida dei professori Wilhelm Meyer-L\u00fcbke, Adolfo Mussafia, Karl von Ettmayer e Elise Richter. Fu Privatdozent (Libero docente) di lingue neolatine presso la stessa Universit\u00e0 di Vienna, dove divenne amico del geografo goriziano, allora studente a Vienna, Luigi Visintin, ma Battisti non entr\u00f2 mai in ruolo in quanto accusato di irredentismo.\nDal 1906 inizi\u00f2 la collaborazione alla rivista \"Archivio per l'Alto Adige\", fondata in quell'anno da Ettore Tolomei. Nel 1912 condusse uno studio sui dialetti locali delle valli Giudicarie e soggiorn\u00f2 tre settimane a Magasa e Cadria (localit\u00e0 al confine tra Lombardia e Trentino), di cui present\u00f2 una dettagliata relazione all'Imperial Regia Accademia di Vienna nella seduta del 21 maggio 1913. Chiamato alle armi nella prima guerra mondiale, fu ferito e fatto prigioniero in Russia ma riusc\u00ec a salvarsi e a ritornare in Italia.\nDopo l'annessione del Trentino e dell'Alto Adige all'Italia, nel 1919, Battisti fu nominato direttore della Biblioteca statale Isontina di Gorizia (1919-1925) e nel 1923 fond\u00f2 la rivista \"Studi Goriziani\". Nel 1925, avendo vinto il concorso, divenne professore di Glottologia all'Universit\u00e0 degli Studi di Firenze, dove insegn\u00f2 per tutta la vita; fu socio dell'Accademia della Crusca dal 1955 e accademico dal 1964; direttore dell'Istituto di studi per l'Alto Adige, fondato da Ettore Tolomei; direttore della scuola per bibliotecari e archivisti paleografi. Fu membro del Partito Nazionale Fascista ed editore dell'\u00abArchivio per l\u2019Alto Adige\u00bb, e dal 1949 al 1953 presidente dell'Associazione italiana biblioteche per la sezione toscana.\nPer quanto riguarda la spinosa questione dell'Alto Adige, Battisti manteneva una posizione congruente con la politica di italianizzazione voluta dal fascismo, affermando nel suo discorso inaugurale dell'anno accademico fiorentino 1932/33, sulla \"Romanit\u00e0 dell'Alto Adige, che\" bisognava affermare il prestigio della lingua nazionale \u00abreggendo alto e fermo il littorio con cui apparve sulle Alpi Druso. (...) Chi strinse i legami fra la provincia di confine e l'unit\u00e0 italiana, chi potenzi\u00f2 le risorse della regione in modo insperato fu esclusivamente il Fascismo\u00bb.\nNel 1934 fu al centro di un'accesa disputa scientifica con Francesco Pironti, professore di greco e latino in un liceo di Napoli, il quale, in una pubblicazione, aveva sostenuto che l'etrusco fosse un dialetto greco; con argomentazioni inconfutabili, Carlo Battisti stronc\u00f2 le teorie del collega napoletano che, amareggiato, si impicc\u00f2 nel suo studio.\nFu autore di importanti volumi di \"Fonetica generale\" (1938) e di \"Avviamento allo studio del latino volgare\" (1949), ma la sua opera principale \u00e8 il \"Dizionario etimologico italiano\", compilato col suo allievo Giovanni Alessio, in 5 volumi (Firenze, G. Barbera, 1950-57), il primo dizionario italiano rispondente alle esigenze dell'etimologia moderna e tuttora fondamentale. \nNel 1952 fu attore protagonista nella pellicola neorealista \"Umberto D., di Vittorio De Sica\ufffc\ufffc. Inoltre\", nel 1955 diresse il documentario \"Le nozze fassane\". \nMor\u00ec novantaquattrenne a Empoli. \u00c8 sepolto nel cimitero di Fondo.\nArchivio e biblioteca personali.\nLa Biblioteca Umanistica dell'Universit\u00e0 degli studi di Firenze conserva un Fondo librario intitolato a Carlo Battisti ed un omonimo Fondo archivistico . Il Fondo librario donato nel 1969 alla Biblioteca di Lettere e Filosofia dallo stesso Battisti, consisteva inizialmente in un piccolo nucleo di 250 volumi, selezionati dalla ben pi\u00f9 ampia biblioteca personale dello studioso, con lo scopo di allestire una sala di consultazione dedicata alla dialettologia italiana. Il Fondo, collocato ad accesso diretto degli utenti e aggiornato e cresciuto per volont\u00e0 dello stesso Battisti anche grazie ad una sua donazione di 20.000.000 di lire, comprende oggi oltre 2500 volumi tra dizionari e atlanti linguistici, pubblicazioni monografiche e riviste riguardanti temi, aree e luoghi della dialettologia italiana. Il Fondo archivistico denominato \"Carlo Battisti\" comprende materiale manoscritto, ancora non ordinato e consistente principalmente in appunti di fonetica critica dei dialetti del Casertano settentrionale, collegati all\u2019opera di Clemente Merlo sulla fonetica dei dialetti di Sora."}
{"id": "1329817", "revid": "120079190", "url": "https://it.wikipedia.org/wiki?curid=1329817", "title": "Antonio Cocchi", "text": "Biografia.\nAntonio Cocchi nacque a Benevento da Giacinto Cocchi, toscano di Borgo San Lorenzo, e da Beatrice Bianco, campana di Baselice, poich\u00e9 il padre Giacinto, nativo del Mugello, si trovava a Benevento dove era agente dei marchesi Rinuccini di Firenze. Antonio visse gran parte della propria vita a Borgo San Lorenzo, localit\u00e0 di origine della famiglia paterna e dove la stessa aveva numerosi possedimenti. Nel 1713 studi\u00f2 a Pisa poi a Firenze presso i Padri Scolopi e successivamente si laure\u00f2 in medicina, seguendo l'attivit\u00e0 paterna, presso l'Universit\u00e0 di Pisa.\nNel 1736 fu nominato lettore di Anatomia nello Studio Fiorentino. In medicina si mosse sulla linea tracciata da Francesco Redi e da Giovanni Alfonso Borelli. Sostenne l'importanza dell'anatomia per gli studi medico-chirurgici. Studi\u00f2 inoltre le acque termali dei Bagni di San Giuliano, sulle quali scrisse un importante trattato. Fu anche valente naturalista e, nel 1734, ricostitu\u00ec la Societ\u00e0 Botanica di Firenze con Pier Antonio Micheli. Il 12 marzo 1736 fu tra i personaggi che ebbero l'onore di trasportare le ossa di Galileo Galilei, nel nuovo sepolcro allestito nella Basilica di Santa Croce in Firenze.\nPer alcuni anni esercit\u00f2 la professione medica sull'Isola d'Elba, quindi viaggi\u00f2 molto in Europa, in particolare in Francia, nei Paesi Bassi e in Inghilterra, dove ebbe occasione di conoscere Isaac Newton, dedicandosi quindi allo studio della storia medica, traducendo anche trattati classici greci e latini. La sua attivit\u00e0 di scrittore fu indirizzata allo studio di importanti opere letterarie, pubblicando trattati e saggi su opere di Voltaire e di John Milton e alla traduzione di opere di Senofonte Efesio. Tradusse anche vari scritti greci che formarono la raccolta dei \"Graecorum chirurgici libri\". Tra le sue altre opere si annoverano anche una \"Vita di Benvenuto Cellini\" e il trattatello \"Del matrimonio\".\nFu membro dell'Accademia della Crusca ed uno dei primi membri italiani della Massoneria (fu iniziato come egli stesso scrisse nelle suo diario manoscritto Effemeridi, in una Loggia fiorentina il 4 agosto 1732 che teneva le sue riunioni nel palazzo di famiglia a Firenze).\nOmonimo del pi\u00f9 anziano Antonio Celestino Cocchi di Fumone, le opere dei due studiosi furono spesso confuse tra loro, ma il criterio distintivo \u00e8 rappresentato dalla circostanza che i lavori del Cocchi \"mugellano\", come amava definirsi, furono stampati in Firenze intorno e dopo il 1750, mentre quelle del fumonese risultano quasi tutte edite in Roma fra il 1723 ed il 1746.\nArchivio personale.\nLa Biblioteca biomedica dell'Universit\u00e0 degli studi di Firenze conserva il fondo di archivio Antonio Cocchi. costituito da 149 unit\u00e0 archivistiche. Vi si trovano, tra le altre carte, 103 quaderni di \"Effemeridi\", il diario privato che Antonio Cocchi scrisse dal maggio 1722 al dicembre 1757 in diverse lingue antiche e moderne."}
{"id": "1329819", "revid": "599013", "url": "https://it.wikipedia.org/wiki?curid=1329819", "title": "Alessio Scarchilli", "text": "Carriera.\nClub.\nMessosi in luce nelle formazioni giovanili della Roma, viene cooptato nella rosa della prima squadra nella stagione 1991-1992, senza tuttavia scendere mai in campo. \nNella successiva stagione 1992-1993 ha vestito la maglia del Lecce, disputando 32 gare di campionato e mettendo a segno 3 reti, e conquistando con i salentini la promozione in Serie A. Nella stagione seguente torna alla Roma, nella quale disputa 19 gare di campionato e 3 di Coppa Italia. A fine stagione viene ingaggiato dall'Udinese nelle cui file disputa il campionato di serie B 1994-1995, raggiungendo le trentatr\u00e9 presenze in campionato e segnando 5 reti, con le quali contribuisce alla promozione in Serie A del club friulano. Nella successiva stagione 1995-1996 torna a Roma e disputa con i giallorossi sette gare di campionato e 3 in Coppa Uefa. Nell'estate del 1996 passa al per una stagione, dove ha giocato trentasei gare segnando 6 reti. Dopo una stagione con la maglia della Sampdoria, con la quale disputa ventuno gare segnando una rete, nel 1997-1998 rientra al Torino, rimanendovi fino al 2002-2003, dove colleziona ulteriori trentasei presenze e marca 4 reti.\nHa poi militato con la maglia dei belgi del Mons nella seguente stagione 2003-2004 della massima serie belga, contribuendo con sette presenze alla conquista della salvezza. Terminata l'esperienza in Belgio, \u00e8 rientrato in Italia, disputando con il il campionato di Serie C1 gir. B nella stagione 2004-2005, nella quale indossa otto volte la maglia biancorossa degli abruzzesi. Conclude, infine, la sua carriera con la Viterbese disputando nella stagione 2005-2006 il campionato di Serie C2 gir. C, scendendo in campo 18 volte e mettendo a segno 3 reti.\nNazionale.\nCon la Nazionale Under-21 ha fatto parte della spedizione che ha vinto gli Europei francesi del '94.\nDopo il ritiro.\nScarchilli lavora come commentatore televisivo per l'emittente tematica giallorossa \"Roma TV\"."}
{"id": "1329820", "revid": "1861950", "url": "https://it.wikipedia.org/wiki?curid=1329820", "title": "Ethiopian Airlines", "text": "Ethiopian Airlines (comunemente indicata come Ethiopian; amarico: \u12e8\u12a2\u1275\u12ee\u1335\u12eb \u12a0\u12e8\u122d \u1218\u1295\u1308\u12f5, romanizzato: Ye-\u012aty\u014d\u1e57\u1e57y\u0101 \u0101yer menged), precedentemente Ethiopian Air Lines (EAL), \u00e8 la compagnia di bandiera dell'Etiopia ed \u00e8 interamente di propriet\u00e0 del governo del paese. EAL \u00e8 stata fondata il 21 dicembre 1945 e ha iniziato le operazioni l'8 aprile 1946, espandendosi ai voli internazionali nel 1951. L'azienda \u00e8 diventata una societ\u00e0 per azioni nel 1965 e ha cambiato nome da \"Ethiopian Air Lines\" a \"Ethiopian Airlines\".\nLa compagnia aerea \u00e8 membro dell'International Air Transport Association dal 1959 e dell'African Airlines Association (AFRAA) dal 1968. Ethiopian \u00e8 un membro di Star Alliance, essendo entrato a far parte di dicembre 2011. Lo slogan dell'azienda \u00e8 \u00ab\"The New Spirit of Africa\"\u00bb. L'hub e il quartier generale si trovano presso l'aeroporto Internazionale di Bole ad Addis Abeba. La compagnia ha hub secondari in Togo e Malawi. Ethiopian \u00e8 la pi\u00f9 grande compagnia aerea africana in termini di passeggeri trasportati, destinazioni servite, dimensioni della flotta e ricavi. Ethiopian \u00e8 anche la quarta compagnia aerea mondiale per numero di paesi serviti.\nStoria.\nAnni '40: gli inizi.\nDopo la liberazione dell'Etiopia, l'imperatore Haile Selassie I chiese agli Stati Uniti, al Regno Unito e alla Francia di aiutarlo a creare una compagnia aerea come parte del suo sforzo di modernizzazione del paese. Secondo BBC News \u00e8 possibile che l'imperatore intendesse la creazione di una compagnia aerea nazionale di qualit\u00e0 per aiutare a dissipare le impressioni sulla povert\u00e0 etiope. Nel 1945, il governo etiope inizi\u00f2 i negoziati sia con Transcontinental Air Transport che con la Western Air Express (successivamente fusa in TWA). L'8 settembre 1945, la TWA firm\u00f2 un accordo con lo storico americano e consulente per gli affari esteri in Etiopia John H. Spencer per fondare una compagnia aerea commerciale in Etiopia.\nIl vettore, originariamente chiamato \"Ethiopian Air Lines (EAL)\", venne fondato il 21 dicembre 1945, con un investimento iniziale di 2,5 milioni di ETB, diviso in 25.000 azioni interamente detenute dal governo. L'azienda era stata finanziata dal governo etiope ma gestita da TWA. All'inizio si affidava a piloti, tecnici, amministratori e contabili americani; anche i suoi direttori generali provenivano da TWA. Il ministro dei lavori e delle comunicazioni Fitawrari Tafasse Habte Mikael divenne il primo presidente e presidente di EAL, mentre HH Holloway, che era americano, venne nominato dalla TWA come direttore generale. Il consiglio tenne la prima riunione il 26 dicembre 1945, con un punto chiave all'ordine del giorno il deposito di \u00a3 75.000 in una banca al Cairo per l'acquisto di aeromobili e parti di ricambio. Poco dopo, la compagnia aerea negozi\u00f2 i diritti di atterraggio con Aden, Egitto, Somaliland francese, Arabia Saudita e Sudan e furono acquistati cinque Douglas C-47; questi aerei furono portati ad Addis Abeba nel febbraio 1946.\nIl volo inaugurale della nuova compagnia per Nairobi trasportava una spedizione in valuta dell'Africa orientale equivalente a 3,7 milioni di dollari nel febbraio 1946, ma il primo servizio di linea avvenne l'8 aprile 1946; fu operato sulla tratta per Addis Abeba-Asmara-Cairo utilizzando uno dei cinque Douglas C-47 Skytrain acquisiti dal governo degli Stati Uniti. Questa rotta in seguito operava su base settimanale. Gli Skytrain erano inizialmente destinati all'uso militare, sebbene Ethiopian li operasse in una configurazione mista passeggeri-merci. Subito dopo, il vettore lanci\u00f2 servizi per Aden e Gibuti, oltre a un volo interno per Jimma. Le cinque rotte principali nei primi anni erano Addis Abeba-Asmara, Addis Abeba-Gibuti-Aden, Addis Abeba-Khartoum, Addis Abeba-Il Cairo (percorsa via Gedda o Khartoum) e Asmara-Khartoum.\nHenry Bruce Obermiller sostitu\u00ec Holloway come direttore generale nel giugno 1946. Nel luglio dello stesso anno, altri quattro Skytrain si unirono alla flotta. Nuovi servizi di linea furono lanciati rispettivamente nel luglio 1946 e nel giugno 1947. Nel 1947, Waldon Gene Golien divenne il direttore generale e la compagnia inizi\u00f2 ad operare voli charter per Gedda durante la stagione dell'Hajj. Quell'anno, a febbraio, furono acquisiti altri tre Douglas C-47 per operare nuove rotte internazionali. I servizi per Mukalla vennero inaugurati nel giugno 1947. A settembre venne aggiunta Port Sudan alla rete di rotte (in precedenza era uno scalo tecnico sulla rotta per il Cairo) e furono lanciati voli charter per Mumbai a novembre. I servizi a Lydda e Mukalla furono interrotti rispettivamente nel febbraio e nell'aprile 1948. A settembre, la rotta per Mumbai divent\u00f2 una rotta di linea, con EAL che volava fino ad Aden e BOAC che operava il settore Aden-Mumbai. Il percorso includeva anche soste all'isola di Mesirah in Oman e Karaci. Per un breve periodo fino all'aprile 1948, l'isola di Mesirah fu utilizzata come punto di rifornimento; da allora, i servizi per il Somaliland francese e Aden iniziarono con cadenza bisettimanale. EAL venne autorizzata a volare ad Aden utilizzando l'aeroporto Sheik 'Othman, situato a 16 chilometri dalla citt\u00e0, mentre BOAC utilizzava le strutture dell'aeroporto di Khormaksar, a soli 5 km dalla citt\u00e0. Aden era sotto il dominio britannico all'epoca, cos\u00ec come il Sudan, e l'Impero britannico neg\u00f2 i diritti di atterraggio EAL a Khartoum, costringendo la compagnia aerea a spostare lo scalo di rifornimento sulla rotta Aden a Port Sudan. Il vettore registr\u00f2 un profitto di \u00a3 40.000 nel 1949.\nAnni '50: rotte a lungo raggio.\nI servizi per Mumbai furono sospesi nel luglio 1950. Quell'anno, un prestito di 1.000.000 di dollari (equivalenti a 10.756.570 dollari nel 2020) concesso dalla Ex-Im Bank consent\u00ec al vettore di incorporare i Convair CV-240, destinati a operare rotte internazionali. Due CV-240, denominati \"Eagle of Ethiopia\" e \"Haile Selassie I\", entrarono nella flotta nel dicembre 1950; a partire da gennaio 1951, questi aerei furono successivamente schierati sulle rotte Addis Abeba-Cairo, Addis Abeba-Nairobi, Addis Abeba-Gedda-Dhahran-Karaci, con Dhahran e Sharja incorporate nella rete di rotte il 20 febbraio. Nell'aprile 1952, la compagnia aerea fu nominata agente di vendita generale per TWA in Kenya, Tanganica, Uganda e Zanzibar, e nel maggio dello stesso anno la flotta era composta da due Convair 240 e nove Douglas DC-3 o loro sottotipi. I servizi per l'India e Sharja furono interrotti nel 1953. Il 14 luglio fu firmato un nuovo accordo con la TWA che succedette a quello originale. A differenza di altre societ\u00e0, il preambolo della compagnia aerea affermava che \"l'obiettivo finale \u00e8 che l'EAL fosse alla fine gestita interamente da personale etiope\".\nUn nuovo servizio per Atene via Khartoum e Wadi Halfa venne lanciato il 3 aprile 1954. Un terzo Convair CV-240 (\"The Spiritual Power\") fu acquistato da Sabena nel 1955 per 560.000 USD (equivalenti a 5.410.087 USD nel 2020). Questi velivoli erano dotati di dispositivi di decollo assistito anti-razzi. Questa era una pratica comune per un piccolo numero di compagnie aeree nel mondo che EAL avrebbe poi abbandonato nell'aprile 1956. Sempre nel 1955, Ethiopian inaugur\u00f2 una struttura di manutenzione di propriet\u00e0. Quell'anno Vic Harrell succedette allo svedese Golien come direttore generale dell'azienda. Il vettore aveva bisogno di aeromobili pi\u00f9 nuovi e pi\u00f9 grandi e tre diversi tipi di aeromobili, due della Lockheed Corporation, della Constellation e dell'Electra e del Douglas DC-6, vennero presi in considerazione per il programma di rinnovo della flotta. Due Douglas DC-6B furono infine ordinati nel 1956 per 4 milioni di dollari, compresi i pezzi di ricambio. Un altro prestito ottenuto dalla Ex-Im Bank, di 85 milioni di sterline inglesi risalente al 1955, venne in parte utilizzato per finanziare l'acquisto dei due velivoli.\nBengasi fu brevemente servita tra il 7 novembre 1956 e il 15 gennaio 1957. Nel 1957 fu acquistato un terzo DC-6B. Allo stesso modo, quell'anno alla compagnia aerea era stato chiesto di prendere un Lockheed L-749 che era stato dato in regalo all'Imperatore, che lo aveva per\u00f2 rifiutato. Ethiopian pag\u00f2 1,6 milioni di dollari per questo esemplare e fu incorporato nella flotta il 4 giugno; l'aereo rimase distrutto in un incendio il 10 luglio in un incidente in Sudan. Due citt\u00e0 yemenite, Hodeida e Taiz, furono servite per la prima volta nel settembre 1957. Il 23 maggio 1958 i voli per Wadi Halfa furono interrotti. L'incorporazione di tre Douglas DC-6B avvenne tra maggio e luglio e l'EAL avvi\u00f2 un nuovo collegamento tra Addis Abeba e Atene, via Il Cairo, utilizzando questi velivoli. Il 21 giugno, il percorso venne esteso sia a nord che a sud in modo che Francoforte e Nairobi fossero collegate dallo stesso corridoio. A questo punto, i Convair furono ridistribuiti per servire rotte nazionali e regionali. Dato che gli operatori radio non erano pi\u00f9 richiesti come parte degli equipaggi di volo, vennero assegnati loro altri compiti nella compagnia. Swissair gestiva l'addestramento dei piloti per i DC-6B a Zurigo. La sospensione dei diritti di quinta libert\u00e0 tra Gibuti e Aden port\u00f2 all'interruzione del percorso che li collegava. EAL entr\u00f2 a far parte della International Air Transport Association (IATA) il 1\u00b0 gennaio 1959. Durante l'anno, due Boeing 720B vennero ordinati e la consegna era prevista per il dicembre 1961.\nAnni '60 e '70: l'era dei jet.\nPorto Sudan venne rimossa dall'elenco delle destinazioni il 1\u00b0 marzo 1960. La compagnia aerea ebbe il suo primo incidente mortale il 15 luglio quando un DC-3 precipit\u00f2 in rotta da Bulchi a Jimma, dove uno dei piloti perse la vita. Un Convair 240 venne venduto ad Allied Stores of Israel il 18 luglio. Il 12 agosto venne effettuato un ordine con Boeing per due Boeing 720B. Furono presi in considerazione il Sud Aviation Caravelle, il de Havilland DH.106 Comet 4 e il Boeing 720B. Le condizioni di estremo caldo di alcune rotte rendevano il Caravelle inappropriato, mentre i Comet erano gi\u00e0 obsoleti.\nIl secondo incidente mortale avvenne il 5 settembre 1961 quando un altro DC-3 si schiant\u00f2 poco dopo il decollo da Sendafar; un assistente di volo e quattro passeggeri persero la vita nello schianto. L'evento sollecit\u00f2 il Dipartimento dell'Aviazione Civile a indagare sugli incidenti. Si riscontr\u00f2 che la mancanza di infrastrutture in molti aeroporti, marginale anche per le operazioni DC-3, aveva dato un contributo importante. I siti di atterraggio a Gore, Mizan Teferi e Tippi vennero inclusi nell'elenco degli aeroporti che avrebbero richiesto la chiusura. Il 13 gennaio 1962, l'equipaggio e quattro passeggeri persero la vita in un altro incidente che coinvolse un DC-3; questa volta l'incidente era avvenuto a Tippi mentre l'aereo stava decollando. L'evento spinse il governo a decidere la chiusura degli aeroporti di Mizan Teferi e Tippi. Nel marzo 1962 furono acquisiti altri due DC-3 e registrati ET-ABE ed ET-ABF. Nel corso dell'anno, la registrazione \"ET-T-\" cambi\u00f2 semplicemente in \"ET-\". Jack B. Asire divenne direttore generale nell'aprile 1962.\nSi decise inoltre di costruire un nuovo aeroporto per sostituire l'aeroporto di Lideta, incapace di ospitare il Boeing 720 che la compagnia intendeva acquisire. Nasce cos\u00ec l'aeroporto internazionale di Bole, dove la societ\u00e0 stabil\u00ec la sua sede.\nNel dicembre 1962, l'arrivo di due Boeing 720 ordinati direttamente da Boeing segn\u00f2 l'ingresso del vettore nell'era dei jet. Questi due velivoli furono registrati ET-AAG ed ET-AAH e furono chiamati rispettivamente \"Blue Nile\" e \"White Nile\". Il primo servizio ebbe luogo il 15 gennaio 1963 quando uno di questi aerei fu schierato sulla rotta per Nairobi. Il giorno successivo venne inaugurato un nuovo servizio per Madrid, con Francoforte che si un\u00ecalla rete subito dopo. Il 1* aprile il Boeing 720 sostitu\u00ec il DC-6B sulla rotta Addis Abeba-Atene; durante quel mese, anche il corridoio dell'Africa occidentale benefici\u00f2 delle operazioni dei jet. La compagnia stipul\u00f2 un accordo con Aden Airways e Sudan Airways per il servizio Khartoum-Asmara-Aden. Un nuovo volo per Conakry fu lanciato l'8 maggio 1963. Il 30 novembre 1963 la compagnia aerea perse un altro DC-3 (ET-AAT) in un volo di prova ad Addis Abeba; l'equipaggio di tre persone sub\u00ec solo lievi ferite. Roma venne servita per la prima volta il 5 giugno 1964 con cadenza settimanale; il volo era effettuato via Khartoum o Atene nell'ambito di un accordo di pool con Alitalia.\nSempre all'inizio degli anni sessanta, il vettore forn\u00ec un primo supporto aereo alla Missione di mappatura Etiopia-Stati Uniti nella sua operazione per acquisire mappe topografiche dell'Etiopia. Nel 1965 il nome cambi\u00f2 da Ethiopian Air Lines a Ethiopian Airlines.\nNel 1966, il rapporto contrattuale con la TWA fu adattato per riflettere il trasferimento della gestione con la nomina di un vicedirettore generale etiope, e fu nominato il colonnello Semret Medhane. Due Boeing 720 erano in funzione e un Boeing 707-320C doveva essere introdotto gradualmente entro marzo 1968, quando il vettore ordin\u00f2 un secondo -320C.\nNel 1970, il quinto rinnovo del contratto originale del 1945 cambi\u00f2 il ruolo di TWA da manager a consigliere. Nel suo 25\u00b0 anniversario nel 1971, l'azienda era pronta a continuare senza l'assistenza straniera. Da allora, Ethiopian Airlines \u00e8 stata gestita interamente da personale etiope. Il primo Direttore Generale etiope fu il Col. Semret Medhane, nominato nel 1971. Due Boeing 720B furono acquisiti da Continental Airlines nel 1973. Nel 1975, il vettore ordin\u00f2 cinque Dash 7. A quel punto, Ethiopian Airlines aveva concluso la sua relazione trentennale con TWA. La compagnia aerea divenne un nuovo cliente per il Boeing 727 nel 1978, ordinandone due. I 727 arrivarono alla fine degli anni settanta in sostituzione dei pi\u00f9 vecchi Boeing 720.\nAnni '80 e '90.\nIl DHC-5 Buffalo entr\u00f2 nella flotta all'inizio degli anni ottanta. Nel 1982, Ethiopian divent\u00f2 la prima compagnia africana a ordinare il Boeing 767, cos\u00ec come la prima compagnia aerea a ordinare il Boeing 767-200ER. Nel giugno 1984, il primo di questi aerei stabil\u00ec un nuovo record di distanza per un bimotore, coprendo senza scalo da Washington DC ad Addis Abeba durante il volo di consegna alla compagnia. I Boeing 767-200ER sostituirono i restanti Boeing 720. Gli ATR 42 e i Twin Otter furono incorporati nella flotta a met\u00e0 degli anni ottanta. Il Boeing 737-200 entr\u00f2 a far parte della flotta alla fine del 1987.\nNel 1990, Ethiopian divenne la prima compagnia aerea passeggeri a prendere in consegna il Boeing 757 versione cargo, ricevendo il primo di cinque esemplari un anno dopo. Nel 1996 la compagnia aerea volava a Bangkok, Pechino, Durban e Johannesburg; erano operate anche rotte per la Costa d'Avorio e il Senegal. Inoltre, il Fokker F50 entr\u00f2 nella flotta per operare rotte nazionali; in realt\u00e0, Ethiopian \u00e8 diventata l'ultima compagnia a prendere in consegna questo tipo aereo nel 1997, subito dopo il crollo della Fokker a causa di problemi finanziari. Alla fine degli anni novanta il vettore vide l'aggiunta di Copenaghen e Maputo nella sua rete internazionale, cos\u00ec come New York e Washington come destinazioni transatlantiche; fu lanciato anche il programma frequent flyer, chiamato \"Sheba Miles\" in onore della leggendaria regina di Saba. Nel 1998, la compagnia aerea interruppe i voli per la capitale eritrea Asmara dopo lo scoppio di una guerra tra i due paesi.\nDal 2000 in poi.\nUn rinnovo della flotta \u00e8 iniziato all'inizio degli anni 2000, con l'incorporazione del Boeing 737-700 e del Boeing 767-300ER; la compagnia ha interrotto il suo servizio per Newark a favore di Washington nel 2004. Alla fine degli anni 2000 ha annunciato che sarebbe stata il cliente di lancio del Boeing 787 Dreamliner, e ha inoltre ordinato l'acquisizione dei nuovi Airbus A350-900, Boeing 777-200LR e Bombardier Q400 NextGen.\nAlla fine di settembre 2010, Ethiopian Airlines \u00e8 stata ufficialmente invitata a unirsi a Star Alliance sotto la guida di Lufthansa. Il vettore \u00e8 diventato un membro dell'alleanza nel dicembre 2011, il terzo vettore africano, dopo EgyptAir e South African Airways, e il 28\u00b0 membro al mondo.\nDestinazioni.\nAccordi commerciali.\nAl 2022 Ethiopian Airlines ha accordi di code-share con le seguenti compagnie:\nAlleanze.\nNell'ottobre 2007, il programma frequent flyer \"ShebaMiles\" di Ethiopian Airlines e \"Miles &amp; More\" di Lufthansa hanno stretto una partnership, consentendo ai membri di ciascun programma di accumulare e spendere miglia sulle reti di entrambe le compagnie aeree. Nel luglio 2008, il vettore ha stretto una partnership strategica con la compagnia aerea start-up con sede a Lom\u00e9 ASKY Airlines, di cui Ethiopian detiene una partecipazione del 40%. Ethiopian Airlines \u00e8 responsabile della manutenzione degli aeromobili e della gestione operativa. Il piano \u00e8 di trasformare Lom\u00e9 nell'hub regionale di Ethiopian Airline per il mercato dell'Africa occidentale. ASKY ha iniziato ad operare nel gennaio 2010 ed \u00e8 diventata redditizia dopo pochi mesi. Ethiopian \u00e8 entrato ufficialmente a far parte di Star Alliance nel dicembre 2011.\nServizi.\nPasti a bordo.\nSu tutti i voli, ai passeggeri vengono forniti cibo e bevande gratuite a bordo, in entrambe le classi. Il servizio di ristorazione consiste in pasti caldi, spuntini caldi o freddi o spuntini leggeri, a seconda della durata del volo e dell'ora del giorno. \u00c8 disponibile anche la possibilit\u00e0 di acquistare bevande speciali a un costo aggiuntivo. La compagnia aerea offre anche menu assortiti per i passeggeri che hanno esigenze speciali di pasti.\nBusiness class.\nLa Business Class di Ethiopian Airlines si chiama \"Cloud Nine\". Ai passeggeri che viaggiano in questa classe vengono forniti vari servizi a bordo e un'ampia variet\u00e0 di materiale di lettura. Sulle rotte operate con i Boeing 777-200LR, ai passeggeri vengono forniti posti letto e servizi audio e video su richiesta, con 85 canali su schermi IFE da 15,4 pollici.\nEconomy class.\nAi passeggeri che volano su questa classe viene fornita una variet\u00e0 di pasti, che vanno da spuntini leggeri a piatti caldi, e servizi, entrambi a seconda della durata del volo. Sedili reclinabili e audio e video su richiesta, con 80 canali e schermi da 8,9 pollici, sono disponibili sui Boeing 777-200LR.\nLounges.\nAi passeggeri della Ethiopian Airlines vengono offerte due lounge all'aeroporto Internazionale di Bole. I passeggeri di \"Cloud Nine\" possono attendere la partenza dei voli presso la Cloud Nine Lounge, dove vengono forniti un'ampia variet\u00e0 di servizi, oltre a personal computer o connessione wireless. Allo stesso modo, i titolari di carte ShebaMiles con status Gold o Silver possono usufruire delle strutture Sheba Miles Lounge. Gli agenti del servizio clienti sono disponibili in entrambe le lounge per assistere i passeggeri in qualsiasi domanda relativa ai loro voli.\nFlotta.\nFlotta attuale.\nA gennaio 2022 la flotta di Ethiopian Airlines risulta composta dai seguenti aerei:\nFlotta storica.\nEthiopian Airlines operava in precedenza con i seguenti aeromobili:"}
{"id": "1329822", "revid": "2519", "url": "https://it.wikipedia.org/wiki?curid=1329822", "title": "Isole sub-antartiche", "text": ""}
{"id": "1329826", "revid": "253269", "url": "https://it.wikipedia.org/wiki?curid=1329826", "title": "Le isole perdute", "text": "Le isole perdute (\"The Lost Islands\") \u00e8 una serie televisiva australiana del 1976, prodotta dalla \"0-10 Network\" (oggi Network Ten), South Pacific Films e Paramount Pictures TV e trasmessa in Italia per la prima volta nel marzo del 1978 da Rai Uno tutte le sere alle 19:20.\nTrama.\nUn gruppo di quaranta ragazzi di varie nazionalit\u00e0, a bordo di una barca a vela, la \"United World\", si imbatte in un uragano che distrugge la loro imbarcazione. Cinque di essi (l'australiano Tony, lo statunitense Mark, l'inglese David, la tedesca Anna e la cinese Su Ying) naufragano su due isole misteriose (Tambu e Malo) abitate dai discendenti di un gruppo di deportati che vi erano approdati alla fine del XVIII secolo per il naufragio della nave che li trasportava alle colonie penali dell'Australia. \nGli isolani sono persone semplici che sembrano vivere in un'altra epoca, lontano dal progresso e dagli usi del resto del mondo, e sono soggiogati da un tiranno incappucciato, ritenuto immortale, chiamato \u00abQ\u00bb, che odia i giovani e la loro modernit\u00e0. Dopo le prime diffidenze, i cinque inizieranno a entrare in contatto con alcuni abitanti dell'isola, che li aiuteranno a sfuggire alle temibili guardie agli ordini del terribile \u00abQ\u00bb."}
{"id": "1329830", "revid": "19933", "url": "https://it.wikipedia.org/wiki?curid=1329830", "title": "Windows XP Mobile Edition", "text": ""}
{"id": "1329840", "revid": "466539", "url": "https://it.wikipedia.org/wiki?curid=1329840", "title": "Farmacoeconomia", "text": "La Farmacoeconomia \u00e8 un insieme di strumenti, concetti e tecniche per la valutazione del rapporto di costo-efficacia e la sostenibilit\u00e0 economica di nuovi farmaci (o altre tecnologie bio-mediche). Punta all'elaborazione di un razionale economico per l'allocazione delle risorse nel sistema sanitario massimizzando al contempo la salute dei pazienti.\nLa Farmacoeconomia \u00e8 una disciplina che fa parte dell'Economia Sanitaria. Si possono distinguere diversi tipi di studi di farmacoeconomia: Analisi di Costo-Efficacia, Analisi di Costo-Utilit\u00e0 e Analisi di Costo-Beneficio.\nTipi di valutazione economica.\nStudi di Costo della Malattia\nAnalisi di Costo-Efficacia\nAnalisi di Costo-Utilit\u00e0\nAnalisi di Costo-Beneficio\nIl servizio sanitario, come parte dei sistemi internazionali, \u00e8 obbligato a gestire risorse economiche non sufficientemente adeguate al costo di terapie farmacologiche spesso costose e di fatto non sempre rispondenti a vantaggi oggettivi sulla salute del malato.\nDa ci\u00f2 la necessit\u00e0 di mettere a punto una scienza che si occupi di studiare il rapporto costi-benefici.\nLa \"farmacoeconomia\", quindi, applica anche in campo sanitario tecniche specifiche di analisi economica, che consentano di distribuire nel modo pi\u00f9 razionale e conveniente le risorse disponibili.\nServe ad identificare, confrontando vari trattamenti farmacologici alternativi, quello che presenta il miglior rapporto costo-beneficio in relazione all'efficacia.\nLa \"farmacoeconomia\" deve tener conto del valore terapeutico stabilito da parametri fondamentali come:\nI concetto di \"Costo\", a sua volta, viene scorporato in \"Costi diretti\" e \"Costi indiretti\".\nSono diretti i seguenti costi:\nSono compresi nei costi indiretti - invece - le seguenti situazioni:"}
{"id": "1329844", "revid": "44638", "url": "https://it.wikipedia.org/wiki?curid=1329844", "title": "Esteban Andr\u00e9s Su\u00e1rez", "text": ""}
{"id": "1329845", "revid": "112819957", "url": "https://it.wikipedia.org/wiki?curid=1329845", "title": "Gourmandises", "text": "Gourmandises (in italiano \"leccornie\") \u00e8 l'album di debutto della cantante pop francese Aliz\u00e9e.\nL'album \u00e8 stato pubblicato in Francia nel novembre del 2000 per l'etichetta discografica Polydor e in seguito, il 13 aprile 2001, nel resto del mondo.\n\u00c8 il risultato della collaborazione tra Aliz\u00e9e, Myl\u00e8ne Farmer e Laurent Boutonnat e ha riscosso un ottimo successo in tutto il mondo vendendo in totale circa 4 milioni e mezzo di copie grazie soprattutto al primo singolo, \"Moi... Lolita\", che divenne un vero e proprio tormentone mondiale."}
{"id": "1329848", "revid": "217591", "url": "https://it.wikipedia.org/wiki?curid=1329848", "title": "Annibale Maria Di Francia", "text": "Biografia.\nAnnibale Maria (all'anagrafe Maria Annibale) era il terzo dei quattro figli del cavaliere Francesco dei marchesi di Santa Caterina dello Ionio, vice console pontificio e capitano onorario della Marina reale borbonica, e della nobildonna Anna Toscano dei marchesi di Montanaro, figlia del commissario Guglielmo e di donna Matilde dei Marchesi di Montanaro e sorella di don Giuseppe Toscano, sacerdote, giornalista e direttore del giornale \"La Parola Cattolica\".\nIl cavaliere Francesco aveva un fratellastro, Raffaele, monaco cistercense e professore di lettere e filosofia al Collegio dei gentiluomini, e una sorella, Maria Luisa, moglie del patriota e storico messinese Giuseppe La Farina, uomo di fiducia del conte di Cavour. A tutti i quattro figli (Giovanni, Caterina, Annibale, Francesco) venne dato il nome di Maria, oltre a quello prescelto. Giovanni divenne giornalista, ma mor\u00ec molto giovane.\nCaterina si sposer\u00e0 con Antonio Montalto, ma anche lei morir\u00e0 giovane. Annibale divenne orfano di padre il 23 ottobre 1852, ancor prima di compiere il secondo anno di vita e, forse, da questo luttuoso evento personale nacque in lui quella particolare sensibilit\u00e0 verso gli orfani che contraddistinse tutta la sua opera.\nIl piccolo orfano conobbe anche il distacco dall'affetto materno, venendo affidato ad una anziana zia, a causa dell'impossibilit\u00e0 di gestire i figli della madre ventitreenne, ma nel 1859, quando un'epidemia di colera colp\u00ec la citt\u00e0 dello stretto, anche la zia venne a mancare ed Annibale Maria ritorn\u00f2 nella casa materna assieme al fratello Francesco. La madre, per la gioia di rivederli, regal\u00f2 loro due cavallucci di legno, che saranno cari ricordi per Annibale.\nA sette anni inizi\u00f2 gli studi presso il Collegio dei gentiluomini dai monaci cistercensi del convento di San Nicol\u00f2 di Messina, ove insegnava lo zio paterno Raffaele Di Francia. Qui era solito donare il suo pasto ai poveri che venivano a chiedere l'elemosina. Un giorno entr\u00f2 nella mensa un mendicante, che venne immediatamente schernito dai ragazzi del collegio. Allora Annibale si alz\u00f2 e don\u00f2 la sua razione di cibo a quell'uomo. A causa dell'entrata in Messina di Garibaldi, i Di Francia furono costretti a scappare a Napoli. Successivamente torneranno a Messina, dove Annibale potr\u00e0 continuare i suoi studi.\nIntelligente e di chiarissime capacit\u00e0 umanistiche, ad appena diciotto anni sent\u00ec fortissima la chiamata del Signore e, completati gli studi, l'8 dicembre 1869 avvenne la cerimonia della vestizione nella chiesa di Maria Immacolata. Di grande ispirazione sar\u00e0 l'incontro che ebbe con suor Maria Luisa di Ges\u00f9, che gli disse: \u00abVoi sarete sacerdote e farete molto bene alla Chiesa\u00bb. Tra il 1872 ed il 1873 Annibale ricevette gli ordini minori, il suddiaconato e il diaconato. Il 16 marzo 1878, a 27 anni, venne ordinato sacerdote nella chiesa dello Spirito Santo.\nDurante un viaggio in treno con un confratello, padre Annibale decise di donare ad un sacerdote che sedeva vicino a loro 100 lire, gli unici soldi che aveva con s\u00e9, nonostante i dubbi del confratello che gli sugger\u00ec di donargli solo cinquanta lire. Dopo aver donato i soldi al sacerdote, Padre Annibale seppe di aver ricevuto una busta con dentro 1000 lire. Allora disse al confratello: \u00abChe ti dicevo, ragazzo di poca fede! Abbiamo ricevuto dieci volte tanto. Se ti avessi dato ascolto per le cinquanta lire, la Provvidenza ce ne avrebbe rese solo 500!\u00bb\nIl cieco Zancone.\nQualche mese prima della sua ordinazione sacerdotale, un incontro particolare segn\u00f2 per sempre la vita terrena del padre Di Francia. Il religioso era aduso all'incontro con i diseredati ed i bisognosi, ma quel povero che aveva davanti gli apr\u00ec una nuova visione della carit\u00e0 cristiana. Questi era il cieco Zancone, un pover'uomo che veniva schernito da alcuni ragazzi. Allora Annibale lo prese con s\u00e9, lo port\u00f2 a casa sua, lo vest\u00ec e lo mise a letto. Quando si avvicin\u00f2 a Zancone per baciarlo, il volto del povero mut\u00f2 e prese posto quello di Ges\u00f9. Allora Annibale baci\u00f2 ripetutamente il volto di Cristo.\nQuell'uomo lo mise a contatto con la triste realt\u00e0 sociale e morale del quartiere periferico pi\u00f9 misero di Messina, le cosiddette \"case Mignuni\" (Case Avignone) di propriet\u00e0 dei marchesi Avignone. Al di l\u00e0 del ponte Zaera, padre Annibale si inoltr\u00f2 nella miseria reale dei bassifondi cittadini; dove avrebbe dovuto trovare le case dei marchesi Avignone, trov\u00f2 solo un quartiere di baracche addossate l'una all'altra, sporcizia, squallore e tanta disperazione e l\u00ec ebbe inizio il cammino dell'opera pia di Sant'Annibale Maria.\nCon la paterna benedizione del suo vescovo, mons. Guarino, and\u00f2 a vivere in quel \"ghetto\" ed impegn\u00f2 tutte le sue forze morali e materiali per affrancare a tutti i costi quei derelitti e, soprattutto, i loro bambini da quella condizione di miseria materiale e morale ed appront\u00f2 per loro, alle Avignone, una scuola per i maschietti e un asilo per le bambine. Non fu un'esperienza facile: incomprensioni, ostilit\u00e0 e minacce caratterizzarono quell'embrione di carit\u00e0 cristiana, ma egli super\u00f2 ogni ostacolo con l'aiuto della sua grande fede, per realizzare quella che definiva:\nLa Fondazione dell'Opera femminile.\nNel travaglio iniziale dell'opera pia di padre Annibale Maria Di Francia, non tutto and\u00f2 sempre per il verso giusto, anche all'interno dell'embrione di comunit\u00e0; il 6 maggio 1886 arriv\u00f2 nella \"casa\", la Serva di Dio Natalina Briguglio (1870-1950) (cofondatrice delle suore cappuccine del Sacro Cuore), che per undici anni collabor\u00f2 con il fondatore come infermiera, questuante e direttrice nell'Opera di Sant'Annibale Maria.\nSuor Natalina Briguglio, che aveva assunto il nome di \"Veronica di Ges\u00f9 Bambino\", dopo dieci anni di dedizione ebbe un anno di travagli interiori e dissapori con padre Di Francia, fin quando l'11 marzo 1897, con tre compagne, abbandon\u00f2 Messina, rifugiandosi al suo paese natale, Roccalumera (ME), per un \"ritiro\", come fu da esse definito, che divent\u00f2 definitivo.\nInfatti, a Roccalumera suor Veronica e le consorelle fuoriuscite animarono l'Istituto delle povere suore del Sacro Cuore, affidate spiritualmente da mons. Giuseppe Guarino al fratello del padre Di Francia, Francesco Maria, Servo di Dio.\nA seguito di questi iniziali problemi, padre Di Francia and\u00f2 fino a Galatina, dove viveva Melania Calvat, la veggente francese, che aveva avuto l'apparizione della Madonna a La Salette nel 1846, convincendola a seguirlo a Messina per coadiuvarlo nella fondazione delle figlie del Divino Zelo. Dal 1887 e fino a ottobre del 1898, Melania Calvat diresse l'Opera femminile, permettendo a padre Annibale di dare l'abito talare alle prime quattro suore. A queste si aggiungeranno suor Nazarena Majone (dichiarata Venerabile dalla Chiesa cattolica nel 2003), prima madre superiora delle figlie del Divino Zelo e Carmela D'Amore.\nNel 1895 si affiancher\u00e0 a padre Annibale il primo sacerdote rogazionista, Francesco Bonarrigo. Padre Annibale chiese al Comune se poteva avere l'abbandonato monastero dello Spirito Santo. Il permesso venne dato e, il 7 giugno 1895, padre Annibale, le orfane, le suore e i sacerdoti dell'ordine raggiunsero il monastero. Sant'Annibale aprir\u00e0, con madre Nazarena, un altro orfanotrofio a Taormina nel 1902 e un altro a Giardini Naxos nel 1903.\nAltri seri problemi vennero al padre Annibale dalla fuga di un'orfanella, per cui rischi\u00f2 anche la chiusura dell'Istituto. Le suore figlie del Divino Zelo nacquero a Messina il 19 marzo 1897, nei due rifugi delle orfanelle gi\u00e0 attivi dal 1882: il piccolo rifugio del Cuore di Ges\u00f9 e il rifugio di Maria Immacolata. Nel 1895 l'Orfanotrofio fu trasferito nel monastero dello Spirito Santo e le suore presero l'abito marrone delle Carmelitane. La terribile alba del 28 dicembre 1908, quando avvenne il tragico e famoso terremoto, colp\u00ec duramente anche la congregazione delle \"Figlie del Divino Zelo\" e sotto le macerie perirono tredici sorelle.\nIl loro fondatore, padre Annibale Maria Di Francia, consegn\u00f2 loro il Comando di Ges\u00f9: \"Rogate\".\nInoltre, per un breve periodo di qualche anno, presso l'istituto Sant'Antonio di Corato che ospitava le suore del Divino Zelo, visse la Serva di Dio Luisa Piccarreta, della quale padre Annibale era confessore straordinario e per conto della quale diede alle stampe il libro \"L'orologio della Passione\", scritto da Luisa Piccarreta, che, quando fu sottoposto alla lettura di Pio X, il Papa esclam\u00f2 \"Caro Padre, questi scritti li devi leggere in ginocchio, perch\u00e9 l\u00ec \u00e8 Ges\u00f9 Cristo che parla\".\nGli Istituti Antoniani.\nL'Opera missionaria degli orfanotrofi antoniani ebbe inizio nel 1882. Posti sotto la protezione di sant'Antonio di Padova, gli istituti del Padre Di Francia furono improntati al clima della famiglia, con lo scopo di offrire la formazione completa del piccolo ospite, sia morale che materiale, secondo gli insegnamenti della famiglia cristiana.\nLa missione antoniana ben presto super\u00f2 i confini dello Stretto per creare istituti in tutto il mondo. Il padre Di Francia missionario degli orfani scrisse:\nPer realizzare i suoi progetti missionari, fond\u00f2 due nuovi ordini religiosi: nel 1887 la Congregazione delle figlie del Divino Zelo e, nel 1897, la Congregazione dei rogazionisti.\nI membri di questi nuovi ordini religiosi, approvati canonicamente il 6 agosto 1926, si impegnarono a vivere il Rogate come quarto voto. Nel 1909 il padre fondatore scrisse a Pio X:\nOggi le Congregazioni della figlie del Divino Zelo e dei rogazionisti del padre Annibale Maria di Francia, sono presenti nei cinque continenti per proseguire la missione iniziata dal fondatore.\nIl lavoro nelle opere di padre Annibale.\nAl quartiere Avignone, gi\u00e0 dal novembre del 1884, l'opera di padre Annibale diventava concreta: infatti, in quello scorcio di fine anno, il cav. Giuseppe Crupi donava a padre Annibale una macchina da stampa a caratteri mobili e con questa nasceva la prima stamperia \"antoniana\", con la quale avvi\u00f2 al lavoro specializzato tanti orfani e derelitti. La Tipografia Quartiere Avignone di Messina (pi\u00f9 volte ridenominata, fino a diventare la Tipografia del Sacro Cuore), il 26 giugno 1908, nel giorno del Cuore Sacratissimo di Ges\u00f9, pubblic\u00f2 il numero di saggio del mensile \"Dio e il prossimo\" e nel 1923 acquist\u00f2 direttamente dalla fabbrica tedesca di Augusta una macchina da stampa rotativa, per l'epoca ultratecnologica, che padre Annibale \"battezz\u00f2\" prontamente \"La Grazia\". L'importanza del lavoro \u00e8 stata sempre sottolineata dall'apostolo del \"Rogate\"; infatti egli soleva dire:\nLa morte.\nIl 20 febbraio 1927, Annibale Maria Di Francia celebr\u00f2 l'ultima messa, il 15 marzo 1927 ricevette l'unzione degli infermi e mor\u00ec il 1\u00ba giugno 1927, all'et\u00e0 di 76 anni, nella sua casa di Fiumara Guardia, dove sorge il santuario della Madonna della Guardia. Nell'ultimo omaggio la gente di Messina diceva: \u00abAndiamo a vedere il santo che dorme\u00bb.\nI funerali si svolsero il 4 giugno in un clima di grande partecipazione. Il sacerdote venne tumulato nel tempio della rogazione evangelica, che lui stesso aveva dedicato al \u00abdivino comando\u00bb: \u00abPregate il Padrone della messe perch\u00e9 mandi operai nella sua messe\u00bb.\nIl 1\u00b0 giugno 1990, a Messina, nella Basilica di Sant'Antonio di Padova, ebbe luogo la ricognizione del corpo di Padre Annibale, che fu trovato incorrotto.\nIl miracolo per la beatificazione.\nAi fini della beatificazione, la Chiesa cattolica ha considerato miracolosa la guarigione, avvenuta nel 1987, di una bambina di nove anni, Gleida Danese, nata a Passos, in Brasile, il 26 gennaio 1976, affetta dalla sindrome di Guillain-Barr\u00e9 con rottura dell'arteria aortica: pur essendo secondo i medici ormai imminente la morte, guar\u00ec invece repentinamente grazie all'intercessione dell'allora Servo di Dio Annibale Maria di Francia, invocato dalla nonna paterna Maria Aparecida Amparado Danese. La bambina era stata adottata all'et\u00e0 di sette mesi dal dottor Marcilio Antonio Danese, pediatra, e da sua moglie Maria Celia Ferreira, insegnante. La guarigione avvenne nella cappella dell'Educandario della Santa Casa della Misericordia di Passos. Padre Annibale fu beatificato da papa Giovanni Paolo II il 7 ottobre 1990.\nIl miracolo per la canonizzazione.\nAi fini della canonizzazione, la Chiesa cattolica ritiene necessario un secondo miracolo, dopo quello richiesto per la beatificazione: nel caso di Annibale Maria Di Francia, ha ritenuto miracolosa la guarigione di Charisse Nicole Diaz, guarita nel 1993 da meningite batterica resistente agli antibiotici. Charisse Nicole Diaz, nata il 28 gennaio 1993 presso il St. Paul's Hospital di Iloilo (Filippine), durante la degenza in ospedale si ammal\u00f2 di meningite batterica da pseudomonas, con idrocefalo e atrofia della corteccia cerebrale.\nIl batterio risult\u00f2 resistente agli antibiotici utilizzati e i genitori, entrambi medici, sapevano che se fosse sopravvissuta, cosa che venne ritenuta improbabile, avrebbe riportato esiti invalidanti. Su consiglio di un parente rogazionista, familiari e amici iniziarono una novena per ottenere l'intercessione di padre Annibale, allora beato.\nLa bambina fu dimessa, dopo 36 giorni di degenza, completamente guarita. Il caso, dopo il processo diocesano, fu sottoposto alla Congregazione per le cause dei santi che, il 15 ottobre 2003, promulg\u00f2 il decreto sul miracolo, dichiarando l'inspiegabilit\u00e0 della guarigione e dell'assenza dei postumi previsti.\nCulto.\nBeatificato domenica 7 ottobre 1990, Padre Annibale fu proclamato santo a Roma da papa Giovanni Paolo II domenica 16 maggio 2004.\nSant'Annibale Maria Di Francia, \u00e8 l'apostolo della preghiera per le vocazioni. La memoria liturgica ricorre il 1\u00b0 giugno.\nMartirologio romano.\n\"A Messina sant'Annibale Maria di Francia, sacerdote, che fond\u00f2 le Congregazioni dei rogazionisti del Cuore di Ges\u00f9 e delle figlie del Divino Zelo per pregare il Signore di rendere la sua chiesa feconda di santi sacerdoti; si adoper\u00f2 con particolare dedizione per gli orfani distendendo a tutti i poveri le mani misericordiose di Dio\"."}
{"id": "1329859", "revid": "767487", "url": "https://it.wikipedia.org/wiki?curid=1329859", "title": "Unione Sportiva Lecce 1931-1932", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 1931-1932.\nStagione.\nIl Lecce partecip\u00f2 alla Serie B 1931-1932 classificandosi al diciassettesimo e penultimo posto con 20 punti. Retrocesso in Prima Divisione, ma non iscritto successivamente, venne radiato dai ruoli federali."}
{"id": "1329860", "revid": "1869172", "url": "https://it.wikipedia.org/wiki?curid=1329860", "title": "Aliz\u00e9e en concert", "text": "Aliz\u00e9e en concert \u00e8 un album dal vivo della cantante pop francese Aliz\u00e9e registrato durante il tour eseguito dalla cantante dopo la pubblicazione del secondo album, \"Mes courants \u00e9lectriques\".\n\u00c8 stato pubblicato per l'etichetta discografica Polydor il 18 ottobre 2004 insieme a un DVD contenente le performance live e anche alcuni contenuti speciali come il viaggio dell'artista in Giappone, un servizio fotografico e il dietro le quinte dei video girati per la promozione dei suoi singoli.\nDopo il successo degli album in studio della cantante ottenuto in Messico quest'album \u00e8 stato pubblicato anche in quella nazione nei primi mesi del 2007."}
{"id": "1329863", "revid": "62004", "url": "https://it.wikipedia.org/wiki?curid=1329863", "title": "Volta a Portugal", "text": "Il Giro del Portogallo (pt. \"Volta a Portugal\") \u00e8 una corsa a tappe maschile di ciclismo su strada che si svolge in Portogallo, ogni anno solitamente nel mese di agosto. Fa parte dell'UCI Europe Tour, classe 2.1.\nStoria.\nLa gara si svolse per la prima volta nel 1927, con la vittoria di Augusto Carvalho, mentre per la seconda edizione si dovette aspettare il 1931, la corsa non si disput\u00f2 nemmeno nel biennio 1936-1937, cos\u00ec come non venne disputata dal 1942 al 1945, ma di qui in avanti il Giro ebbe una cadenza annuale ininterrotta.\nAlbo d'oro.\n\"Aggiornato all'edizione 2021.\""}
{"id": "1329864", "revid": "1602064", "url": "https://it.wikipedia.org/wiki?curid=1329864", "title": "Albayz\u00edn", "text": "LAlbayz\u00edn (detto anche Albaic\u00edn o El Albaic\u00edn) \u00e8 un quartiere dell'attuale citt\u00e0 di Granada, in Spagna, che ha conservato le strette strade, i cortili con alberi e fiori, le terrazze, le cisterne e le fontane pubbliche risalenti al passato dominio medievale dei Mori.\nDescrizione.\nL'Albayz\u00edn sorge su una collina di fronte all'Alhambra, da cui \u00e8 separato dal fiume Darro, e durante la lunga dominazione arabo-berbera ed ebraica visse il momento di massimo splendore, giungendo ad avere circa 60.000 abitanti e ben 26 moschee. Il quartiere presenta una marcata impronta araba e deve il suo nome agli arabi della citt\u00e0 di Ja\u00e9n (bayyas\u012bn, ossia \"quelli di Baeza\") che si trasferirono in massa a Granada dopo essersi arresi alle truppe cristiane di Ferdinando III.\nLa parte pi\u00f9 bassa dell'Albaicin, detta \"Alcazaba Cadima\" (rocca antica), fu forse costruita laddove un tempo si trovava la citt\u00e0 romana di \"Il\u00ecberis\".\nNel 1984, il quartiere venne dichiarato patrimonio dell'umanit\u00e0 dall'UNESCO insieme all'Alhambra ed al Generalife.\nMonumenti e luoghi d'interesse.\nI principali punti di interesse all'interno del quartiere comprendono i resti di un complesso di bagni arabi di Granada, il museo archeologico di Granada, la chiesa di San Salvador costruita sulle macerie di una moschea e il \"Mirador di S. Nicol\u00e1s\", che permette una spettacolare veduta dell'Alhambra."}
{"id": "1329871", "revid": "1924342", "url": "https://it.wikipedia.org/wiki?curid=1329871", "title": "Psych\u00e9d\u00e9lices", "text": "Psych\u00e9d\u00e9lices \u00e8 il terzo album di inediti della cantante pop francese Aliz\u00e9e.\nL'album \u00e8 stato pubblicato tra la fine del 2007 e i primi mesi del 2008 in varie nazioni mondiali dall'etichetta discografica RCA, anticipato dal primo singolo, \"Mademoiselle Juliette\", trasmesso in radio a partire dall'ultima settimana di settembre.\nPer la produzione di quest'album Aliz\u00e9e ha abbandonato la storica partnership con Myl\u00e8ne Farmer per collaborare con Bertrand Burgalat, Daniel Darc, Oxmo Puccino, Jean Fauque e suo marito J\u00e9r\u00e9my Chatelain.\nSingoli estratti.\nIl primo singolo estratto, \"Mademoiselle Juliette\", \u00e8 stato presentato il 30 settembre 2007 in Francia e da quel giorno \u00e8 stato diffuso in radio. Inizialmente era stato scelto come singolo di lancio la canzone \"Fifty-Sixty\" ma la scelta fu cambiata in seguito poich\u00e9 la canzone era stata gi\u00e0 diffusa su Internet. Quest'ultima \u00e8 stata estratta come secondo singolo nel febbraio 2008.\nIn Messico \u00e8 stata pubblicata anche, il 25 giugno 2008, un'edizione speciale denominata \"Psych\u00e9d\u00e9lices - Mexican Tour Edition\", contenente alcune bonus track, tra cui una cover della celebre \"La isla bonita\" di Madonna, e un DVD. Questa versione ha ricevuto il disco d'oro."}
{"id": "1329872", "revid": "92719", "url": "https://it.wikipedia.org/wiki?curid=1329872", "title": "Focena dei porti", "text": ""}
{"id": "1329875", "revid": "125588093", "url": "https://it.wikipedia.org/wiki?curid=1329875", "title": "Germaneto", "text": "Germaneto (o Area Direzionale di Catanzaro) \u00e8 un quartiere di Catanzaro, facente parte della periferia ovest della citt\u00e0. Dista circa 6\u00a0km dal centro cittadino e 4\u00a0km dalla costa. \u00c8 una vasta piana, situata ad un'altitudine variabile fra i 52 e i 30 metri s.l.m.\nZona di connotazione tipicamente rurale, a partire dalla prima met\u00e0 degli anni duemila \u00e8 stata interessata da un'intensa attivit\u00e0 urbanistica, avente ad oggetto la delocalizzazione di servizi fino a quel momento collocati nel centro cittadino, e infrastrutturale, con collegamenti ai principali assi viari della regione, che hanno di fatto trasformato il quartiere in sede produttiva e polo direzionale del capoluogo calabrese, di importanza rilevante anche per la regione in generale, grazie anche alla sua posizione baricentrica e strategica.\nCon Campagnella, Cava-Santo Janni, Catanzaro Sala, Santa Maria e Siano faceva parte dell'ex III circoscrizione comunale. Grazie ai numerosi servizi dislocati sul suo territorio (universit\u00e0, cittadella regionale, zona industriale, stazione), ospita quotidianamente un flusso di circa utenti.\nToponimo.\nIl nome Germaneto sarebbe legato al termine latino \"germ\u0101nus\", ovvero \"germano\" (\"jermanu\" nel dialetto locale), in relazione al grano germano (segale), le cui colture caratterizzavano il paesaggio della zona.\nStoria.\nL'area di Germaneto era probabilmente abitata nel periodo greco-romano. A testimonianza di ci\u00f2, nel 2008, durante i lavori di scavo per le fondamenta della costruenda Cittadella della Regione Calabria, sono stati rinvenuti importanti reperti archeologici, fra cui sei tombe con scheletri, anfore e altri oggetti, che testimoniano la presenza in loco di un insediamento ellenistico e di villaggi sparsi lungo tutta la valle del Corace appartamenti alla parte settentrionale dell'antica Scolacium. L'allora presidente della regione Agazio Loiero defin\u00ec la scoperta come il ritrovamento archeologico pi\u00f9 importante negli ultimi trenta anni.\nIl primo tentativo di urbanizzazione della zona avviene alla fine degli anni settanta con la costruzione di alloggi popolari destinati ad ospitare, fra le altre, famiglie di etnia Rom. La manovra di integrazione fra quest'ultime e la popolazione autoctona fallisce, con la conseguenza dell'occupazione degli alloggi esclusivamente da parte degli zingari.\nNel 1986 viene finanziata (con la legge 41/1986) la costruzione del complesso immobiliare destinato ad ospitare il Mercato Agroalimentare di Catanzaro. La struttura, avente una superficie coperta di oltre metri quadrati e gestita da COMALCA, entra in funzione il 24 marzo 2002.\nL'8 marzo 2006 viene inaugurato il campus universitario dell'Universit\u00e0 Magna Gr\u00e6cia, costruito su una superficie di 170 ettari e comprendente, oltre le strutture per la didattica, anche l'istituendo Policlinico Universitario \"Mater Domini\", avente un complesso operatorio fra i pi\u00f9 avanzati in Italia. La facolt\u00e0 di Medicina e Chirurgia e di Giurisprudenza avevano fino a quel momento sede nelle strutture del seminario San Pio X, ubicate nella zona nord della citt\u00e0, nel quartiere Stadio. Con la costruzione del campus, gli studenti dell'ateneo aumentano da a circa.\nNel dicembre del 2014 viene inaugurato il primo lotto di residenze universitarie del Campus (nel frattempo intitolato a Salvatore Venuta, fondatore e primo rettore dell'ateneo), consistente in 120 alloggi. Con il completamento del secondo lotto, il totale degli alloggi messi a disposizione raggiunge la 240 unit\u00e0.\nNel 2015 terminano i lavori per la costruzione della Cittadella della Regione Calabria (denominata in seguito \"Palazzo degli Itali\"), complesso architettonico destinato ad ospitare gli uffici regionali precedentemente dislocati su tutto il territorio comunale e i lavori della Giunta regionale.\nIl problema atavico del quartiere \u00e8 stato sicuramente la realizzazione di un polo direzionale senza una preventiva e necessaria pianificazione urbanistica. Gli interventi sono stati infatti realizzati senza un piano omogeneo ben preciso, che prevedesse l'integrazione fra servizi e infrastrutture. A tale necessit\u00e0 si \u00e8 cercato di sopperire tramite la pianificazione e l'approvazione del progetto del cosiddetto \"pendolo\", un collegamento su ferro veloce fra i vari poli direzionali del quartiere (campus universitario, cittadella regionale e stazione ferroviaria) che permettesse di connettere gli stessi al centro cittadino.\nEnti e istituzioni.\nPer la sua posizione, il quartiere \u00e8 soggetto a un'intensa attivit\u00e0 urbanistica. Qui sorge l'Universit\u00e0 degli Studi \"Magna Gr\u00e6cia\" di Catanzaro con l'annesso Campus universitario, qui trasferiti nel 2006. Germaneto ospita inoltre il COMALCA, un centro agroalimentare a gestione mista pubblico-privata. Il quartiere, nel quale sorge gi\u00e0 la sede della Protezione civile regionale, ospita anche la \"cittadella della Regione Calabria\", sede centralizzata per gli uffici regionali.\nEventi.\nIl 25 settembre 2004, a chiusura della prima parte del Buoni o Cattivi Tour di Vasco Rossi, si \u00e8 tenuto in questa localit\u00e0 il concerto gratuito, di fronte a 400.000 persone (record di presenze). Lo stesso Vasco lo ha ribattezzato Vascstock 2004.\nInfrastrutture e trasporti.\nStrade.\nIl quartiere, dall'11 aprile 2013, \u00e8 raggiunto dalla strada statale 106 var/A Variante di Catanzaro Lido e, dal 12 ottobre 2011, dalla statale dei Due Mari, che qui ha inizialmente preso il nome di NSA 354.\nNel mese di giugno del 2019 \u00e8 stata aperta la nuova strada provinciale di collegamento con il quartiere marinaro di Catanzaro, strada a doppia carreggiata naturale prolungamento della SS 280 che collega il capoluogo a Lamezia Terme e che permette di raggiungere in pochi minuti il centro cittadino dalla costa.\nFerrovie.\nDal 2008 il quartiere ospita la stazione di Catanzaro, in seguito alla dismissione della vecchia stazione ubicata nel quartiere Sala, dopo il collegamento diretto fra Settingiano e Catanzaro Lido sulla linea che collega Lamezia Terme e Catanzaro Lido.\nAl 2020 \u00e8 in costruzione la Linea C della futura Metropolitana di Catanzaro. La linea attraversa il quartiere e prevede inoltre due fermate, rispettivamente al Campus universitario e alla Cittadella Regionale, prima di immettersi al binario 1 della Stazione ferroviaria. L'opera consente il collegamento fra l'area direzionale e il centro cittadino.\nEliporto.\nSul territorio di Germaneto insiste l'eliporto del distaccamento regionale della Protezione civile.\nSport.\nIl quartiere ospita le strutture del Centro Universitario Sportivo (CUS) dell'Universit\u00e0 Magna Gr\u00e6cia, annesse al campus universitario. Il centro \u00e8 composto da un campo da calcio, un campo da calcio a 5, un campo da tennis e un campo polivalente."}
{"id": "1329876", "revid": "92719", "url": "https://it.wikipedia.org/wiki?curid=1329876", "title": "Focena di Dall", "text": ""}
{"id": "1329877", "revid": "92719", "url": "https://it.wikipedia.org/wiki?curid=1329877", "title": "Phocoenoides", "text": ""}
{"id": "1329882", "revid": "729019", "url": "https://it.wikipedia.org/wiki?curid=1329882", "title": "Gia Paloma", "text": "Biografia.\nGia Paloma \u00e8 il nome d'arte di Karen Christine Catanzaro nata a Diamond Bar (California) da una famiglia di origini italiane, \u00e8 apparsa in oltre 200 film per adulti dal suo debutto nel 2003. Il suo pseudonimo deriva da \"Gia - Una donna oltre ogni limite\" (un film del 1998 in cui Angelina Jolie interpret\u00f2 la modella Gia Carangi) e da \"Paloma\", che in spagnolo significa Colomba e che \u00e8 il nome di una figlia di Pablo Picasso.\nPaloma inizialmente lavorava per la Starbucks (grande catena internazionale di caffetterie) prima di entrare nel porno. Entr\u00f2 nel business perch\u00e9 aveva bisogno di soldi e anche per pareggiare i conti in sospeso con un ex-fidanzato.\nPrima del 2007 portava i capelli biondi, mutati poi in castano scuro.\nHa lavorato per studi come: \"Digital Playground\", \"Wicked\", \"Third Degree\", \"Evil Angel\", \"Jules Jordan Video\", \"JM Productions\", \"Sin City\", \"Extreme Associates\" e \"Anabolic video\". Molte delle sue apparizioni cinematografiche raffigurano atti di sesso \"estremo\".\nGia Paloma ha concluso il suo contratto con la Extreme Associates, compagnia accusata di oscenit\u00e0 dalle autorit\u00e0 federali, nel maggio del 2006.\nLa Paloma ha diretto quattro film fino ad ora, tre inclusi nella sua serie \"Nasty, Hard Sex\" e un titolo diretto assieme all'ex marito, Coffee Ron, intitolato \"Domestic Disturbance\"."}
{"id": "1329883", "revid": "92719", "url": "https://it.wikipedia.org/wiki?curid=1329883", "title": "Focena attera", "text": ""}
{"id": "1329884", "revid": "1549963", "url": "https://it.wikipedia.org/wiki?curid=1329884", "title": "Maria Chiara", "text": "Biografia.\nDopo un'audizione, segnalata dal Soprano Toti Dal Monte, venne iscritta al Conservatorio Benedetto Marcello di Venezia dove studi\u00f2 con la Maestra Maria Carbone. Debutt\u00f2 a Venezia nel 1965 come Desdemona in \"Otello (con Pier Miranda Ferraro nel ruolo di Otello)\". Nel 1967 approd\u00f2 al teatro San Carlo di Napoli come Mim\u00ec ne \"La boh\u00e8me\". Sempre a Napoli, ma all'Arena Flegrea, apparve ancora in \"Otello\", al fianco di Mario Del Monaco.\nSpecialista del repertorio pucciniano e verdiano, tra le sue interpretazioni si ricordano \"Madama Butterfly\", \"Tosca\", \"La traviata\" (Metropolitan Opera nel 1977), \"Carmen\" (Micaela), \"Aida\" (La Scala nel 1986).\nNonostante alcune scelte di repertorio troppo onerose, che ne hanno incrinato la tenuta del registro acuto (\"Un ballo in maschera\", \"Aida\", \"La forza del destino\"),(Attila), grazie alle qualit\u00e0 vocali \u00e8 stata soprannominata \"la seconda Tebaldi\".\nDopo essersi ritirata dalle scene si \u00e8 dedicata all'insegnamento del canto."}
{"id": "1329889", "revid": "1935652", "url": "https://it.wikipedia.org/wiki?curid=1329889", "title": "Mario Russotto", "text": "Biografia.\n\u00c8 nato a Vittoria, in provincia e diocesi di Ragusa, il 23 luglio 1957.\nFormazione e ministero sacerdotale.\nHa svolto gli studi per la preparazione al sacerdozio nel seminario diocesano di Ragusa.\nIl 29 giugno 1981 \u00e8 stato ordinato presbitero, nella basilica San Giovanni Battista a Vittoria, dal vescovo Angelo Rizzo.\nDal 1981 al 1987 \u00e8 stato vicario cooperatore presso la chiesa madre di Comiso. Dal 1981 al 1983 \u00e8 stato assistente diocesano di Azione Cattolica per il settore giovani, direttore dell'Ufficio diocesano di Pastorale giovanile e direttore dell'Ufficio diocesano per le vocazioni. Dal 1985 \u00e8 stato canonico mansionario del Capitolo della cattedrale di Ragusa.\nHa conseguito la Licenza in Sacra Scrittura presso il Pontificio Istituto Biblico nel 1986.\nDal 1987 al 1991 assistente diocesano della FUCI, vice-rettore ed economo del Seminario Vescovile, Vicario episcopale per la vita consacrata, membro del Consiglio presbiterale e Delegato episcopale per i \"ministri istituiti lettori\". Dal 1991 al 1998 \u00e8 stato assistente ecclesiastico centrale della FUCI.\nDal 1983 al 2017 \u00e8 stato Padre spirituale dell'Ordine del Santissimo Salvatore di Santa Brigida, tenendo numerosi corsi biblici e teologici nei Paesi scandinavi, nel nord Europa, USA, Messico e Cuba.\nTra i suoi incarichi:\nMinistero episcopale.\nIl 2 agosto 2003 papa Giovanni Paolo II lo ha nominato vescovo di Caltanissetta e amministratore apostolico della collegiata di Calascibetta; \u00e8 succeduto a Alfredo Maria Garsia, dimessosi per raggiunti limiti di et\u00e0. Il 27 settembre successivo ha ricevuto l'ordinazione episcopale, nella cattedrale di Caltanissetta, dal cardinale Salvatore De Giorgi, arcivescovo metropolita di Palermo, co-consacranti il cardinale Salvatore Pappalardo, arcivescovo emerito di Palermo, e l'arcivescovo (poi cardinale) Paolo Romeo, nunzio apostolico in Italia. Durante la stessa celebrazione ha preso possesso della diocesi.\nDal 2004 al 2014 \u00e8 stato membro della commissione episcopale della Conferenza Episcopale Italiana per la famiglia e i giovani e delegato episcopale della CESI per i giovani e la famiglia di Sicilia. Attualmente \u00e8 delegato episcopale della CESI per la vita consacrata.\nDurante il suo ministero episcopale ha svolto due visite pastorali alla diocesi (2005-2008; 2015-2016); il biennio biblico che si \u00e8 concluso con la missione biblica diocesana (2010-2012) e la missione giovani (2018-2019) nelle scuole e nei comuni della diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1329898", "revid": "1543377", "url": "https://it.wikipedia.org/wiki?curid=1329898", "title": "Neophocaena", "text": "Le neofocene (Neophocaena , 1899) sono un genere di cetacei della famiglia delle focene (Phocoenidae). Devono il nome comune inglese di \"Finless porpoises\" (\u00abfocene senza pinna\u00bb) alla mancanza della pinna dorsale, che conferisce loro un aspetto liscio e arrotondato.\nDescrizione.\nLe neofocene possono misurare fino a 2,0 metri di lunghezza e pesare fino a 100 kg, ma generalmente sono molto pi\u00f9 piccole. Sono focene affusolate, caratterizzate dall'assenza di rostro e di pinna dorsale. La regione dorsale \u00e8 piatta, con una cresta di tubercoli simili a verruche da met\u00e0 dorso fino al peduncolo caudale. La fronte arrotondata si innalza ripida dal muso, il melone lievemente bulboso sovrasta spesso il labbro superiore, e la breve linea della bocca \u00e8 leggermente incurvata verso l'alto. Le pinne pettorali sono relativamente grandi, di lunghezza paragonabile al 20% di quella totale del corpo. Gli adulti presentano generalmente una livrea uniforme di colore grigio chiaro, ma alcuni individui possono avere zone di pelle pi\u00f9 chiara intorno alla bocca o zone pi\u00f9 scure davanti alle pinne pettorali. I neonati di \"N. asiaeorientalis\" e \"N. sunameri\" sono prevalentemente neri, con del grigio intorno alla zona della cresta dorsale, ma diventano completamente grigi nel giro di quattro-sei mesi. Al contrario, i neonati di \"N. phocaenoides\" sono di colore grigio crema chiaro e scuriscono con l'et\u00e0.\nAnatomia interna.\nL'anatomia delle neofocene \u00e8 stata studiata relativamente bene, rispetto a quella di altre specie di cetacei. Grazie alle ricerche effettuate, per esempio, sappiamo che i tubercoli situati lungo la cresta dorsale contengono numerose terminazioni nervose che potrebbero avere una funzione sensoriale. Anche l'apparato uditivo sembra essere ben sviluppato, con fibre nervose grandi e numerose perfette per una rapida comunicazione tra orecchie e cervello. Al contrario, la vista \u00e8 scarsamente sviluppata: il cristallino \u00e8 di dimensioni ridotte, le fibre del nervo ottico sono scarse e i muscoli oculari sono poco sviluppati.\nLo scheletro \u00e8 straordinariamente leggero, pari ad appena il 5% del peso totale dell'animale. Vi sono dalle 58 alle 65 vertebre, circa met\u00e0 delle quali poste nella coda, e le prime tre vertebre cervicali sono fuse in una singola struttura. La gabbia toracica \u00e8 formata da dieci a quattordici paia di costole; in alcuni esemplari, \u00e8 stata riscontrata la presenza di ua coppia di costole vestigiali nel collo, associate alla settima vertebra cervicale. Vi sono 44 paia di nervi spinali.\nNel condotto nasale vi sono nove o dieci sacche aeree, dalla struttura complicata, in grado di sigillare tutta l'aria all'interno del passaggio. Dietro ad esse, vi \u00e8 una coppia addizionale di sacche vomeronasali. La trachea, tuttavia, \u00e8 breve, con appena quattro anelli cartilaginei. Lo stomaco presenta tre camere, il cieco \u00e8 assente e non vi \u00e8 alcuna distinzione tra intestino tenue e crasso.\nBiologia.\nLe neofocene vengono considerate generalmente animali pacifici. Talvolta saltano emergendo dall'acqua, mostrano la coda o compiono \"spyhopping\", ma solo occasionalmente \"breaching\". Le immersioni non durano pi\u00f9 di 11-15 secondi. Vivono in piccoli gruppi che solo raramente sono composti da pi\u00f9 di quattro individui. La loro dieta \u00e8 costituita da pesci, crostacei (gamberetti) e molluschi. I piccoli nascono dopo un periodo di gestazione di 11 mesi e vengono allattati fino all'et\u00e0 di 6-15 mesi.\nDistribuzione e habitat.\nLe neofocene vivono nelle acque costiere asiatiche dal golfo Persico al Giappone, e sono particolarmente comuni nelle acque indiane, indonesiane, cinesi e giapponesi. Si possono incontrare anche negli estuari e persino nei fiumi, come lo Yangtze. Nella maggior parte dei casi rimangono in acque profonde meno di 50 metri.\nTassonomia.\nNel XIX secolo furono descritte in tutto quattro specie di neofocena, ma la loro descrizione, nella maggior parte dei casi, si basava sull'analisi di un solo esemplare. Il genere \"Neophocaena\" venne istituito nel 1899 dallo zoologo americano Theodore Sherman Palmer. Per tutto il XX secolo il genere \u00e8 stato considerato monotipico, con \"Neophocaena phocaenoides\" come unica specie. Nel 2011, tuttavia, sono state riconvalidate altre due specie, che erano gi\u00e0 state descritte rispettivamente nel 1972 e nel 1975, la rarissima \"Neophocaena asiaeorientalis\", diffusa nello Yangtze, e la pi\u00f9 comune \"Neophocaena sunameri\", delle acque sudcoreane e giapponesi.\nConservazione.\nQueste specie non sono state ancora studiate approfonditamente per poterne stimare con precisione il livello di minaccia. A causa delle loro abitudini costiere, fattori come le collisioni con le barche a motore, il rumore delle navi, l'intrappolamento nelle reti da pesca e l'inquinamento degli oceani rappresentano pericoli da non sottovalutare. Due studi, uno della fine degli anni '70, l'altro del 1999/2000, indicano che la popolazione e l'areale del genere sono diminuiti. I pericoli sopraelencati e il declino delle popolazioni interessano tutte e tra le specie oggi conosciute. Gli scienziati ipotizzano che tale declino persista da decenni. In un censimento del 2006, nello Yangtze vennero censiti tra i e i esemplari di \"Neophocaena asiaeorientalis\": un decennio prima, ne erano stati contati circa ."}
{"id": "1329900", "revid": "27723", "url": "https://it.wikipedia.org/wiki?curid=1329900", "title": "Margherita de Medici", "text": ""}
{"id": "1329901", "revid": "92719", "url": "https://it.wikipedia.org/wiki?curid=1329901", "title": "Phocoena", "text": ""}
{"id": "1329903", "revid": "287204", "url": "https://it.wikipedia.org/wiki?curid=1329903", "title": "Albayzin", "text": ""}
{"id": "1329904", "revid": "701660", "url": "https://it.wikipedia.org/wiki?curid=1329904", "title": "Sonata per pianoforte n. 5 (Beethoven)", "text": "La Sonata per pianoforte n. 5, Op. 10 n. 1 apre il ciclo di tre sonate composte da Ludwig van Beethoven e pubblicate insieme come Op. 10. Pur essendo delle sonate che guardano molto al passato, conservatrici, la rivista \"Allgemeine musikalische Zeitung\" di Lipsia le critic\u00f2 duramente:\nTuttavia Beethoven non si cur\u00f2 delle opinioni critiche a cui era avvezzo.\nStruttura.\nLa prima sonata dell'op. 10 \u00e8 strutturata in tre movimenti (manca difatti un minuetto o uno scherzo, presenti nelle precedenti sonate). Si tratta di un lavoro che rimanda per molti versi alle composizioni dei decenni precedenti, tanto che spesso venne paragonata alla sonata K 457 e alla Fantasia K 475 di Mozart (scritte nella stessa tonalit\u00e0 dell'op. 10 n. 1). L\"'Allegro molto e con brio\" attacca in modo brusco, ma l'energia si spegne rapidamente e lascia il posto a temi pi\u00f9 leggeri, una successione che caratterizza l'intero primo movimento.\nNon mancano tuttavia i tratti tipicamente beethoveniani: l\"'Adagio molto\" segue le orme dei movimenti lenti presenti nelle quattro sonate fino ad allora pubblicate, mentre il successivo \"Prestissimo\" \u00e8 interamente pervaso di energia e tensione. Beethoven prevedeva originariamente una ripresa in fa maggiore del secondo tema di quest'ultimo movimento. Pare anche che la \"Bagatella WoO 52\" e l\"Allegretto WoO 53\" fossero stati pensati come terzo movimento della sonata n. 5 (entrambi in do minore).\nAnalisi del primo movimento.\nLa struttura formale del primo movimento \u00e8 quella della forma-sonata: esposizione (due temi) \u2013 sviluppo (del primo tema) \u2013 ripresa e coda finale. Il tempo indicato \u00e8 \"Allegro molto e con brio\" in tre quarti. La tonalit\u00e0 \u00e8 quella di do minore.\nEsposizione.\nInizia subito il primo tema nella tonalit\u00e0 d'impianto; \u00e8 formato da tre parti: (1) tema (di quattro battute), (2) ripetizione del tema (con una modulazione alla sopradominante la bemolle quinta diminuita e settima diminuita) e (3) codetta del tema con ritorno alla tonica. Il tema vero e proprio \u00e8 formato da un accordo sulla tonica seguito da un arpeggio ascendente sempre sulla tonica [bb. 1-22]:\nAlla battuta 22 inizia la \u201ccontro-enunciazione\u201d (o ponte modulante di preparazione all'entrata del secondo tema) terminante con tre battute di accordi per quarte (re minore quinta diminuita \u2013 sol maggiore \u2013 do minore). Appare quindi il secondo tema nella tonalit\u00e0 della mediante (mi bemolle maggiore) [bb. 26-36]:\nSecondo alcuni autori questo primo tempo ha un \u201ddifetto estetico\u201d, in quanto tutti i vari elementi (il primo tema, il ponte modulante ed il secondo tema) procedono per intervalli ascendenti e quindi causano una certa monotonia o \u201dscialba omogeneit\u00e0\u201d. La codetta del secondo tema si collega direttamente alla coda dell'esposizione (battute 48-105), dove un elemento di freschezza ed eleganza si presenta grazie al basso albertino, che accompagna le melodie conclusive dell'esposizione [bb. 56-63]:\nSviluppo.\nAll'inizio dello sviluppo il tema viene subito ripreso ed elaborato, ma nella tonalit\u00e0 maggiore (do maggiore) (battute 106-115). Due battute (che ricalcano quelle nell'esposizione in posizione 28-30) chiudono questo breve sviluppo del tema principale, mentre alla battuta 118 appare un nuovo tema lirico \"cantabile\" nella tonalit\u00e0 della sottodominante minore (fa minore) [bb. 114-124]:\nAnche questo nuovo tema si appoggia ad un basso albertino, ma la cosa pi\u00f9 notevole \u00e8 l'ampiezza di questa nuova idea che occupa praticamente tutto lo sviluppo (dalla battuta 118 alla 158) e che determiner\u00e0 delle precise conseguenze nella ripresa. Alla battuta 158 inizia la coda dello sviluppo formata da dieci battute di accordi sincopati.\nRipresa.\nAlla battuta 168 inizia la ripresa, con il tema principale esposto alla tonica (do minore). Mentre alla battuta 191 ritorna il secondo tema che, invece di essere esposto alla tonica (do), si presenta nella tonalit\u00e0 della sottodominante maggiore (vedi i la bequadro), riallacciandosi al tema dello sviluppo esposto nello stesso grado [bb. 191-196]\nAlla misura 215 ritorna il tema della coda dell'esposizione (quello con il basso albertino); ma siamo ancora nella tonalit\u00e0 della sottodominante maggiore. Alla battuta 229 la trasformazione da fa maggiore a fa minore e subito dopo alla battuta 233 inizia la coda finale del movimento nella tonalit\u00e0 d'impianto (do minore):\nDopo una fugace apparizione dell'inciso iniziale del tema principale (battute 263-267) una cadenza perfetta (sol maggiore \u2013 do minore) chiude il primo movimento.\nLa tradizione classica prevedeva una conclusione in maggiore di un brano iniziato in minore, qui invece Beethoven ha preferito passare quasi inosservato, anche perch\u00e9 questo movimento non richiede conclusioni spettacolari.\nAnalisi del secondo movimento.\nIl secondo movimento \u00e8 un \"Adagio molto\" in due quarti. \u00c8 un lied in due parti con la presenza di un secondo tema: quindi \u00e8 quasi in forma-sonata; ma secondo alcuni autori pu\u00f2 essere considerata una cavatina (esposizione e ripresa). La tonalit\u00e0 \u00e8 la bemolle maggiore (la tonica per questo movimento). Il tema \u00e8 dolce e quasi settecentesco [bb. 1-10] (prima frase):\nLa seconda frase si sviluppa dalla battuta 11 alla battuta 16, a cui fa seguito una codetta con una breve ripresa del tema ed un'altra codetta virtuosistica (battute 28-31) a cui fa seguito immediatamente una breve seconda idea in mi bemolle maggiore (dominante) [bb. 32-35]:\nLa prima parte si chiude su un ritmo di terzine di semicrome. Segue la ripresa separata solamente da un brusco accordo arpeggiato di settima di dominante (battuta 46). Ritorna appena variato il tema principale con la sua codetta; alcune battute virtuosistiche e la seconda idea (nella tonalit\u00e0 della tonica \u2013 la bemolle maggiore \u2013 come vuole la norma della forma-sonata). Il movimento si chiude sul tema principale con un accompagnamento sincopato (battuta 91), facendo apparire la melodia pi\u00f9 consistente rispetto alle prime esposizioni. Le ultime undici battute sono caratterizzate da una lunga linea del basso che sembra imitare un violoncello.\nAnalisi del terzo movimento.\nIl terzo movimento \u00e8 senz'altro il pi\u00f9 riuscito dei tre. Si sente gi\u00e0 in esso un carattere assolutamente beethoveniano. La brevit\u00e0 delle varie fasi e l'arditezza di certi passaggi fanno pensare alla futura \"Quinta Sinfonia\". Il tempo indicato in partitura \u00e8 \"Prestissimo\" in tempo tagliato (quattro quarti suddiviso per\u00f2 in due movimenti: uno in battere e l'altro in levare). La tonalit\u00e0 d'impianto \u00e8 quella dell'intera sonata: do minore. La struttura formale \u00e8 quella della forma-sonata, anche se lo sviluppo \u00e8 molto breve (solo undici battute).\nEsposizione.\nIl tema, nervoso e sbrigativo, \u00e8 basato su una figura a cinque ottavi, presentata all'unisono dalle due mani. Questo inciso viene ripetuto per tre volte terminando rispettivamente sulla mediante, dominante e tonica (le tre note dell'accordo della tonalit\u00e0 di base), per poi concludere naturalmente su un accordo di dominante (sol maggiore). Siamo indubbiamente in presenza di un tipico tema beethoveniano chiuso e completo nella sua ferrea logica [bb. 1- 5]:\nUna seconda frase (battute 5-8) espressa nella tonalit\u00e0 dominante maggiore ed una codetta dalla battuta 9 alla 12 chiude questa prima esposizione del tema principale. Segue un ponte modulante di semicrome, che si conclude su un accordo di dominante (sol maggiore) con corona (semi cadenza o cadenza sospesa). Questo \u00e8 il massimo che Beethoven concede come modulazione al consueto passaggio alla tonalit\u00e0 relativa maggiore. Ed \u00e8 proprio in questo ambiente tonale (mi bemolle maggiore) che viene esposta la seconda idea [bb. 17-23]:\nQuesto secondo tema (anch'esso abbastanza stringato) si compone di due frasi (la seconda delle quali termina sulla dominante di dominante \u2013 si bemolle maggiore) ed una codetta alla quale si collega direttamente la coda dell'esposizione, con chiusura sulla tonalit\u00e0 relativa maggiore (mi bemolle maggiore). In questa coda nelle battute 29-31 compare fugacemente dell'inciso (le cinque crome) del tema principale.\nSviluppo.\nLo sviluppo \u00e8 molto breve: dalla battuta 48 alla 58. Viene elaborato il tema principale nell'ambiente tonale della dominante (sol) inizialmente con la dinamica \"piano\", ma poi un rapidissimo crescendo porta la dinamica \"fortissimo\", per chiudere lo sviluppo con un'eccezionale ferocia. Nelle ultime battute \u00e8 impossibile non riconoscere la cellula iniziale della \"Quinta sinfonia\" [bb. 48-58]:\nRipresa.\nUna corona con punto sulla dominante (sol) fa da cesura tra la fine dello sviluppo e la ripresa. Il tema principale viene ripresentato senza grandi modifiche. Alla fine del ponte modulante con la semi cadenza sulla dominante maggiore (sol maggiore), che nell'esposizione serviva ad introdurre il secondo tema nella tonalit\u00e0 relativa maggiore (mi bemolle maggiore), Beethoven modula invece al do maggiore, e altrettanto facilmente nella codetta del tema passa al minore. Degne di nota sono le ultime fasi della coda finale: ritorna il secondo tema marcato \"ritardando e calando\" e nella tonalit\u00e0 napoletana di re bemolle maggiore, che si chiude su una battuta in tempo \"Adagio\". All'improvviso per\u00f2 ritorna il tema principale per chiudere dopo nove battute, come da tradizione, sulla tonica maggiore (do maggiore) [bb. 110-117]:"}
{"id": "1329907", "revid": "73843", "url": "https://it.wikipedia.org/wiki?curid=1329907", "title": "Giro di Danimarca", "text": "Il Giro di Danimarca () \u00e8 una corsa a tappe maschile di ciclismo su strada che si svolge tra in Danimarca, ogni anno in agosto. Dal 2005 fa parte del circuito continentale UCI Europe Tour come evento di classe 2.HC.\nLa corsa \u00e8 stata configurata come vera e propria gara a tappe esclusivamente a partire dall'edizione del 1985.\nAlbo d'oro.\n\"Aggiornato all'edizione 2021.\""}
{"id": "1329921", "revid": "287204", "url": "https://it.wikipedia.org/wiki?curid=1329921", "title": "Nazionale di pallacanestro della Lettonia", "text": "La nazionale di pallacanestro della Lettonia (Latvijas basketbola izlase) \u00e8 la selezione dei migliori giocatori di pallacanestro di nazionalit\u00e0 lettone, e rappresenta la Lettonia nelle competizioni internazionali di pallacanestro organizzate dalla FIBA. \u00c8 gestita dalla \"Latvijas Basketbola\".\nStoria.\nNazionale lettone (1935-1946).\nLa federazione lettone si \u00e8 affiliata alla Federazione Internazionale nel 1935 e, nel breve periodo in cui lo Stato baltico \u00e8 stato indipendente dall'Unione Sovietica, la nazionale \u00e8 riuscita a vincere il primo Europeo maschile (nel 1935 in Svizzera), a partecipare alle Olimpiadi di Berlino 1936, ad organizzare il secondo Europeo nel 1937 e ad arrivare seconda nell'Europeo 1939.\nNazionale Unione Sovietica (1946-1991).\nDurante i cinquant'anni di annessione all'URSS, i giocatori lettoni hanno gareggiato con la nazionale sovietica: l'atleta pi\u00f9 rappresentativo \u00e8 stato Valdis Valters, argento agli Europei 1987.\nNazionale lettone (dal 1992).\nLa pallacanestro lettone \u00e8 rinata nel 1992, con la riconquista dell'indipendenza. Tuttora la nazionale non \u00e8 tornata ai livelli degli anni trenta, ma ha gi\u00e0 al suo attivo 10 partecipazioni ai Campionati Europei.\nPiazzamenti.\nIn tutte le manifestazioni, nel periodo che va dal 1946 al 1991, ha fatto parte dell'"}
{"id": "1329926", "revid": "399", "url": "https://it.wikipedia.org/wiki?curid=1329926", "title": "Testamento di Lenin", "text": "Il Testamento di Lenin, o \"Lettera al Congresso del Partito Bolscevico\", \u00e8 un documento in cui il leader bolscevico, ormai vicino alla morte, affronta i problemi organizzativi interni al partito e giudica, con toni spesso violentemente critici, l'operato dei dirigenti. Lo scritto, reso pubblico in URSS nel 1956, all'inizio del processo di destalinizzazione, \u00e8 citato dalla storiografia come prova dei contrasti ideologici e caratteriali tra Lenin e Stalin.\nStoria.\nLa Lettera sarebbe stata dettata da Lenin, reso invalido e incapace di scrivere a seguito di un ictus cerebrale, alla sua stenografa Marija Volodi\u010deva, tra il 23 e il 26 dicembre 1922, durante il soggiorno nella casa di cura a Gorkij.\nIl testo presenta una nota datata 4 gennaio 1923 in cui Lenin avrebbe proposto esplicitamente al Congresso la rimozione di Stalin (giudicato \"troppo brutale\") dalla carica di segretario generale del partito.\nLa prima parte del testo indica la necessit\u00e0 di aumentare l'effettivo del Comitato Centrale facendovi entrare operai e contadini (50-100 membri) e delinea i ritratti dei maggiori esponenti del partito candidati alla sua successione. Di Stalin e Trockij scriveva:\n\"Io penso che, da questo punto di vista, fondamentali per la questione della stabilit\u00e0 siano certi membri del CC come Stalin e Trockij. I rapporti tra loro, secondo me, rappresentano una buona met\u00e0 del pericolo di quella scissione, che potrebbe essere evitata e ad evitare la quale, a mio parere, dovrebbe servire, tra l'altro, l'aumento del numero dei membri del CC a 50 o a 100 persone.\"\nPoi continua:\n\"Il compagno Stalin, divenuto segretario generale, ha concentrato nelle sue mani un immenso potere, e io non sono sicuro che egli sappia servirsene sempre con sufficiente prudenza. D'altro canto, il compagno Trockij come ha gi\u00e0 dimostrato la sua lotta contro il CC nella questione del commissariato del popolo per i trasporti, si distingue non solo per le sue eminenti capacit\u00e0. Personalmente egli \u00e8 forse il pi\u00f9 capace tra i membri dell'attuale CC, ma ha anche una eccessiva sicurezza di s\u00e9 e una tendenza eccessiva a considerare il lato puramente amministrativo dei problemi.\"\nIl 4 gennaio aggiunge riguardo a Stalin:\n\"Stalin \u00e8 troppo grossolano, e questo difetto, del tutto tollerabile nell'ambiente e nel rapporti tra noi comunisti, diventa intollerabile nella funzione di segretario generale. Perci\u00f2 propongo ai compagni di pensare alla maniera di togliere Stalin da questo incarico e di designare a questo posto un altro uomo che, a parte tutti gli altri aspetti, si distingua dal compagno Stalin solo per una migliore qualit\u00e0, quella cio\u00e8 di essere pi\u00f9 tollerante, pi\u00f9 leale, pi\u00f9 cortese e pi\u00f9 riguardoso verso i compagni, meno capriccioso, ecc. Questa circostanza pu\u00f2 apparire una piccolezza insignificante. Ma io penso che, dal punto di vista dell'impedimento di una scissione e di quanto ho scritto sopra sui rapporti tra Stalin e Trockij, non \u00e8 una piccolezza, ovvero \u00e8 una piccolezza che pu\u00f2 avere un'importanza decisiva.\"\nCos\u00ec giudica gli altri membri del comitato centrale:\n\"Non continuer\u00f2 a caratterizzare gli altri membri del CC secondo le loro qualit\u00e0 personali. Ricordo soltanto che l'episodio di cui sono stati protagonisti nell'ottobre Zinov'ev e Kamenev non fu certamente casuale, ma che d'altra parte non glielo si pu\u00f2 ascrivere personalmente a colpa, cos\u00ec come il non bolscevismo a Trockij.\nDei giovani membri del CC, voglio dire qualche parola su Bucharin e Pjatakov. Sono queste, secondo me, le forze pi\u00f9 eminenti (tra quelle pi\u00f9 giovani), e riguardo a loro bisogna tener presente quanto segue: Bucharin non \u00e8 soltanto un validissimo e importantissimo teorico del partito, ma \u00e8 considerato anche, giustamente, il prediletto di tutto il partito, ma le sue concezioni teoriche solo con grandissima perplessit\u00e0 possono essere considerate pienamente marxiste, poich\u00e9 in lui vi \u00e8 qualcosa di scolastico (egli non ha mai appreso e, penso, mai compreso pienamente la dialettica).\nEd ora Piatakov: \u00e8 un uomo indubbiamente di grandissima volont\u00e0 e di grandissime capacit\u00e0, ma troppo attratto dal metodo amministrativo e dall'aspetto amministrativo dei problemi perch\u00e9 si possa contare su di lui per una seria questione politica.\nNaturalmente, sia questa che quella osservazione sono fatte solo per il momento, nel presupposto che ambedue questi eminenti e devoti militanti trovino l'occasione di completare le proprie conoscenze e di eliminare la propria unilateralit\u00e0.\"\nZinov'ev e Kamenev, accusati di aver complottato per rovesciare il governo sovietico, saranno condannati a morte nei processi del 1936. Bucharin e Pjatakov formeranno l'opposizione di destra e saranno giustiziati con le stesse accuse nel 1938. Trockij, esiliato dall'Unione Sovietica nel 1929, fonder\u00e0 la Quarta Internazionale prima di essere ucciso da Ram\u00f3n Mercader nel 1940.\nDopo la morte di Lenin, il Testamento fu presentato alla commissione del Comitato Centrale. Il testo della lettera venne reso pubblico da Nikita Chru\u0161\u010d\u0451v nel 1956, nel corso del XX Congresso del PCUS; nello stesso anno avvenne la sua pubblicazione integrale.\nLev Trockij sul testamento.\n\u00c8 vero che in un suo scritto, lo stesso Trockij, affermava che Lenin non avrebbe lasciato nessun testamento in quanto ci\u00f2 sarebbe stato contrario al carattere del partito stesso e spiegava come la stampa estera borghese aveva interpretato come un ipotetico lascito una lettera sulla quale erano riportati consigli di carattere organizzativo che sono stati presi in considerazione nel XIII congresso; aggiunge inoltre che le voci riguardo all'occultamento del \"testamento\" erano infondate e andavano contro l'effettivo volere di Lenin. La smentita data da Trockij rispondeva a ragioni diplomatiche, e alla ricerca di un accordo tra le due fazioni che si scontravano all'interno del partito, prima della rottura totale tra la maggioranza stalinista e l'opposizione trockista. Peraltro, Lev Trockij \u00e8 stato anche criticato da una parte dei suoi sostenitori per non essersi avvalso per tempo, in funzione antistalinista, del documento in questione.\nNel 2003 uno studioso russo, il docente dell'Universit\u00e0 Statale di Mosca V.A. Sacharov pubblic\u00f2 il libro \"Il testamento politico di Lenin. Verit\u00e0 storiche e miti della politica\" in cui viene messa in dubbio la paternit\u00e0 leniniana di numerosi passaggi del documento. Una tesi analoga \u00e8 stata sostenuta nel 2008 dallo studioso italiano Luciano Canfora che, nel saggio \"La storia falsa\" (Rizzoli), ha affermato che il testamento di Lenin fu manipolato per screditare Trockij su ordine di Stalin, con l'inserimento di un breve inserto che ne ricordava i trascorsi menscevichi: \"Cos\u00ec come il non bolscevismo a Trockij\"."}
{"id": "1329937", "revid": "68569", "url": "https://it.wikipedia.org/wiki?curid=1329937", "title": "Dynamic Link Library", "text": ""}
{"id": "1329944", "revid": "17654", "url": "https://it.wikipedia.org/wiki?curid=1329944", "title": "Erba canina", "text": "Erba canina o erba da cani \u00e8 il nome volgare di alcune piante:"}
{"id": "1329947", "revid": "287204", "url": "https://it.wikipedia.org/wiki?curid=1329947", "title": "Kristaps Janicenoks", "text": ""}
{"id": "1329950", "revid": "124794322", "url": "https://it.wikipedia.org/wiki?curid=1329950", "title": "Ferenc Bark\u00f3czy", "text": "Negli anni dal 1761 al 1765, per ordine dell'arcivescovo, l'architetto Franz Anton Hillebrandt trasform\u00f2 l'originaria residenza arcivescovile estiva rinascimentale di Bratislava nell'odierno Palazzo arcivescovile d'estate, in stile tardo-barocco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1329960", "revid": "59975", "url": "https://it.wikipedia.org/wiki?curid=1329960", "title": "The Toy Dolls", "text": ""}
{"id": "1329961", "revid": "59975", "url": "https://it.wikipedia.org/wiki?curid=1329961", "title": "Vibrators", "text": ""}
{"id": "1329962", "revid": "767487", "url": "https://it.wikipedia.org/wiki?curid=1329962", "title": "George Williams (pedagogo)", "text": "Nacque in una fattoria inglese. Descrisse se stesso da giovane come un \"trascurato, sconsiderato, ateo, individualista\" che divenne, ad un certo punto, un devoto cristiano.\nSi rec\u00f2 a Londra a lavorare in un negozio di tessuti. Turbato dalle terribili condizioni nelle quali si trovavano i giovani lavoratori della capitale del Regno Unito, radun\u00f2 un gruppo di colleghi per cercare di creare un'associazione nella quale i giovani non fossero tentati dal peccato. Nacque cos\u00ec l'YMCA.\nRiconoscimenti.\nWilliams ottenne il titolo di \"Cavaliere\" nel 1894 dalla regina Vittoria. Dopo la sua morte nel 1905, fu commemorato con una vetrata nella navata centrale dell'Abbazia di Westminster. \u00c8 sepolto nella Cattedrale di San Paolo."}
{"id": "1329968", "revid": "60848", "url": "https://it.wikipedia.org/wiki?curid=1329968", "title": "William Matteuzzi", "text": "Biografia.\nNel 1980 ha vinto il concorso di canto \"Enrico Caruso\", che lo ha portato ad esibirsi al Teatro alla Scala di Milano.\nHa debuttato al Metropolitan di New York nel 1988, nel ruolo del Conte d'Almaviva ne \"Il barbiere di Siviglia\".\nL'ampio repertorio comprende oltre cento ruoli delle epoche pi\u00f9 diverse: dal Recitar cantando al Belcanto, dal romantico fino al moderno. \nIn particolare ha eseguito opere di Claudio Monteverdi, Antonio Vivaldi (\"Orlando furioso\"), Wolfgang Amadeus Mozart (\"Cos\u00ec fan tutte\"), Vincenzo Bellini (\"I puritani\" e \"La sonnambula\"), Gaetano Donizetti (\"La fille du r\u00e9giment\"), Giovanni Pacini (\"L'ultimo giorno di Pompei\"), Richard Strauss, Nino Rota. \u00c8 inoltre uno specialista rossiniano: oltre al \"Barbiere\", ha interpretato \"La scala di seta\", \"L'Italiana in Algeri\", \"La gazza ladra\", \"La Cenerentola\", \"Il viaggio a Reims\" e altre opere.\nL'estensione eccezionale, che gli permette di raggiungere il Fa sovracuto a voce piena, gli ha consentito di riprendere in modo integrale alcuni ruoli in opere che furono dei puri tenori contraltini, come Giovanni Battista Rubini e Giovanni David: tra le altre, \"Zelmira\" e \"Ricciardo e Zoraide\" di Rossini e le gi\u00e0 citate \"I puritani\" e \"L'ultimo giorno di Pompei\".\nHa svolto una vasta attivit\u00e0 discografica che comprende, oltre ai titoli elencati pi\u00f9 avanti nell'apposita sezione, \"L'incoronazione di Poppea\" e \"L'Orfeo\", con un ensemble da lui fondato appositamente per le esecuzioni monteverdiane, e un recital di musica antica intitolato \"Dolci miei sospiri\".\nSi \u00e8 dedicato anche all'insegnamento, tenendo Master Class di tecnica vocale e interpretazione belcantistica in Germania, Giappone e in Italia, nella scuola di canto lirico \"New Opera Ischia\".\nCronologia.\nIl 24 febbraio 1981 \u00e8 Beppe nella ripresa del Teatro della Piccola Scala di Milano di \"Rita (opera)\" di Gaetano Donizetti. Il 7, 8, 9, 11, 13, 14 e 16 agosto 1981 \u00e8 Cecchino nell'Acqua Cheta di Giuseppe Pietri al Teatro Verdi (Trieste).\nAl Teatro Verdi (Trieste) il 2, 4, 7, 9, 11, 14, 16, 18 e 20 marzo 1982 \u00e8 Fenton nel Falstaff (Verdi), il 2, 5, 9, 14, 16, 21, 24, 27 e 30 novembre 1982 \u00e8 Zorzeto nel Il campiello (Wolf-Ferrari), il 30 novembre, 3, 6, 8, 11, 13, 15, 21 e 22 dicembre 1983 \u00e8 Ferrando in Cos\u00ec fan tutte.\nAl Rossini Opera Festival nel 1984 \u00e8 Gelsomino ne Il viaggio a Reims con Cecilia Gasdia, Lucia Valentini Terrani, Katia Ricciarelli, Samuel Ramey, Enzo Dara e Bernadette Manca di Nissa diretto da Claudio Abbado, nel 1985 Condulmiero in Maometto secondo con Chris Merritt diretto da Claudio Scimone, nel 1986 Le Comte Ory con Mariella Devia, nel 1988 Dorvil ne La scala di seta con Luciana Serra e Cecilia Bartoli, nel 1989 Giannetto ne La gazza ladra con Ferruccio Furlanetto, nel 1990 Ricciardo in Ricciardo e Zoraide con Bruce Ford e June Anderson diretto da Riccardo Chailly, nel 1991 Rodrigo in Otello (Rossini) e nel 1992 Cavalier Belfiore ne Il viaggio a Reims con Cheryl Studer e Barbara Frittoli diretto da Abbado.\nIl 7 febbraio 1985 \u00e8 Aristeo-Plutone nell'Orfeo all'inferno (Offenbach) ed il 18 aprile 1985 \u00e8 il tenore nel Magnificat (Bach) al Teatro La Fenice di Venezia.\nIl 5, 24, 26, 28, 30 aprile e 3 maggio 1988 \u00e8 Le Comte Ory al Teatro La Fenice di Venezia. \nIl 19 luglio 1998 \u00e8 Ilo nella Zelmira di Gioachino Rossini.\nIl 28 luglio 1988 \u00e8 Ramiro nella prima rappresentazione del Kleines Festspielhaus di Salisburgo di \"La Cenerentola ossia La bont\u00e0 in trionfo\" di Gioachino Rossini.\nIl 14, 16, 17, 20 e 22 giugno 1989 \u00e8 Marciso nell'L'Ape Musicale al Teatro La Fenice di Venezia.\nIl 17 gennaio 1990 \u00e8 Lindoro nella prima rappresentazione della Salle Garnier dell'Op\u00e9ra de Monte-Carlo di \"L'italiana in Algeri\" di Gioachino Rossini.\nIl 16 marzo 1993 \u00e8 Ramiro nella ripresa del Teatro Comunale di Firenze di \"La Cenerentola ossia La bont\u00e0 in trionfo\" di Rossini.\nNel 1994 \u00e8 Rodrigo ne l'Otello rossiniano all'Op\u00e9ra Royal de Wallonie a Liegi.\nNel 1997 canta in un Concerto di Gala a Parigi con Fran\u00e7oise Garner, Federico Longhi, Alain Vanzo e Cristina Chiaffoni."}
{"id": "1329969", "revid": "123323369", "url": "https://it.wikipedia.org/wiki?curid=1329969", "title": "Phocoena dioptrica", "text": "La focena dagli occhiali (Phocoena dioptrica) \u00e8 un membro raramente avvistato della famiglia delle focene. Questa specie si distingue facilmente dalle altre focene per il caratteristico anello scuro intorno agli occhi che ha dato il nome all'animale. Questo anello \u00e8 comunemente sormontato da un altro anello pi\u00f9 chiaro.\nTassonomia.\nLa focena dagli occhiali venne descritta per la prima volta da Lahille nel 1912 a partire da un esemplare trovato su una spiaggia nei pressi di Buenos Aires. Un cranio ritrovato pi\u00f9 tardi nella Terra del Fuoco si credette inizialmente appartenente ad un'altra specie, chiamata provvisoriamente \"Phocoena dioptrica\", ma in seguito si scopr\u00ec che apparteneva ad una focena dagli occhiali e questo nome rimase un sinonimo. La parola latina \"dioptrica\" si riferisce ai doppi anelli oculari che caratterizzano questa creatura.\nDescrizione fisica.\nLa focena dagli occhiali \u00e8 una creatura robusta con una piccola testa priva di rostro. Le focene dagli occhiali hanno una particolare colorazione nera e bianca - nera sopra e bianca sotto. Hanno gli occhi neri circondati da anelli, od occhiali, bianchi e una striscia bianca sulla superficie superiore della coda. Hanno una grande pinna dorsale arrotondata e sono prive di rostro. Come tutte le focene, hanno denti a forma di spatola (al posto di quelli conici dei delfini). I membri neonati di questa specie sono lunghi circa 80\u00a0cm, i maschi raggiungono i 2,2 metri e le femmine sono un po' pi\u00f9 piccole. L'et\u00e0 in cui raggiungono la maturit\u00e0, cos\u00ec come la longevit\u00e0 di questa focena, \u00e8 sconosciuta. Quando sono adulte possono raggiungere i 60\u201384\u00a0kg di peso.\nDieta.\nLe focene dagli occhiali si nutrono di calamari e pesci.\nComportamento.\nLe focene dagli occhiali vivono in gruppi di 1-25 individui. Sono nuotatrici attive e veloci ed evitano normalmente le imbarcazioni. Conosciamo poco del loro comportamento e la maggior parte delle informazioni sono state ottenute da esemplari spiaggiati.\nDistribuzione e popolazione.\nSi crede che la focena dagli occhiali viva nelle fredde acque circumpolari sub-antartiche ed antartiche. Sulla Terra del Fuoco sono stati ritrovati molti scheletri e si crede che quest'area sia un sito dove la sua concentrazione sia relativamente alta. Nell'Atlantico questa specie \u00e8 stata avvistata al largo del Brasile, delle isole Falkland e della Georgia Australe, nel Pacifico meridionale al largo di Auckland, della Tasmania e dell'Australia meridionale e nell'oceano Indiano meridionale presso l'isola Heard e le Kerguelen. Solamente pochissimi esemplari sono stati avvistati in mare aperto. L'avvistamento pi\u00f9 meridionale \u00e8 avvenuto nel canale di Drake a 58\u00b0 S.\nLa popolazione totale \u00e8 sconosciuta. La IUCN, nella sua Lista Rossa delle Specie Minacciate, considera questa specie di status prossimo alla minaccia."}
{"id": "1329970", "revid": "3831", "url": "https://it.wikipedia.org/wiki?curid=1329970", "title": "Castello Normanno-Svevo di Sannicandro di Bari", "text": ""}
{"id": "1329972", "revid": "92719", "url": "https://it.wikipedia.org/wiki?curid=1329972", "title": "Focena dagli occhiali", "text": ""}
{"id": "1329986", "revid": "287204", "url": "https://it.wikipedia.org/wiki?curid=1329986", "title": "Marino Marini", "text": ""}
{"id": "1330012", "revid": "45927", "url": "https://it.wikipedia.org/wiki?curid=1330012", "title": "Francesco Giuseppe Maria Lodron", "text": ""}
{"id": "1330015", "revid": "33689", "url": "https://it.wikipedia.org/wiki?curid=1330015", "title": "Castello Malaspiniano", "text": ""}
{"id": "1330018", "revid": "110157", "url": "https://it.wikipedia.org/wiki?curid=1330018", "title": "Teatro dei Rustici", "text": "Il Teatro dei Rustici di Monteleone d'Orvieto \u00e8 in origine un palazzo signorile, trasformato in un teatro con una sala a ferro di cavallo con due ordini di palchi come in un teatro all'italiana. \u00c8 uno dei pi\u00f9 piccoli teatri al mondo. Prende il nome dall'\"Accademia Filodrammatica dei Rustici\", di cui era sede.\nStoria ed architettura.\nLa disquisizione sulla grandezza.\nSulla grandezza del \"Teatro dei Rustici\" si \u00e8 aperta una amichevole disquisizione con il Teatro della Concordia di Monte Castello di Vibio. Vi sono stati reciproci sopralluoghi da parte degli amministratori dei due comuni ed infine si \u00e8 convenuto che il teatro pi\u00f9 piccolo fra i due fosse il teatro dei Rustici. Ma il Comune di Monte Castello di Vibio e la \"Societ\u00e0 del Teatro della Concordia\" ritengono - in maniera unilaterale - che solo quello di Monte Castello di Vibio \u00e8 la fedele riproduzione del teatro all'italiana e fra gli amministratori su tale aspetto non vi \u00e8 identit\u00e0 di vedute.\nIl pomo della discordia risiede nel fatto che da un lato si sostiene che storicamente il Teatro della Concordia nasce come progetto di struttura teatrale, a differenza del Teatro dei Rustici che originariamente non \u00e8 un teatro, ma un palazzo signorile, sede del Podest\u00e0 o del Vicario, mentre dall'altro lato si prende atto che la struttura teatrale, ricavata dal palazzo signorile, ormai risale al 1732 ed in quasi 300 anni tutte le modifiche sono state fatte per renderlo un teatro in piccolo a tutti gli effetti; anzi il fatto che i palchetti siano in muratura e non in legno (come \u00e8 per il caso di Montecastello di Vibio) rende il teatro di Monteleone d'Orvieto pi\u00f9 vicino alla struttura di un normale teatro rispetto a quello Montecastellese (oltre ad essere realmente pi\u00f9 piccolo).\nLa storia.\nIn un'epigrafe scritta da Pietro Bilancini, poeta monteleonese, che si trova nel ridotto del teatro, viene detto che il palazzo \u00e8 un antico granaio. In realt\u00e0, nel palazzo si trova un granaio ed, addirittura, un frantoio dell'olio a piano terra, che non hanno la funzione principale.\nDai documenti si rileva che nel 1732 un gruppo di giovani chiede ai Priori della Comunit\u00e0 di poter avere la disponibilit\u00e0 dei locali per poter svolgere attivit\u00e0 teatrali, in particolare per mettere in piedi commedie nel periodo carnevalesco. Da l\u00ec nasce l'idea del teatro, ancor oggi vivo e vegeto, e successivamente anche dell\"'Accademia Filodrammatica dei Rustici\".\nSergio Giovannini, nel suo libro \"Il teatro dei Rustici\", ricorda, citando il \"Libro dei Consigli della Magnifica Comunit\u00e0 di Monte Leone\", che:\nIl permesso viene concesso all'unanimit\u00e0.\nVi sono con lo Stato Pontificio dei problemi che - come scrive Bilancini - impongono la \"\u2026\"distruzione da sospettoso governo decretata\"\u2026\". In effetti si teme il teatro quale possibile veicolo di idee che la rivoluzione francese sta imponendo all'attenzione del mondo. Ma in qualche modo gli amministratori comunali dell'epoca riescono a salvare il bel teatro.\nDurante il 1800 alcune famiglie benestanti costruiscono i palchetti, la propriet\u00e0 privata dei quali viene mantenuta fino al 1950; nel 1982 inizia l'ultima ristrutturazione, terminata poi nel 1990.\nAd oggi \u00e8 pienamente fruibile: ha 96 posti autorizzati e, oltre alla stagione teatrale, la comunit\u00e0 monteleonese (e non solo) vi svolge molte altre attivit\u00e0, essendo la struttura anche momento e luogo di incontro e svago.\nRecentemente \u00e8 divenuto anche centro celebrativo di numerosi matrimoni civili (l'85% dei matrimoni totali, il record della provincia di Terni, dati Istat 2006) di coppie sia italiane che straniere.\nNel 1990 la struttura \u00e8 stata sottoposta a dei lavori di restauro."}
{"id": "1330022", "revid": "45927", "url": "https://it.wikipedia.org/wiki?curid=1330022", "title": "Massimiliano Alar Valentino Settimo Lodron", "text": ""}
{"id": "1330025", "revid": "768068", "url": "https://it.wikipedia.org/wiki?curid=1330025", "title": "Marino Marini (cantante)", "text": "Biografia.\nNato in Toscana da una famiglia di musicisti originaria di Montecelio, vicino a Roma, trascorre l'adolescenza a Bologna dove studia violino e composizione al conservatorio e nello stesso tempo consegue il diploma di elettrotecnico.\nTra mille difficolt\u00e0, comincia a lavorare come insegnante di musica, ma presto viene chiamato alle armi. Dopo la guerra, viene ingaggiato come direttore artistico di un teatro di Napoli e intanto perfeziona la sua formazione musicale al locale Conservatorio di San Pietro a Majella.\nNel 1949 accetta un contratto come musicista di bordo sulla nave polacca \"Sobieski\" e arriva cos\u00ec negli Stati Uniti. Qui resta sei mesi e si stabilisce al Greenwich Village, dove incontra personaggi come Dizzy Gillespie e Stan Kenton, familiarizzando con i classici della musica di Broadway e con il \"be-bop\". La scena musicale jazz americana lascer\u00e0 una profonda influenza sul suo stile musicale.\nAl suo ritorno in Italia, comincia a scrivere temi per colonne sonore e forma un quartetto che viene ingaggiato in locali notturni e balere. Al night \"La Conchiglia\" di Napoli resta per ben cinque anni dando prova del suo talento non solo come musicista, ma anche come animatore e intrattenitore. Il suo repertorio spazia dagli standard internazionali (\"I love Paris\", \"Rico vacilon\") alle canzoni napoletane (\"La pans\u00e9\", \"Io mammeta e tu\", \"'E spingule frangese\") felicemente reinterpretate in versione ballabile, spesso seguendo le mode e i ritmi del momento.\nNel 1955 va a Milano dove si esibisce al \"Caprice\" e pubblica i primi dischi sotto etichetta Durium; nel 1956 fa la sua prima apparizione in TV, nel 1958 debutta a Parigi dove ottiene un inaspettato quanto clamoroso successo all'Olympia e comincia a vendere i suoi dischi. Il suo brano pi\u00f9 celebre diventa \"Bambino\", versione francese di \"Guaglione\", che viene poi ripresa con grande riuscita da Dalida nel 1956 portando la cantante al successo, cos\u00ec come almeno altre quindici canzoni. Un'altra cantante in qualche modo debitrice verso la musica di Marini \u00e8 Caterina Valente, che pi\u00f9 volte ha incluso nel proprio repertorio brani portati al successo da lui.\nIl suo successo si allarga fuori dai confini d'Europa, raggiungendo il Medio Oriente, l'America Latina e il Giappone.\nNel 1958 arriva in Gran Bretagna, dove fa da spalla a Jerry Lewis in uno spettacolo al London Palladium. Anche nel Regno Unito avr\u00e0 un grande successo, tanto che lo stesso Paul McCartney in alcune interviste ha riferito che anche suo padre aveva diversi dischi di Marino Marini nella sua collezione.\nIl suo successo passa anche per l'intelligente riarrangiamento di brani di altri autori quali Domenico Modugno (\"Piove (ciao ciao bambina)\", \"Lazzarella\"), Rocco Granata (\"Marina\"), Renato Carosone (\"Maruzzella\"). Nel 1960 si presenta al Festival di Napoli come arrangiatore e direttore d'orchestra dei brani in gara, nonch\u00e9 come solista con \"Ue ue che femmena\", conquistando il secondo posto.\nNello stesso anno il suo gruppo si scioglie e Marini \u00e8 costretto a cercare altri musicisti che possano ancora accompagnarlo nei numerosi spettacoli per i quali si \u00e8 impegnato. Sono questi gli anni dei suoi successi nell'Europa dell'est e nella stessa Unione Sovietica, meta quasi impossibile a quel tempo per un artista occidentale.\nIl brano pi\u00f9 celebre composto da Marino Marini \u00e8 \"La pi\u00f9 bella del mondo\", che per\u00f2 otterr\u00e0 maggior successo commerciale nella versione di Don Marino Barreto Junior.\nPur ritirandosi dall'attivit\u00e0 dal vivo negli anni settanta, Marini continua a lavorare nell'industria discografica come talent scout e produttore musicale; fonder\u00e0 inoltre insieme alla moglie Anna Scocca la casa discografica Tiffany.\nCon la chiusura dell'etichetta, diventa dirigente della Fonit Cetra.\nMuore a Milano nel 1997. Le sue ceneri sono state tumulate in una celletta del Cimitero Maggiore di Milano, nella quale nel 2004 sono state tumulate anche le ceneri della moglie.\nDiscografia parziale.\nFlexi disc.\nSi tratta di dischi a 45 giri di sottile plastica flessibile, incisi da un solo lato e allegati a riviste musicali (o offerti in omaggio con prodotti commerciali); nel caso di Marino Marini, sono tutti allegati alla rivista musicale \"Il Musichiere\", nata sull'onda dell'omonima trasmissione."}
{"id": "1330030", "revid": "1573940", "url": "https://it.wikipedia.org/wiki?curid=1330030", "title": "Caridea", "text": "I gamberetti (Caridea ) sono un infraordine di crostacei decapodi. Sono diffusi sia in acqua dolce che in acqua salata.\nDistribuzione.\nI gamberetti si possono trovare in un'ampia gamma di habitat, ma la maggior parte delle specie \u00e8 tipica delle acque marine. Solo un quarto delle specie scoperte vive in acqua dolce, e di quel quarto quasi tutte appartengono alla famiglia Atyidae e alla sottofamiglia Palaemoninae della famiglia Palaemonidae. Tra esse ci sono anche specie di importanza commerciale, come \"Macrobrachium rosenbergii\", diffuso in tutti i continenti eccetto l'Antartide.\nLe specie marine sono diffuse in tutti gli oceani, dalle zone tropicali a quelle artiche, fino a 5.000\u00a0m di profondit\u00e0.\nDescrizione.\nOltre alla varia gamma di habitat, i gamberetti variano molto anche come aspetto; spesso per\u00f2 hanno un carapace che protegge il cefalotorace e circonda le branchie. Anche le dimensioni sono variabili.\nBiologia.\nAlimentazione.\nLa maggior parte dei gamberetti \u00e8 onnivora, ma alcune specie sono specializzate per una particolare dieta: alcune si nutrono filtrando l'acqua, altre raschiano via le alghe dagli scogli. Molti dei \"gamberetti pulitori\", che si nutrono dei parassiti esterni di altri animali, appartengono all'infraordine Caridea. Alcune specie del genere \"Alpheus\" utilizzano il suono prodotto dalle loro chele per stordire le prede.\nParassiti.\nPresentano crostacei parassiti come gli isopodi appartenenti alla famiglia Bopyridae.\nTassonomia.\nIn questo infraordine sono riconosciute 14 superfamiglie:\nFossili.\nI fossili di Caridea sono rari: sono note solo 57 specie esclusivamente fossili. I pi\u00f9 antichi non possono essere assegnati a nessuna famiglia, ma sono datati al basso Giurassico e al Cretaceo. Un certo numero di generi estinti non pu\u00f2 essere classificato in nessuna superfamiglia:\nPesca.\nLe specie di maggior importanza commerciale sono probabilmente \"Pandalus borealis\" e \"Crangon crangon\". Oggi la quantit\u00e0 di \"P. borealis\" catturati \u00e8 circa dieci volte quella di \"C. crangon\"; nel 1950 la situazione era opposta."}
{"id": "1330032", "revid": "188116", "url": "https://it.wikipedia.org/wiki?curid=1330032", "title": "Gambero (disambigua)", "text": ""}
{"id": "1330033", "revid": "201640", "url": "https://it.wikipedia.org/wiki?curid=1330033", "title": "Gamberi", "text": ""}
{"id": "1330034", "revid": "10903314", "url": "https://it.wikipedia.org/wiki?curid=1330034", "title": "Gamberetto", "text": ""}
{"id": "1330035", "revid": "10903316", "url": "https://it.wikipedia.org/wiki?curid=1330035", "title": "Gamberetti", "text": ""}
{"id": "1330044", "revid": "37401", "url": "https://it.wikipedia.org/wiki?curid=1330044", "title": "Gambero rosso", "text": ""}
{"id": "1330046", "revid": "10903599", "url": "https://it.wikipedia.org/wiki?curid=1330046", "title": "Gamberoni", "text": ""}
{"id": "1330054", "revid": "2039709", "url": "https://it.wikipedia.org/wiki?curid=1330054", "title": "Vittorio Mangili", "text": "Biografia.\nDiplomato al liceo classico e studente al Politecnico di Milano, Mangili viene assunto come annunciatore dall'EIAR il 1\u00ba giugno del 1945 vincendo un concorso bandito all'indomani della Liberazione. Sale rapidamente i gradini della carriera giornalistica grazie al suo spirito di avventura ed alla pronta intelligenza, venendo nominato radiocronista nel 1950, e nel 1956 diviene telecronista ed inviato speciale della RAI.\nE proprio come inviato speciale della televisione a Budapest Mangili sar\u00e0 testimone dei drammatici giorni dell'insurrezione ungherese. Come documenta Indro Montanelli nel suo libro \"Dentro la Storia\", pubblicato da Rizzoli nel 1992:\nI filmati girati da Mangili saranno in seguito l'unica testimonianza audiovisuale dell'aggressione sovietica, ed una copia verr\u00e0 consegnata dalla RAI all'ONU per documentare gli avvenimenti.\nDopo l'Ungheria, Mangili \u00e8 stato testimone di numerosi avvenimenti storici del XX secolo. Si \u00e8 trovato, tra l'altro, a Tokyo durante i giochi olimpici del 1964, a Praga durante l'occupazione sovietica del 1968, sul fronte indiano durante la guerra tra India e Pakistan nel 1971, and\u00f2 pi\u00f9 volte in Israele, Egitto, Kuwait, Libano, Siria e Giordania per documentare gli sviluppi della travagliata storia di quei paesi, quindi ancora in Biafra, a Cipro ed in Uganda.\nTra i servizi televisivi da lui girati si ricordano in particolare quelli su Madre Teresa di Calcutta ed i suoi lebbrosari, sulle ascensioni in Himalaya insieme ad una spedizione di alpinisti valdostani che nel 1982 scal\u00f2 il Kanchenjunga (8603 metri), sulla scalata di Reinhold Messner della parete nord del Makalu (8481 m), avvenuta nel 1986, e sui viaggi al Polo Nord delle spedizioni di Guido Monzino e Ambrogio Fogar.\nUn altro interessante reportage di Mangili fu il viaggio a cavallo della Turchia alla Cina sulle orme di Marco Polo con Carlo Mauri. Vittorio Mangili ha inoltre seguito come inviato cinque edizioni della Parigi-Dakar e la traversata delle Alpi in mongolfiera a idrogeno (unico italiano con l'operatore Bruno Brunello).\nMolti sono anche i servizi televisivi girati da Mangili sulle catastrofi naturali in Italia e all'estero: il disastro del Vajont nel 1963, l'alluvione di Firenze del 1966 e di Genova del 1970, i terremoti di Agadir nel 1960, di Skopje nel 1963, del Belice del 1968, di Tuscania del 1971, del Friuli nel 1976, dell'Irpinia nel 1980.\nComplessivamente Vittorio Mangili ha realizzato oltre 5000 servizi televisivi. \u00c8 andato in pensione dalla RAI il 9 ottobre del 1987, data in cui faceva parte della redazione giornalistica regionale della Lombardia, ma ha continuato a collaborare con l'azienda fino al 1991. Vive attualmente a Lobbi, frazione del Comune di Alessandria."}
{"id": "1330060", "revid": "599013", "url": "https://it.wikipedia.org/wiki?curid=1330060", "title": "Buco nero", "text": "In astrofisica un buco nero \u00e8 un corpo celeste con un campo gravitazionale cos\u00ec intenso da non lasciare sfuggire n\u00e9 la materia, n\u00e9 la radiazione elettromagnetica, ovvero, da un punto di vista relativistico, una regione dello spaziotempo con una curvatura talmente grande che nulla dal suo interno pu\u00f2 uscirne, nemmeno la luce essendo la velocit\u00e0 di fuga superiore a \"c\".\nIl buco nero \u00e8 il risultato di implosioni di masse sufficientemente elevate. La gravit\u00e0 domina su qualsiasi altra forza, sicch\u00e9 si verifica un collasso gravitazionale che tende a concentrare lo spaziotempo in un punto al centro della regione, dove \u00e8 teorizzato uno stato della materia di curvatura tendente ad infinito e volume tendente a zero chiamato \"singolarit\u00e0\", con caratteristiche sconosciute ed estranee alle leggi della relativit\u00e0 generale. Il limite del buco nero \u00e8 definito orizzonte degli eventi, regione che ne delimita in modo peculiare i confini osservabili.\nPer le suddette propriet\u00e0, il buco nero non \u00e8 osservabile direttamente. La sua presenza si rivela solo indirettamente mediante i suoi effetti sullo spazio circostante: le interazioni gravitazionali con altri corpi celesti e le loro emissioni (vedi lente gravitazionale), le irradiazioni principalmente elettromagnetiche della materia catturata dal suo campo di forza. Nel corso dei decenni successivi alla pubblicazione della Relativit\u00e0 Generale, base teorica della loro esistenza, vennero raccolte numerose osservazioni interpretabili, pur non sempre univocamente, come prove della presenza di buchi neri, specialmente in alcune galassie attive e sistemi stellari di binarie X.\nL'esistenza di tali oggetti \u00e8 oggi definitivamente dimostrata e via via ne vengono individuati di nuovi con massa molto variabile, da valori di circa 5 fino a miliardi di masse solari.\nStoria.\nNella fisica classica, basandosi sui principi della dinamica, era stata teorizzata nel XVIII secolo la possibilit\u00e0 che un corpo avesse una massa cos\u00ec grande da non consentire, nemmeno alla luce, di superare la velocit\u00e0 di fuga, ragione per cui tale corpo sarebbe risultato invisibile.\nNel 1783 lo scienziato inglese John Michell sugger\u00ec in una lettera a Henry Cavendish (successivamente pubblicata nei rendiconti della Royal Society) che la velocit\u00e0 di fuga da un corpo celeste potrebbe risultare superiore alla velocit\u00e0 della luce, dando luogo a quella che egli chiam\u00f2 una \"stella oscura\" (\"dark star\"). Nel 1798 Pierre-Simon de Laplace riport\u00f2 quest'idea nella prima edizione del suo \"Trait\u00e9 de m\u00e9canique c\u00e9leste\".\nIl termine \"buco nero\" \u00e8 stato coniato dal fisico John Archibald Wheeler. L'aggettivo \"nero\" deriva dal fatto che non pu\u00f2 emettere luce. Il fatto che nessuna particella che vi fosse catturata possa pi\u00f9 riemergere (nemmeno i fotoni) \u00e8 la ragione del termine \"buco\".\nDa un punto di vista relativistico invece, un concetto di buco nero venne teorizzato dal fisico Karl Schwarzschild nel 1916, solo un anno dopo la pubblicazione della teoria della relativit\u00e0 generale. Nella relativit\u00e0 generale il campo gravitazionale viene descritto come deformazione dello spaziotempo causata da un oggetto molto massiccio, e la velocit\u00e0 della luce \u00e8 una costante limite. Esplorando alcune soluzioni alle equazioni della teoria, Schwarzschild calcol\u00f2 che un corpo ipoteticamente dotato di altissima densit\u00e0 produrrebbe nelle sue vicinanze una deformazione tale che la luce in allontanamento da esso tenderebbe a subire uno spostamento verso il rosso gravitazionale infinito. Il concetto teorizzato da Schwarzschild dipende dalla \"densit\u00e0\" dell'oggetto, in astratto cio\u00e8 si potrebbe applicare a un qualsiasi oggetto il cui volume fosse estremamente piccolo rispetto alla sua massa - anche se, nella realt\u00e0, non \u00e8 noto alcun mezzo che possa fornire a un oggetto con massa piccola l'energia necessaria per concentrare a tal punto la materia: l'unica forza nota nell'universo in grado di sviluppare una tale intensit\u00e0 \u00e8 la forza di gravit\u00e0, in presenza di una grande quantit\u00e0 di materia.\nI buchi neri secondo la relativit\u00e0 generale.\nNel 1915, Albert Einstein svilupp\u00f2 la sua teoria della relativit\u00e0 generale, avendo in precedenza dimostrato che la forza gravitazionale influenza la luce. Solo pochi mesi dopo, Karl Schwarzschild trov\u00f2 una soluzione per le equazioni di campo di Einstein, che descrive il campo gravitazionale di un punto materiale e di una massa sferica. Pochi mesi dopo Schwarzschild mor\u00ec e Johannes Droste, uno studente di Hendrik Lorentz, diede in modo indipendente la stessa soluzione, approfondendone le propriet\u00e0. Questa soluzione ebbe una strana influenza su ci\u00f2 che ora \u00e8 chiamato il raggio di Schwarzschild, che divent\u00f2 una singolarit\u00e0, nel senso che alcuni dei termini dell'equazione di Einstein divennero infiniti. La natura di questa superficie non era compresa pienamente a quei tempi. Nel 1924, Arthur Eddington dimostr\u00f2 che la singolarit\u00e0 cessava di esistere con una variazione di coordinate (vedi coordinate Eddington-Finkelstein), tuttavia si dovette aspettare fino al 1933, quando Georges Lema\u00eetre si rese conto che la singolarit\u00e0 del raggio di Schwarzschild era una singolarit\u00e0 coordinata non fisica.\nNel 1931 Subrahmanyan Chandrasekhar calcol\u00f2, utilizzando la relativit\u00e0 speciale, che un corpo non rotante di elettroni-materia degenere, al di sopra di un certo limite di massa (ora chiamato il limite di Chandrasekhar di 1,4 masse solari) non ha soluzioni stabili. I suoi argomenti furono contestati da molti contemporanei come Eddington e Lev Landau, i quali sostenevano che qualche forza ancora sconosciuta avrebbe impedito il collasso del corpo. Questa teoria era in parte corretta: una nana bianca leggermente pi\u00f9 massiccia rispetto al limite di Chandrasekhar collasser\u00e0 in una stella di neutroni, la quale \u00e8 essa stessa stabile a causa del principio di esclusione di Pauli. Ma nel 1939, Robert Oppenheimer e altri previdero che le stelle di neutroni con massa pari a circa tre volte il Sole (il limite di Tolman-Oppenheimer-Volkoff) sarebbero collassate in buchi neri per le ragioni presentate da Chandrasekhar, e conclusero che nessuna legge fisica sarebbe intervenuta per fermare il collasso di alcune di queste.\nOppenheimer e i suoi coautori interpretarono la singolarit\u00e0 ai confini del raggio di Schwarzschild come la superficie di una bolla concentrata di materia in cui il tempo pu\u00f2 rallentare e addirittura fermarsi. Questa conclusione \u00e8 valida dal punto di vista di un osservatore esterno, mentre non lo \u00e8 per un osservatore in caduta nel buco. A causa di questa propriet\u00e0, le stelle collassate sono chiamate \"stelle congelate\", perch\u00e9 un osservatore esterno vedrebbe la superficie della stella congelata nel tempo, nel momento stesso in cui il suo collasso la portasse all'interno del raggio di Schwarzschild.\nPoco dopo la formulazione della relativit\u00e0 generale da parte di Albert Einstein, risult\u00f2 che la soluzione delle equazioni di Einstein (in assenza di materia) che rappresenta un campo gravitazionale statico e a simmetria sferica (la soluzione di Karl Schwarzschild, che corrisponde al campo gravitazionale centrale simmetrico della gravit\u00e0 newtoniana) implica l'esistenza di un confine ideale, detto orizzonte degli eventi, caratterizzato dal fatto che qualunque cosa lo oltrepassi, attratta dal campo gravitazionale, non sar\u00e0 pi\u00f9 in grado di tornare indietro. Poich\u00e9 neppure la luce riesce ad attraversare l'orizzonte degli eventi dall'interno verso l'esterno, la regione interna all'orizzonte si comporta a tutti gli effetti come un buco nero.\nPoich\u00e9 la soluzione di Schwarzschild descrive il campo gravitazionale nel vuoto, essa rappresenta esattamente il campo gravitazionale \"all'esterno\" di una distribuzione di massa con simmetria sferica: un buco nero potrebbe essere teoricamente prodotto da un corpo celeste massiccio solo se questo avesse densit\u00e0 tale da essere interamente \"contenuto all'interno dell'orizzonte degli eventi\" (se, cio\u00e8, il corpo celeste avesse raggio inferiore al raggio di Schwarzschild corrispondente alla sua massa totale). Si pose dunque l'interrogativo se una tale densit\u00e0 possa essere raggiunta come effetto del collasso gravitazionale di una data distribuzione di materia. Lo stesso Einstein (al quale la \"singolarit\u00e0\" trovata da Schwarzschild nella sua soluzione appariva come una pericolosa inconsistenza nella teoria della relativit\u00e0 generale) discusse questo punto in un lavoro del 1939, concludendo che per raggiungere una simile densit\u00e0 le particelle materiali avrebbero dovuto superare la velocit\u00e0 della luce, in contrasto con la relativit\u00e0 ristretta:\nIn realt\u00e0 Einstein aveva basato i suoi calcoli sull'ipotesi che i corpi che collassano orbitino intorno al centro di massa del sistema, ma nello stesso anno Robert Oppenheimer e H. Snyder mostrarono che la densit\u00e0 critica pu\u00f2 essere raggiunta quando le particelle collassano radialmente. Successivamente anche il fisico indiano A. Raychaudhuri mostr\u00f2 che la situazione ritenuta da Einstein non fisicamente realizzabile \u00e8, in realt\u00e0, perfettamente compatibile con la relativit\u00e0 generale:\nIn altri termini, l'orizzonte degli eventi non \u00e8 una reale singolarit\u00e0 dello spazio-tempo (nella soluzione di Schwarzschild l'unica vera singolarit\u00e0 geometrica \u00e8 collocata nell'origine delle coordinate), ma ha comunque la caratteristica fisica di poter essere attraversato solo dall'esterno verso l'interno. In accordo con queste considerazioni teoriche numerose osservazioni astrofisiche sono state fatte risalire alla presenza di buchi neri che attraggono materia circostante. Secondo alcuni modelli, potrebbero esistere buchi neri privi di singolarit\u00e0, dovuti a stati della materia pi\u00f9 densi di una stella di neutroni, ma non al punto di generare una singolarit\u00e0.\nSecondo le teorie attualmente considerate, un buco nero pu\u00f2 formarsi solamente da una stella che abbia una massa superiore a 2,5 volte circa quella del Sole, come conseguenza del Limite di Tolman-Oppenheimer-Volkoff, anche se a causa dei vari processi di perdita di massa subiti dalle stelle al termine della loro vita occorre che la stella originaria sia almeno dieci volte pi\u00f9 massiccia del Sole. I numeri citati sono meramente indicativi, in quanto dipendono dai dettagli dei modelli utilizzati per prevedere l'evoluzione stellare e, in particolare, dalla composizione chimica iniziale della nube di gas che ha dato origine alla stella in questione. Non \u00e8 esclusa la possibilit\u00e0 che un buco nero possa avere origine non stellare, come si suppone ad esempio per i cosiddetti buchi neri primordiali.\nPropriet\u00e0 e struttura.\nIn astrofisica, il teorema dell'essenzialit\u00e0 (in inglese \"no hair theorem\") postula che tutte le soluzioni del buco nero nelle equazioni di Einstein-Maxwell sulla gravitazione e l'elettromagnetismo nella relativit\u00e0 generale possano essere caratterizzate solo da tre parametri classici esternamente osservabili: massa, carica elettrica e momento angolare. Tutte le altre informazioni riguardanti la materia di cui \u00e8 formato un buco nero o sulla materia che vi sta cadendo dentro \"spariscono\" dietro il suo orizzonte degli eventi e sono dunque permanentemente inaccessibili agli osservatori esterni (vedi anche il paradosso dell'informazione del buco nero). Due buchi neri che condividano queste stesse propriet\u00e0, o parametri, secondo la meccanica classica sono indistinguibili.\nQueste propriet\u00e0 sono speciali perch\u00e9 sono visibili dall'esterno di un buco nero. Ad esempio, un buco nero carico respinge un altro con la stessa carica, proprio come qualsiasi altro oggetto carico. Allo stesso modo, la massa totale all'interno di una sfera contenente un buco nero pu\u00f2 essere trovata utilizzando l'analogo gravitazionale della legge di Gauss, la massa ADM, lontano dal buco nero. Parimenti, il momento angolare pu\u00f2 essere misurato da lontano usando l'effetto di trascinamento del campo gravitomagnetico.\nQuando un oggetto cade in un buco nero, qualsiasi informazione circa la forma dell'oggetto o della distribuzione di carica su di essa \u00e8 uniformemente distribuita lungo l'orizzonte del buco nero, e risulta irrimediabilmente persa per l'osservatore esterno. Il comportamento dell'orizzonte in questa situazione \u00e8 un sistema dissipativo che \u00e8 strettamente analogo a quello di una membrana elastica conduttiva con attrito e resistenza elettrica - il paradigma della membrana. Questa congettura \u00e8 diversa da altre teorie di campo come l'elettromagnetismo, che non ha attriti o resistivit\u00e0 a livello microscopico, perch\u00e9 sono reversibili nel tempo. Dato che un buco nero alla fine raggiunge la stabilit\u00e0 con solo tre parametri, non c'\u00e8 modo per evitare di perdere informazioni sulle condizioni iniziali: i campi gravitazionali ed elettrici di un buco nero danno pochissime informazioni su ci\u00f2 che \u00e8 stato risucchiato.\nL'informazione persa comprende ogni quantit\u00e0 che non pu\u00f2 essere misurata lontano dall'orizzonte del buco nero, inclusi numeri quantici approssimativamente conservati, come il totale del numero barionico e leptonico. Questo comportamento \u00e8 cos\u00ec sconcertante che \u00e8 stato chiamato il paradosso dell'informazione del buco nero.\nPropriet\u00e0 fisiche.\nI buchi neri pi\u00f9 semplici hanno una massa, ma non carica elettrica n\u00e9 momento angolare. Questi buchi neri sono spesso indicati come buchi neri di Schwarzschild dopo che Karl Schwarzschild scopr\u00ec questa soluzione nel 1916. Secondo il teorema di Birkhoff, \u00e8 l'unica soluzione di vuoto sfericamente simmetrica. Ci\u00f2 significa che non vi \u00e8 differenza osservabile tra il campo gravitazionale di un buco nero e di un qualsiasi altro oggetto sferico della stessa massa. La convinzione popolare di un buco nero capace di \"risucchiare ogni cosa\" nel suo ambiente quindi \u00e8 corretta solo in prossimit\u00e0 dell'orizzonte di un buco nero; a distanza da questo, il campo gravitazionale esterno \u00e8 identico a quello di qualsiasi altro organismo della stessa massa.\nEsistono anche soluzioni che descrivono i buchi neri pi\u00f9 generali. I buchi neri carichi sono descritti dalla metrica di Reissner-Nordstr\u00f6m, mentre la metrica di Kerr descrive un buco nero rotante. La soluzione pi\u00f9 generale di un buco nero stazionante conosciuta \u00e8 la metrica di Kerr-Newman, che descrive un buco nero sia con carica sia con momento angolare.\nMentre la massa di un buco nero pu\u00f2 assumere qualsiasi valore positivo, la carica e il momento angolare sono vincolati dalla massa. In unit\u00e0 di Planck, la carica elettrica totale Q e il momento angolare totale J sono tenuti a soddisfare\nper un buco nero di massa M. I buchi neri che soddisfano questa disuguaglianza sono detti estremali. Esistono soluzioni delle equazioni di Einstein che violano questa disuguaglianza, ma che non possiedono un orizzonte degli eventi. Queste soluzioni sono le cosiddette singolarit\u00e0 nude che si possono osservare dal di fuori, e, quindi, sono considerate non-fisiche. L'ipotesi della censura cosmica esclude la formazione di tali singolarit\u00e0, quando vengono create attraverso il collasso gravitazionale della materia realistica. Questa ipotesi \u00e8 supportata da simulazioni numeriche.\nA causa della relativamente grande forza elettromagnetica, i buchi neri formatisi dal collasso di stelle sono tenuti a mantenere la carica quasi neutra della stella. La rotazione, tuttavia, dovrebbe essere una caratteristica comune degli oggetti compatti. Il buco nero binario a raggi X GRS 1915 105 sembra avere un momento angolare vicino al valore massimo consentito.\nI buchi neri sono comunemente classificati in base alla loro massa, indipendente del momento angolare J o carica elettrica Q. La dimensione di un buco nero, come determinata dal raggio dell'orizzonte degli eventi, o raggio di Schwarzschild, \u00e8 approssimativamente proporzionale alla massa M tramite\ndove r \u00e8 il raggio di Schwarzschild e M \u00e8 la massa del sole. Questa relazione \u00e8 esatta solo per i buchi neri con carica e momento angolare nulli, mentre per i buchi neri pi\u00f9 generali pu\u00f2 variare fino a un fattore di 2.\nOrizzonte degli eventi.\nLa caratteristica distintiva dei buchi neri \u00e8 la comparsa di un orizzonte degli eventi attorno al baricentro della loro massa: spazio geometricamente sferico e chiuso (con apparente superficie materiale rispetto ad osservatori esterni) che ne circonda il nucleo massiccio, delimitando la regione spazio-temporale dalla quale relativisticamente non pu\u00f2 uscire o venir emesso alcun segnale n\u00e9 alcuna quantit\u00e0 di materia (eccetto la teorica Radiazione di Hawking), quindi pu\u00f2 solo esser raggiunta da altri osservabili e attraversata nella sua direzione, non in senso opposto. Questo impedimento ad emissioni e fuoriuscite produce il costante mantenimento o un potenziale aumento del contenuto del buco nero che, in lunghissimo periodo, potrebbe venir destabilizzato solo dalla citata radiazione quantistica ipotizzata dal notissimo fisico Stephen Hawking.\nAllora, la concentrazione di massa raggiungendo qui la quantit\u00e0 critica capace di deformare in modo cos\u00ec estremo lo spazio-tempo tale che i possibili percorsi di tutte le particelle possono solo piegarsi verso la sua area, senza pi\u00f9 vie di fuga, osservatori esterni non possono ottenere informazione su eventi compresi entro i suoi confini e ci\u00f2 ne rende impossibile qualsiasi verifica diretta.\nPer osservatori fuori da tale influenza gravitazionale, come prescrive la Relativit\u00e0, orologi vicini al buco nero risultano procedere pi\u00f9 lentamente rispetto a quelli lontani da esso.\nA causa di questo effetto, detto dilatazione temporale gravitazionale, da punti di vista esterni e distanti un oggetto in caduta verso un buco nero, avvicinandosi al suo orizzonte degli eventi, appare rallentato nella propria velocit\u00e0 fino ad impiegare un tempo infinito per raggiungerlo. Coerentemente rallenta anche ogni altro suo processo fisico e organico in atto. In sincronia con tale rallentamento la sua immagine \u00e8 soggetta al noto fenomeno del red-shift gravitazionale, sicch\u00e9, in modo commisurato al suo approssimarsi all'orizzonte, la luce che rendeva visibile l'oggetto si sposta sempre pi\u00f9 verso l'infrarosso sino a diventare impercepibile.\nMa un osservatore in caduta nel buco nero non nota nessuno di suddetti cambiamenti mentre attraversa l'orizzonte degli eventi. Secondo il suo personale orologio attraversa l'orizzonte degli eventi dopo un tempo finito, senza percepire alcun comportamento insolito: in quanto per ogni sistema il \"tempo proprio\" ovunque si trovi o proceda, per equivalenza relativistica tra punti d'osservazione, risulta invariante. E in questo caso particolare nemmeno \u00e8 in grado di valutare esattamente quando compie l'attraversamento essendo impossibile individuare con precisione confini dell'orizzonte, e posizione rispetto ad esso, da parte di chi (o di qual strumento) vi effettui misurazioni locali. Per\u00f2 a causa del principio di simmetria fisica egli riscontrer\u00e0 nello spazio esterno all'orizzonte un ritmo temporale inversamente proporzionale a quello attribuitogli da osservatori l\u00e0 collocati, e cio\u00e8 ne vedr\u00e0 una accelerazione tendente all'infinito, una velocizzazione estrema degli eventi cosmici in atto. Per identico motivo la luce indirizzata verso lui, verso l'orizzonte degli eventi del buco nero, apparir\u00e0 con frequenza (lunghezza d'onda) opposta a quella in allontanamento: un blue-shift invece che red-shift.\nLa forma dell'orizzonte degli eventi di un buco nero \u00e8 sempre approssimativamente sferica. Per quelli non rotanti (o statici) la sua geometria \u00e8 simmetrica (tutti i punti del suo confine distano ugualmente dal centro gravitazionale), mentre per buchi neri rotanti la forma \u00e8 oblata (allargata lungo l'asse di rotazione) in misura pi\u00f9 o meno pronunciata a secondo della velocit\u00e0 rotatoria: effetto calcolato da Larry Smarr (Stanford University) nel 1973.\nSingolarit\u00e0.\nAl centro di un buco nero, come descritto dalla relativit\u00e0 generale, si trova una singolarit\u00e0 gravitazionale, una regione in cui la curvatura dello spaziotempo diventa infinita. Per un buco nero non rotante, questa regione prende la forma di un unico punto, mentre per un buco nero rotante viene spalmata per formare una singolarit\u00e0 ad anello giacente nel piano di rotazione. In entrambi i casi, la regione singolare ha volume pari a zero. Si pu\u00f2 dimostrare che la regione singolare contiene tutta la massa del buco nero. La regione singolare pu\u00f2 quindi essere pensata come avente densit\u00e0 infinita.\nGli osservatori che cadono in un buco nero di Schwarzschild (cio\u00e8, non rotante e non carico) non possono evitare di essere trasportati nella singolarit\u00e0 una volta che attraversano l'orizzonte degli eventi.\nGli osservatori possono prolungare l'esperienza accelerando verso l'esterno per rallentare la loro discesa, ma fino a un certo punto; dopo aver raggiunto una certa velocit\u00e0 ideale, \u00e8 meglio la caduta libera per proseguire. Quando raggiungono la singolarit\u00e0, sono schiacciati a densit\u00e0 infinita e la loro massa \u00e8 aggiunta alla massa totale del buco nero. Prima che ci\u00f2 accada, essi sono comunque stati fatti a pezzi dalle crescenti forze di marea in un processo a volte indicato come spaghettificazione o \"effetto pasta\". Nel caso di un buco nero rotante (Kerr) o carico (Reissner-Nordstr\u00f6m), \u00e8 possibile evitare la singolarit\u00e0.\nEstendendo queste soluzioni per quanto possibile, si rivela la probabilit\u00e0, altamente ipotetico-speculativa, di un'uscita dal buco nero verso regioni spazio-temporali differenti e lontane (eventualmente anche altri universi), col buco che funge da tunnel spaziale. Comunque questa possibilit\u00e0 finora pare non pi\u00f9 che teorica in quanto pur lievi perturbazioni basterebbero a distruggerne la via. Sembrano inoltre non impossibili curve spaziotemporali chiuse di tipo tempo (che permetterebbero di ripercorrere il proprio passato) intorno alle singolarit\u00e0 di Kerr, per\u00f2 ci\u00f2 implicherebbe problemi di causalit\u00e0 come il paradosso del nonno.\nParte della comunit\u00e0 scientifica valuta che nessuno di questi effetti particolari possa verificarsi in un corretto trattamento quantico dei buchi neri rotanti e carichi. La comparsa delle singolarit\u00e0 nella relativit\u00e0 generale \u00e8 comunemente considerata elemento di rottura della teoria stessa.\nTale inadeguatezza viene compensata dal ricorso alla fisica quantistica quando a descrivere detti processi si considerano gli effetti quantistici dovuti alla densit\u00e0 estremamente elevata della materia e pertanto alle interazioni tra particelle secondo la meccanica dei quanti. Non \u00e8 stato ancora possibile combinare effetti quantistici e gravitazionali in una singola teoria, sebbene esistano tentativi di formulare una gravit\u00e0 quantistica. Si pensa che una tale teoria possa riuscire a escludere la presenza delle singolarit\u00e0 e dunque dei problemi fisici che esse pongono.\nAssenza di singolarit\u00e0 centrale secondo altre teorie.\nIl 10 dicembre 2018, Abhay Ashtekar, Javier Olmedo e Parampreet Singh hanno pubblicato un articolo scientifico nel campo della teoria della gravit\u00e0 ad anello che prevede l'assenza di singolarit\u00e0 centrale all'interno del buco nero, senza specificare geometricamente il futuro della materia a questo punto mentre il modello Janus propone una spiegazione.\nQuesto nuovo studio fornisce le stesse conclusioni di quelli ottenuti da lavori precedenti basati sulla relativit\u00e0 generale.\nSfera fotonica.\nLa sfera fotonica \u00e8 un confine sferico di spessore nullo tale che i fotoni che si spostano tangenti alla sfera sono intrappolati in un'orbita circolare. Per i buchi neri non-rotanti, la sfera fotonica ha un raggio di 1,5 volte il raggio di Schwarzschild. Le orbite sono dinamicamente instabili, quindi ogni piccola perturbazione (come una particella di materia in caduta) aumenter\u00e0 nel tempo, o tracciando una traiettoria verso l'esterno che sfuggir\u00e0 al buco nero o una spirale verso l'interno che eventualmente attraverser\u00e0 l'orizzonte degli eventi.\nMentre la luce pu\u00f2 ancora sfuggire dall'interno della sfera fotonica, ogni luce che l'attraversi con una traiettoria in entrata sar\u00e0 catturata dal buco nero. Quindi qualsiasi luce che raggiunga un osservatore esterno dall'interno della sfera fotonica deve essere stata emessa da oggetti all'interno della sfera, ma ancora fuori dell'orizzonte degli eventi.\nAltri oggetti compatti, come le stelle di neutroni, possono avere sfere fotoniche. Ci\u00f2 deriva dal fatto che il campo gravitazionale di un oggetto non dipende dalla sua dimensione effettiva, quindi ogni oggetto pi\u00f9 piccolo di 1,5 volte il raggio di Schwarzschild corrispondente alla sua massa pu\u00f2 effettivamente avere una sfera di fotoni.\nErgosfera.\nI buchi neri rotanti sono circondati da una regione dello spazio-tempo in cui \u00e8 impossibile stare fermi chiamata ergosfera. Questo \u00e8 il risultato di un processo noto come effetto di trascinamento; la relativit\u00e0 generale predice che qualsiasi massa rotante tender\u00e0 a \"trascinare\" leggermente tutto lo spazio-tempo immediatamente circostante. Qualsiasi oggetto vicino alla massa rotante tender\u00e0 a muoversi nella direzione della rotazione. Per un buco nero rotante questo effetto diventa cos\u00ec forte vicino all'orizzonte degli eventi che un oggetto, solo per fermarsi, dovrebbe spostarsi pi\u00f9 veloce della velocit\u00e0 della luce nella direzione opposta.\nL'ergosfera di un buco nero \u00e8 delimitata nella sua parte interna dal confine dell'orizzonte degli eventi (esterno) e da un sferoide schiacciato, che coincide con l'orizzonte degli eventi ai poli ed \u00e8 notevolmente pi\u00f9 largo intorno all'equatore. Il confine esterno \u00e8 talvolta chiamato ergo-superficie.\nGli oggetti e le radiazioni normalmente possono sfuggire dall'ergosfera. Attraverso il processo di Penrose, gli oggetti possono emergere dall'ergosfera con energia maggiore di quella d'entrata. Questa energia viene prelevata dalla energia di rotazione del buco nero, facendolo rallentare.\nFormazione.\nConsiderando la natura esotica dei buchi neri, pu\u00f2 essere naturale domandarsi se tali oggetti possano esistere in natura o asserire che siano soltanto soluzioni \"patologiche\" delle equazioni di Einstein. Einstein stesso pens\u00f2 erroneamente che i buchi neri non si sarebbero formati perch\u00e9 ritenne che il momento angolare delle particelle collassate avrebbe stabilizzato il loro moto a un certo raggio. Ci\u00f2 condusse i relativisti del periodo a rigettare tutti i risultati contrari a questa teoria per molti anni. Tuttavia, una minoranza continu\u00f2 a sostenere che i buchi neri fossero oggetti fisici e, per la fine del 1960, la maggior parte dei ricercatori era convinta che non vi fosse alcun ostacolo alla formazione di un orizzonte degli eventi.\nPenrose dimostr\u00f2 che una volta formatosi un orizzonte degli eventi, si forma una singolarit\u00e0 da qualche parte all'interno di esso. Poco dopo, Hawking dimostr\u00f2 che molte soluzioni cosmologiche che descrivono il Big Bang hanno singolarit\u00e0 senza campi scalari o altra materia esotica (cfr. teoremi di singolarit\u00e0 di Penrose-Hawking). La soluzione di Kerr, il teorema no-hair e le leggi della termodinamica dei buchi neri hanno dimostrato che le propriet\u00e0 fisiche dei buchi neri sono relativamente semplici, il che li rende \"oggetti rispettabili per la ricerca\". Si pensa che il processo di formazione primaria per i buchi neri sia il collasso gravitazionale di oggetti pesanti come le stelle, ma ci sono anche processi pi\u00f9 esotici che possono portare alla produzione di buchi neri.\nCollasso gravitazionale.\nVerso il termine del proprio ciclo vitale, dopo aver consumato tramite fusione nucleare il 90% dell'idrogeno trasformandolo in elio, nel nucleo della stella si arrestano le reazioni nucleari. La forza gravitazionale, che prima era in equilibrio con la pressione generata dalle reazioni di fusione nucleare, prevale e comprime la massa della stella verso il suo centro.\nQuando la densit\u00e0 diventa sufficientemente elevata pu\u00f2 innescarsi la fusione nucleare dell'elio, in seguito alla quale c'\u00e8 la produzione di litio, azoto e altri elementi (fino all'ossigeno e al silicio). Durante questa fase la stella si espande e si contrae violentemente pi\u00f9 volte espellendo parte della propria massa. Le stelle pi\u00f9 piccole si fermano a un certo punto della catena e si spengono, raffreddandosi e contraendosi lentamente, attraversano lo stadio di nana bianca e nel corso di molti milioni di anni diventano una sorta di gigantesco pianeta. In questo stadio la forza gravitazionale \u00e8 bilanciata da un fenomeno quantistico, detto \"pressione di degenerazione\", legato al principio di esclusione di Pauli. Per le nane bianche la pressione di degenerazione \u00e8 presente tra gli elettroni.\nSe invece il nucleo della stella supera una massa critica, detta limite di Chandrasekhar e pari a 1,44 volte la massa solare, le reazioni possono arrivare fino alla sintesi del ferro. La reazione che sintetizza il ferro per la formazione di elementi pi\u00f9 pesanti \u00e8 endotermica, richiede energia invece che emetterne, quindi il nucleo della stella diventa una massa inerte di ferro e non presentando pi\u00f9 reazioni nucleari non c'\u00e8 pi\u00f9 nulla in grado di opporsi al collasso gravitazionale. A questo punto la stella subisce una contrazione fortissima che fa entrare in gioco la \"pressione di degenerazione\" tra i componenti dei nuclei atomici. La pressione di degenerazione arresta bruscamente il processo di contrazione, ma in questo caso pu\u00f2 provocare una gigantesca esplosione, detta esplosione di supernova di tipo II.\nDurante l'esplosione quel che resta della stella espelle gran parte della propria massa, che va a disperdersi nell'universo circostante. Quello che rimane \u00e8 un nucleo estremamente denso e massiccio. Se la sua massa \u00e8 abbastanza piccola da permettere alla pressione di degenerazione di contrastare la forza di gravit\u00e0 si arriva a una situazione di equilibrio e si forma una stella di neutroni.\nSe la massa supera le tre masse solari (limite di Volkoff-Oppenheimer) non c'\u00e8 pi\u00f9 niente che possa contrastare la forza gravitazionale. Inoltre, secondo la relativit\u00e0 generale, la pressione interna non viene pi\u00f9 esercitata verso l'esterno (in modo da contrastare il campo gravitazionale), ma diventa essa stessa una sorgente del campo gravitazionale rendendo cos\u00ec inevitabile il collasso infinito.\nA questo punto la densit\u00e0 della stella morente, ormai diventata un buco nero, raggiunge velocemente valori tali da creare un campo gravitazionale talmente intenso da non permettere a nulla di sfuggire alla sua attrazione, neppure alla luce. \u00c8 stato teorizzato che la curvatura infinita dello spaziotempo pu\u00f2 far nascere un ponte di Einstein-Rosen o cunicolo spazio-temporale.\nA causa delle loro caratteristiche i buchi neri non possono essere \"visti\" direttamente ma la loro presenza pu\u00f2 essere ipotizzata a causa degli effetti di attrazione gravitazionale che esercitano nei confronti della materia vicina e della radiazione luminosa in transito nei paraggi o \"in caduta\" sul buco.\nEsistono anche altri scenari che possono portare alla formazione di un buco nero. In particolare una stella di neutroni in un sistema binario pu\u00f2 rubare massa alla sua vicina fino a superare la massa di Chandrasekhar e collassare. Alcuni indizi suggeriscono che questo meccanismo di formazione sia pi\u00f9 frequente di quello \"diretto\".\nUn altro scenario permette la formazione di buchi neri con massa inferiore alla massa di Chandrasekhar. Anche una quantit\u00e0 arbitrariamente piccola di materia, se compressa da una gigantesca forza esterna, potrebbe in teoria collassare e generare un orizzonte degli eventi molto piccolo. Le condizioni necessarie potrebbero essersi verificate nel primo periodo di vita dell'universo, quando la sua densit\u00e0 media era ancora molto alta a causa di variazioni di densit\u00e0 o di onde di pressione. Questa ipotesi \u00e8 ancora completamente speculativa e non ci sono indizi che buchi neri di questo tipo esistano o siano esistiti in passato.\nBuchi neri primordiali.\nIl collasso gravitazionale richiede una grande densit\u00e0. Al momento nell'universo queste alte densit\u00e0 si trovano solo nelle stelle, ma nell'universo primordiale, poco dopo il Big Bang, le densit\u00e0 erano molto pi\u00f9 elevate, e ci\u00f2 probabilmente permise la creazione di buchi neri. Tuttavia la sola alta densit\u00e0 non \u00e8 sufficiente a consentire la formazione di buchi neri poich\u00e9 una distribuzione di massa uniforme non consente alla massa di convergere. Affinch\u00e9 si formino dei buchi neri primordiali, sono necessarie delle perturbazioni di densit\u00e0 che possano poi crescere grazie alla loro stessa gravit\u00e0. Vi sono diversi modelli di universo primordiale che variano notevolmente nelle loro previsioni della dimensione di queste perturbazioni. Molti prevedono la creazione di buchi neri, che vanno da una massa di Planck a centinaia di migliaia di masse solari. I buchi neri primordiali potrebbero cos\u00ec spiegare la creazione di qualsiasi tipo di buco nero.\nFenomenologia.\nLa caratteristica fondamentale dei buchi neri \u00e8 che il loro campo gravitazionale divide idealmente lo spaziotempo in due o pi\u00f9 parti separate fra di loro da un orizzonte degli eventi. Un'informazione fisica (come un'onda elettromagnetica o una particella) potr\u00e0 oltrepassare un orizzonte degli eventi in una direzione soltanto. Nel caso ideale, e pi\u00f9 semplice, di un buco nero elettricamente scarico e non rotante (buco nero di Schwarzschild) esiste un solo orizzonte degli eventi che \u00e8 una sfera centrata nell'astro e di raggio pari al raggio di Schwarzschild, che \u00e8 funzione della massa del buco stesso. Una frase coniata dal fisico John Archibald Wheeler, \"un buco nero non ha capelli\", sta a significare che tutte le informazioni sugli oggetti o segnali che cadono in un buco nero vengono perdute con l'eccezione di tre fattori: massa, carica e momento angolare. Il corrispondente teorema \u00e8 stato dimostrato da Wheeler, che \u00e8 anche colui che ha dato il nome a questi oggetti astronomici.\nIn realt\u00e0 un buco nero potrebbe non essere del tutto nero: esso potrebbe emettere particelle, in quantit\u00e0 inversamente proporzionale alla sua massa, portando a una sorta di evaporazione. Questo fenomeno, proposto dal fisico Stephen Hawking nel 1974, \u00e8 noto come radiazione di Hawking ed \u00e8 alla base della termodinamica dei buchi neri. Alcune sue osservazioni sull'orizzonte degli eventi dei buchi neri, inoltre, hanno portato alla formulazione del principio olografico. Esiste una simulazione, effettuata al computer da alcuni ricercatori sulla base di osservazioni, che mostra l'incontro di una stella simile al Sole con un buco nero supermassiccio, dove la stella viene \"triturata\" e mentre alcuni detriti stellari \"cadono\" nel buco nero, altri vengono espulsi nello spazio a velocit\u00e0 elevata. Un gruppo di astronomi analizzando i dati del Chandra X-ray Observatory della NASA ha invece scoperto l'espulsione di un buco nero ad altissima velocit\u00e0 dal centro di una galassia, dopo la fusione di due galassie.\nAltri effetti fisici sono associati all'orizzonte degli eventi, in particolare per la relativit\u00e0 generale il tempo proprio di un osservatore in caduta libera, agli occhi di un osservatore distante, appare pi\u00f9 lento con l'aumentare del campo gravitazionale fino ad arrestarsi completamente sull'orizzonte. Quindi un astronauta che stesse precipitando verso un buco nero, se potesse sopravvivere all'enorme gradiente del campo gravitazionale, non percepirebbe nulla di strano all'avvicinarsi dell'orizzonte; al contrario un osservatore esterno vedrebbe i movimenti dello sfortunato astronauta rallentare progressivamente fino ad arrestarsi del tutto quando si trova a distanza uguale al raggio di Schwarzschild dal centro del buco nero.\nAl contrario degli oggetti dotati di massa, i fotoni non vengono rallentati o accelerati dal campo gravitazionale del buco nero, ma subiscono un fortissimo spostamento verso il rosso (in uscita) o verso il blu (in entrata). Un fotone prodotto o posto esattamente sull'orizzonte degli eventi, diretto verso l'esterno del buco nero, subirebbe un tale spostamento verso il rosso da allungare all'infinito la sua lunghezza d'onda (la sua energia quindi diminuirebbe scendendo all'incirca a zero).\nUno dei primi oggetti nella Via Lattea candidati a essere un buco nero fu la sorgente di raggi X chiamata Cygnus X-1. Si ipotizza che enormi buchi neri (di massa pari a milioni di volte quella del Sole) esistano al centro delle galassie, la nostra e nella galassia di Andromeda. In questo caso si definiscono buchi neri supermassicci, la cui esistenza pu\u00f2 essere verificata in modo indiretto misurando l'effetto sulla materia circostante del loro intenso campo gravitazionale. Nel nucleo centrale della nostra galassia, in particolare, si osserva l'esistenza di una forte sorgente radio ma molto compatta - nota come Sagittarius A* - la cui alta densit\u00e0 risulta compatibile solo con la struttura di un buco nero. Attualmente si calcola che le galassie osservabili abbiano di norma tale genere di buco nero nel loro nucleo: ci\u00f2 permette anche di spiegare la forte emissione radiativa delle galassie attive (considerando la sequenza che comprende galassie come la nostra fino ai QSO). In pratica una trasformazione d'energia gravitazionale in energia elettromagnetica e cinetica attraverso la rotazione di ogni disco di accrescimento gassoso che tipicamente circonda i buchi neri.\nModelli fisici e modelli matematici.\nUn analogo fisico di un buco nero \u00e8 il comportamento delle onde sonore in prossimit\u00e0 di un ugello de Laval: una strozzatura utilizzata negli scarichi dei razzi che fa passare il flusso dal regime subsonico a supersonico. Prima dell'ugello le onde sonore possono risalire il flusso del getto, mentre dopo averlo attraversato ci\u00f2 \u00e8 impossibile perch\u00e9 il flusso \u00e8 supersonico, quindi pi\u00f9 veloce del suono. Altri analoghi possono essere le onde superficiali in un liquido in moto in un canale circolare con altezza decrescente, un tubo per onde elettromagnetiche la cui velocit\u00e0 \u00e8 alterata da un laser, una nube di gas di forma ellissoidale in espansione lungo l'asse maggiore.\nTutti questi modelli, se raffreddati fino alla condizione di condensato di Bose - Einstein, dovrebbero presentare l'analogo della radiazione di Hawking, e possono essere usati per correggere le previsioni di quest'ultima: come un fluido ideale, la teoria di Hawking considera la velocit\u00e0 della luce (suono) costante, indipendentemente dalla lunghezza d'onda (comportamento detto di Tipo I). Nei fluidi reali la velocit\u00e0 pu\u00f2 aumentare (Tipo II) o diminuire (Tipo III) all'aumentare della lunghezza d'onda. Analogamente dovrebbe avvenire con la luce, ma se il risultato fosse che lo spazio tempo diffonde la luce come il Tipo II o il Tipo III, andrebbe modificata la relativit\u00e0 generale, cosa gi\u00e0 nota perch\u00e9 per le onde con lunghezza d'onda prossima alla lunghezza di Planck diventa significativa la gravitazione quantistica.\nRestando invece nel campo relativistico (ossia relativo alla teoria della relativit\u00e0), poich\u00e9 per descrivere un buco nero sono sufficienti tre parametri - massa, momento angolare e carica elettrica - i modelli matematici derivabili come soluzioni dell'equazione di campo della relativit\u00e0 generale si riconducono a quattro:\nBuco nero di Schwarzschild.\n\u00c8 la soluzione pi\u00f9 semplice in quanto riguarda oggetti non rotanti e privi di carica elettrica, ma \u00e8 anche piuttosto improbabile nella realt\u00e0, poich\u00e9 un oggetto dotato anche di una minima rotazione una volta contratto in buco nero deve aumentare enormemente la sua velocit\u00e0 angolare in virt\u00f9 del principio di conservazione del momento angolare.\nBuco nero di Kerr.\nDeriva da oggetti rotanti e privi di carica elettrica, caso che presumibilmente corrisponde alla situazione reale. Buco nero risultante dal collasso di una stella in rotazione nel quale la singolarit\u00e0 non \u00e8 pi\u00f9 un punto, ma assume la forma di un anello a causa della rotazione. Per questa ragione si formeranno non uno ma due orizzonti degli eventi distinti. La rotazione del buco nero fa s\u00ec che si formi la cosiddetta ergosfera. Questa \u00e8 la zona immediatamente circostante all'orizzonte esterno causata dall'intenso campo gravitazionale dove lo spaziotempo oltre a essere curvato entra in rotazione trascinato dalla rotazione del buco nero come un gigantesco vortice.\nBuco nero di Kerr-Newman.\nRiguarda la situazione in cui si ha sia rotazione sia la carica elettrica ed \u00e8 la soluzione pi\u00f9 generale.\nIn tale situazione lo spazio tempo non sar\u00e0 asintoticamente piatto a causa della presenza del campo elettromagnetico.\nBuco nero di Reissner-Nordstr\u00f6m.\n\u00c8 il caso di un buco nero dotato di carica elettrica ma non rotante. Valgono le stesse considerazioni fatte sul buco nero di Kerr-Newman a proposito del comportamento asintotico.\nPrimati.\nPer quanto riguarda i buchi neri supermassicci, TON 618 \u00e8 un quasar distante 10,4 miliardi di anni luce dalla Terra che contiene un buco nero con massa pari a 66 miliardi di masse solari, il quale \u00e8, a oggi, il pi\u00f9 grande buco nero mai scoperto.\nPer quanto invece riguarda i buchi neri stellari, nel novembre del 2019 \u00e8 stata annunciata su \"Nature\" la scoperta di un buco nero stellare di massa pari a 70 masse solari. Tale buco nero, ribattezzato LB-1 B (o LB-1 *) e distante circa anni luce dalla Terra, fa parte di un sistema binario chiamato LB-1 ed \u00e8, a oggi, un enigma per gli astrofisici, poich\u00e9 la sua massa \u00e8 molto pi\u00f9 grande di quanto fosse mai stato ipotizzato in base agli odierni modelli di evoluzione stellare.\nIpotesi alternative.\nStelle nere.\nPrima dello scatto della foto all\u2019orizzonte degli eventi del buco nero M87, alcuni scienziati avevano messo in dubbio l'esistenza di tali oggetti come sono attualmente definiti e avevano ipotizzato che i corpi celesti identificati attualmente come buchi neri ma fino ad allora solo osservati indirettamente fossero in realt\u00e0 \"stelle nere\" prive di orizzonte degli eventi. \u00ab\"Noi abbiamo dimostrato che certi effetti quantistici possono impedire ai buchi neri di formarsi, producendo invece un oggetto chiamato \"stella nera\", che non arriverebbe a densit\u00e0 infinita e non sarebbe avvolto dall'orizzonte degli eventi\".\u00bb Tali scienziati hanno visto come la definizione attuale di buco nero provochi alcuni paradossi: uno di questi \u00e8 quello della perdita di informazioni. Questo paradosso consiste nel fatto che un buco nero, che contiene al suo interno un'enorme quantit\u00e0 di informazioni, evapori emettendo la radiazione di Hawking, che tuttavia non porta con s\u00e9 nessuna informazione. Di conseguenza, durante l'evaporazione del buco nero, le informazioni contenute in esso svaniscono nel nulla. Questa perdita di informazioni contraddice una propriet\u00e0 fondamentale della meccanica quantistica, l'unitariet\u00e0, secondo cui nessuna informazione pu\u00f2 essere distrutta e costituisce il cosiddetto paradosso dell'informazione dei buchi neri.\nSecondo la teoria delle stelle nere alcuni effetti quantistici (RSET) controbilancerebbero l'attrazione gravitazionale, impedendo cos\u00ec alla stella collassante di diventare un buco nero. Esse diventerebbero invece stelle nere che hanno alcune propriet\u00e0 osservabili in comune con i buchi neri, ma anche molte differenze. Esse sarebbero infatti corpi materiali estremamente densi, fatti di materia densa e privi di orizzonte degli eventi. Sarebbero estremamente fioche a causa di un intenso spostamento verso il rosso della luce da loro emessa. Potrebbero emettere una radiazione analoga a quella di Hawking ma in questo caso non ci sarebbe perdita di informazioni (in quanto le radiazioni emesse dalle stelle nere, a differenza di quella di Hawking, trasporterebbero informazioni) e dunque il principio di unitariet\u00e0 non verrebbe violato.\nPoco prima della sua scomparsa, lo stesso Hawking pubblic\u00f2 un articolo secondo cui le perturbazioni quantistiche in prossimit\u00e0 dell'orizzonte degli eventi permettono alla radiazione a lui intitolata di trasportare informazione (non essendo quindi prettamente termica) e grazie al principio di corrispondenza AdS/CFT l'informazione venga comunque conservata.\nGravastar.\nSono stelle di energia oscura di cui si \u00e8 parlato ufficialmente per la prima volta nel 2005 al Lawrence Livermore National Laboratory in California. Il fisico George Chapline le ha presentate affermando che secondo la meccanica quantistica i buchi neri non sarebbero concepibili.\nFuzzball.\nNel 2002 lo scienziato e astronomo Samir Mathur ha proposto una variante del modello dei buchi neri nel contesto della teoria delle stringhe. In questo modello si prevede che esista una regione di spazio in cui materia e radiazione possono risultare definitivamente intrappolati, come avviene per i buchi neri, ma il confine di tale regione (l'orizzonte degli eventi) non sarebbe una superficie in senso classico se visto a una scala microscopica. Per questo modello, quindi, \u00e8 stato proposto il nome \"fuzzball\", ossia \"palla pelosa\".\nPrincipio olografico.\nNel 1972 lo scienziato e astronomo Jacob Bekenstein si domand\u00f2 cosa accade a un oggetto con entropia, ad esempio un gas caldo, quando varca l'orizzonte degli eventi: se essa scomparisse ci\u00f2 comporterebbe una violazione del secondo principio della termodinamica, in quanto il contenuto aleatorio del gas scomparirebbe, una volta assorbito dal buco nero. La seconda legge pu\u00f2 essere salvaguardata solo se si considerano i buchi neri come oggetti aleatori, con una enorme entropia, il cui incremento compensi abbondantemente l'entropia contenuta nel gas risucchiato. Il principio olografico trae origine dai calcoli effettuati sulla termodinamica dei buchi neri, che implicano che l'entropia massima possibile contenuta in una regione sia proporzionale alla superficie che racchiude la regione, non al suo volume, come ci si aspetterebbe (ovvero al quadrato del raggio, non al cubo).\nNel caso specifico del buco nero, la teoria comporta che il contenuto informativo caduto nel buco nero sia interamente contenuto nelle fluttuazioni superficiali dell'orizzonte degli eventi. Nel 1981 il fisico Stephen Hawking sollev\u00f2 il paradosso informativo, dovuto all'entropia e conseguente evaporazione dei buchi neri, da lui stesso calcolata per altra via a partire dalle fluttuazioni quantistiche appena sopra l'orizzonte degli eventi, attraverso essa, sempre secondo Hawking, sarebbe scomparsa l'informazione intrappolata dall'orizzonte.\nNel 1993 il fisico Leonard Susskind propose una soluzione del paradosso basata sul principio della Complementarit\u00e0 (mutuato dalla fisica quantistica), per cui il gas in caduta entrerebbe \"o\" non entrerebbe dentro l'orizzonte, a seconda del punto di vista: da un punto di vista esterno un osservatore vedrebbe le stringhe, ovvero i componenti pi\u00f9 elementari del gas, allargare le loro spire fino ad abbracciare la superficie dell'orizzonte degli eventi, dove si manterrebbe tutta l'informazione senza alcuna perdita per l'esterno, nemmeno in conseguenza della successiva evaporazione, mentre, per un osservatore che seguisse il gas in caduta, l'attraversamento dell'orizzonte avverrebbe, e avverrebbe senza particolari fenomeni di soglia, in conformit\u00e0 al principio relativistico (primo postulato della relativit\u00e0 ristretta), verso la singolarit\u00e0. Il principio olografico risolverebbe dunque il paradosso informativo, nel contesto della teoria delle stringhe.\nAltri oggetti affini ai buchi neri ipotizzati in via teorica.\nSono state studiate a pi\u00f9 riprese (a incominciare da Albert Einstein e Nathan Rosen negli anni trenta) altre soluzioni delle equazioni della relativit\u00e0 generale con singolarit\u00e0 dette buchi bianchi. Sono anche state ipotizzate, sempre a livello teorico, soluzioni ottenute per incollamento di due soluzioni con singolarit\u00e0. Questi sono detti ponti di Einstein-Rosen o \"wormholes\". Le possibili (controverse) interpretazioni fisiche di soluzioni di questo tipo hanno acceso la fantasia di numerosi scrittori di fantascienza."}
{"id": "1330067", "revid": "5791", "url": "https://it.wikipedia.org/wiki?curid=1330067", "title": "Bartleby lo scrivano", "text": ""}
{"id": "1330077", "revid": "1270970", "url": "https://it.wikipedia.org/wiki?curid=1330077", "title": "Lettera dei Corinzi a Paolo", "text": "La Lettera dei Corinzi a Paolo \u00e8 una breve lettera scritta in greco verso la seconda met\u00e0 del II secolo, che sarebbe stata scritta dalla comunit\u00e0 cristiana di Corinto in risposta all'apostolo Paolo di Tarso, autore di due lettere indirizzate a stessa comunit\u00e0 (\"Prima\" e \"Seconda lettera ai Corinzi\"); lo scambio epistolare sarebbe poi stato concluso dalla \"Terza lettera ai Corinzi\".\nOriginariamente faceva parte degli \"Atti di Paolo\", ma si \u00e8 conservata in maniera indipendente.\nCanonicit\u00e0.\nDal punto di vista canonico, \u00e8 considerata un apocrifo del Nuovo Testamento. Per un certo periodo \u00e8 stata accolta nel canone armeno.\nContenuto.\nNella lettera, la comunit\u00e0 cristiana di Corinto chiede consiglio a Paolo di Tarso a riguardo degli insegnamenti di Simone e Cleobio. Dalla descrizione presentata, questi due maestri insegnerebbero una dottrina gnostica: rifiutano i profeti dell'Antico Testamento, negano l'onnipotenza di Dio e la sua creazione dell'uomo, rigettano la risurrezione e sostengono che il corpo di Ges\u00f9 non fu reale e che egli non nacque da Maria.\nProprio il contenuto gnostico di questa presunta predicazione fa ritenere l'opera composta nel II secolo, quando si diffuse lo gnosticismo cristiano."}
{"id": "1330078", "revid": "287204", "url": "https://it.wikipedia.org/wiki?curid=1330078", "title": "Canone armeno", "text": ""}
{"id": "1330079", "revid": "75435", "url": "https://it.wikipedia.org/wiki?curid=1330079", "title": "Canone del Nuovo Testamento", "text": ""}
{"id": "1330080", "revid": "729019", "url": "https://it.wikipedia.org/wiki?curid=1330080", "title": "Daalder", "text": "Daalder \u00e8 il nome assunto dal tallero nei Paesi Bassi. Corrisponde al daler dei paesi scandinavi ed al dollar dei paesi britannici.\nIn particolare ebbero questo nome il Rijksdaalder e l'Albertusdaalder (ufficialmente Zilveren dukaat)\nAltri daalder sono il Dukaton e lo Zilveren Rijder, il cui nome ufficiale era Rijderdaalder, Zilveren dukaat, Kruidaalder, Patagon. Albertin (o Albertyn)\nRijksdaalder.\nIl Rijksdaalder \u00e8 una moneta olandese. Era un tallero di 29,38 grammi di cui 25,98 di argento fino (ca 884/...) coniato sullo stesso piede del tedesco Reichstaler. Fu coniato per la prima volta nel 1566.\nNel 1659 il nome and\u00f2 al ducato d'argento dal valore di 2 1/2 Gulden. In questo senso \u00e8 stato usato in Olanda per la moneta da due fiorini e mezzo fino all'introduzione dell'euro.\nDal Rijksdaalder prende il nome il rixdollar di Ceylon, battuto nell'isola omonima dalla Compagnia Olandese delle Indie Orientali (VOC) durante il XVIII secolo.\nRijderdaalder.\nIl rijderdaalder era il nome ufficiale del zilveren rijder, una moneta d'argento coniata nel XVI secolo. Rijder significa cavaliere e il nome \u00e8 derivato dal fatto che su un lato della moneta era appunto rappresentato un cavaliere.\nIl rijderdaalder valeva 3 Gulden e fu emesso dal 1581 al 1585 a Geldern e Frisia,\nLo zilveren rijder era il nome comune del Rijderdaalder ed era anche il nome ufficiale di un Dukaton degli Stati Generali dei Paesi Bassi dal valore di 3 gulden (o 60 stuiver coniato dal 1659 al 1792 con un titolo di 941/1000."}
{"id": "1330082", "revid": "729019", "url": "https://it.wikipedia.org/wiki?curid=1330082", "title": "7\u00aa Brigata corazzata &quot;Saar mi-Golan&quot;", "text": "La 7\u00aa Brigata corazzata \"Saar mi-Golan\" (\"Tempesta dal Golan\") \u00e8 un'unit\u00e0 corazzata che fa parte delle Corpo corazzato israeliano inquadrata nella 36\u00aa Divisione Corazzata \"Gaash\", \"Comando Settentrionale\", creata durante la guerra arabo-israeliana del 1948. La Brigata ha partecipato anche alla guerra dei sei giorni ed alla guerra dello Yom Kippur. Nella battaglia di Latrun la Brigata Alexandroni e la 7\u00aa hanno sofferto assieme 139 perdite. Nella guerra dei sei giorni era sotto il comando del colonnello Shmuel Gonen.\nNella guerra del 1948 la Brigata era organizzata in maggioranza su carri Sherman americani e reparti di fanteria meccanizzata. All'inizio aveva anche unit\u00e0 di artiglieria. Nel 1960 la 7\u00aa Brigata corazzata venne equipaggiata con i nuovi (per quei tempi) carri britannici Centurion, modificati in Israele. I Centurion vennero gradualmente sostituiti negli anni Settanta e Ottanta dai Merkava nella versione iniziale.\nLa 7\u00aa Brigata ha anche fatto parte del \"Comando Meridionale\"; partecipando alla Guerra dei Sei giorni, inquadrata nella divisione corazzata del generale Israel Tal che effettu\u00f2 lo sfondamento decisivo lungo la costa del Sinai. Il suo comandante nella guerra dei sei giorni era il colonnello Shmuel Gonen. Alla vigilia della guerra del Kippur era invece schierata sulle Alture del Golan e dovette fronteggiare, in grave inferiorit\u00e0 numerica, l'attacco iniziale delle forze corazzate siriane. La brigata, guidata con grande abilit\u00e0 del colonnello Avigdor Ben-Gal, combatt\u00e9 strenuamente per rallentare l'avanzata nemica e guadagnare tempo in attesa dei rinforzi. I mezzi corazzati della brigata inflissero pesanti perdite alle forze siriane, e riuscirono a difendere il settore nord delle alture del Golan fino all'intervento delle riserve israeliane.\nDopo la guerra, la 7\u00aa Brigata \u00e8 rimasta sul fronte settentrionale come parte della 36\u00aa Divisione corazzata \"Gaash\"."}
{"id": "1330083", "revid": "1610933", "url": "https://it.wikipedia.org/wiki?curid=1330083", "title": "Lepre europea", "text": ""}
{"id": "1330085", "revid": "1610933", "url": "https://it.wikipedia.org/wiki?curid=1330085", "title": "Lepre sarda", "text": ""}
{"id": "1330086", "revid": "1610933", "url": "https://it.wikipedia.org/wiki?curid=1330086", "title": "Coniglio selvatico", "text": ""}
{"id": "1330088", "revid": "880848", "url": "https://it.wikipedia.org/wiki?curid=1330088", "title": "Additivo", "text": ""}
{"id": "1330094", "revid": "174925", "url": "https://it.wikipedia.org/wiki?curid=1330094", "title": "Coleottero delle nebbie", "text": "I coleotteri delle nebbie (detti anche coleotteri del deserto o coleotteri del Namib) sono un gruppo di coleotteri della famiglia dei Tenebrionidi, endemici del deserto del Namib. In questo areale si contano circa 200 specie di tenebrionidi molto simili fra loro, appartenenti ai generi \"Onymacris\" e \"Stenocara\"; fra queste ci sono \"Onymacris unguiculatus\", \"Onymacris rugatipennis\" e \"Onymacris laeviceps\".\nQuesti insetti presentano caratteristiche uniche per la famiglia, fortemente adattate alle peculiari condizioni climatiche del Namib occidentale.\nDistribuzione e habitat.\nI coleotteri delle nebbie sono diffusi solo nella fascia del deserto del Namib pi\u00f9 vicina all'Oceano Atlantico, che include tra l'altro le celebri localit\u00e0 di Sesriem e Sossusvlei. In questa zona, l'aria fredda e umida portata verso il continente dalla corrente fredda del Benguela, incontrando l'aria pi\u00f9 calda del deserto, forma quotidianamente una coltre di nebbia, che si spinge verso l'entroterra per decine di chilometri. Questa nebbia rappresenta la principale fonte d'umidit\u00e0 di cui si servono i tenebrionidi delle nebbie.\nDescrizione.\nI coleotteri delle nebbie sono lunghi 2-3 centimetri; ne esistono di diversi colori, ma predomina il nero. Le elitre sono butterate, e fuse assieme a racchiudere una cavit\u00e0 connessa alle vie respiratorie dell'insetto, cosa che consente di minimizzare la dispersione di umidit\u00e0 legata alla respirazione. Le zampe sono molto lunghe, in modo che il corpo non sia troppo vicino al suolo, che diventa rovente nelle ore pi\u00f9 calde del giorno; inoltre, le zampe posteriori sono pi\u00f9 lunghe, per cui l'insetto ha sempre una tipica posizione inclinata, con l'addome pi\u00f9 in alto della testa.\nLe caratteristiche fisiche dell'insetto gli consentono di mettere in atto un'insolita tecnica di raccolta dell'acqua dalla nebbia oceanica. L'umidit\u00e0, infatti, si condensa sull'estremit\u00e0 dell'addome, dove forma piccole gocce che poi scivolano sul dorso altamente idrorepellente fino a giungere alla bocca a causa della forza di gravit\u00e0. Recenti studi hanno rivelato che le elitre dei coleotteri del deserto, esaminate al microscopio elettronico a scansione, mostrano un complesso sistema di aree idrorepellenti e non idrorepellenti, che ottimizza la rapidit\u00e0 di condensazione del vapore acqueo.\nBiologia.\nEtologia.\nNelle ore pi\u00f9 calde del giorno i coleotteri delle nebbie cercano riparo all'ombra, non essendo in grado di sopravvivere pi\u00f9 di poche ore al calore della luce solare diretta. Non potendo volare a causa della conformazione delle elitre, si spostano raramente quando la sabbia \u00e8 calda; se sono costretti, si muovono velocissimi (sono infatti fra gli insetti terrestri pi\u00f9 veloci del mondo). Si espongono al sole solo verso il tramonto, per accumulare il calore necessario a superare le rigide notti del deserto; al calare del sole si immergono nella sabbia per ripararsi dal freddo.\nAlimentazione.\nVivendo in un ambiente particolarmente difficile, i coleotteri delle nebbie sono adattati a nutrirsi di una vasta gamma di alimenti, in funzione della disponibilit\u00e0: possono cibarsi di escrementi, di carcasse di altri invertebrati e di detriti di origine vegetale. Inoltre, sono in grado di resistere a lungo (persino mesi) senza mangiare.\nI coleotteri delle nebbie possono vivere molto a lungo; gli \"Onymacris unguicularis\", per esempio, possono arrivare a 8-9 anni di et\u00e0.\nRiproduzione.\nLa femmina \u00e8 ricettiva solo alla sera; per conquistarla, il maschio deve dare luogo a un lungo e velocissimo inseguimento sulla sabbia. I maschi spesso combattono fra loro per il controllo delle femmine, anche dopo l'accoppiamento; infatti, se una femmina si accoppia con pi\u00f9 maschi su un breve periodo, solo l'ultimo di tali accoppiamenti pu\u00f2 portare al concepimento.\nLarva.\nLe larve si nutrono esclusivamente di alimenti vegetali, e acquisiscono umidit\u00e0 dall'aria.\nPredatori.\nI principali predatori dei coleotteri delle nebbie sono i ragni; nel Namib sono diffusi in particolare i ragni dei cunicoli.\nSistematica.\nI coleotteri delle nebbie sono tenebrionidi dei generi \"Onymacris\" e \"Stenocara\". Ne sono state classificate circa 200 specie.\nMolte di queste si sono adattate a uno specifico micro-ambiente; per esempio, \"Onymacris unguiculatus\" si sposta spesso sulle creste delle dune, mentre \"Onymacris rugatipennis\" e \"Onymacris laeviceps\" rimangono in pianura, e il secondo, in particolare, passa quasi tutta la propria vita nella vegetazione arbustiva.\nCuriosit\u00e0.\nIl sistema di raccolta dell'umidit\u00e0 dei coleotteri delle nebbie del genere \"Stenocara\" \u00e8 stato recentemente studiato da due ricercatori, provenienti rispettivamente dall'Universit\u00e0 di Oxford e dalla societ\u00e0 privata QinetiQ, collegata al Ministero della Difesa del Regno Unito. La conformazione dell'esoscheletro di questi tenebrionidi \u00e8 risultata tanto efficace che la QinetiQ ha in seguito brevettato una tecnologia di raccolta del vapore acqueo basata sui risultati di questa ricerca."}
{"id": "1330096", "revid": "94902", "url": "https://it.wikipedia.org/wiki?curid=1330096", "title": "Additivi", "text": ""}
{"id": "1330098", "revid": "6923", "url": "https://it.wikipedia.org/wiki?curid=1330098", "title": "Nuoto ai Giochi della XXVII Olimpiade - 400 metri stile libero femminili", "text": "Si sono svolte 5 batterie di qualificazione. Le prime 8 atlete si sono qualificate direttamente per la finale.\nBatterie.\n16 settembre 2000\nFinale.\n17 settembre 2000"}
{"id": "1330103", "revid": "339392", "url": "https://it.wikipedia.org/wiki?curid=1330103", "title": "Rifugio Locatelli", "text": ""}
{"id": "1330107", "revid": "486946", "url": "https://it.wikipedia.org/wiki?curid=1330107", "title": "Dreizinnenh\u00fctte", "text": ""}
{"id": "1330108", "revid": "104216", "url": "https://it.wikipedia.org/wiki?curid=1330108", "title": "Epic Pinball", "text": "Epic Pinball \u00e8 un simulatore di flipper realizzato da James Schmalz e pubblicato dalla Epic MegaGames nel 1993 per PC.\nIl gioco \u00e8 programmato interamente in assembly. \u00c8 stata distribuita anche una versione shareware contenente il solo flipper \"Android\" (diventato \"Super Android\" nella versione completa). Originariamente il gioco era distribuito su 3 floppy disk contenenti ciascuno 4 flipper. Nella versione CD-ROM \u00e8 presente un ulteriore flipper: \"African Safari\"."}
{"id": "1330111", "revid": "287204", "url": "https://it.wikipedia.org/wiki?curid=1330111", "title": "Kimry", "text": "Kimry \u00e8 una cittadina della Russia europea centrale, situata sulla sponda sinistra del Volga alla confluenza in esso del piccolo fiume \"Kimrka\", nell'Oblast' di Tver', circa 130 km ad est del capoluogo; \u00e8 il capoluogo del distretto omonimo.\nLa cittadina \u00e8 attestata in documenti dell'anno 1546; un certo sviluppo inizi\u00f2 per\u00f2 solo all'inizio del XX secolo, che la port\u00f2 ad ottenere lo \"status\" di citt\u00e0 nel 1917.\nKimry \u00e8 servita da un piccolo aeroporto."}
{"id": "1330113", "revid": "104066", "url": "https://it.wikipedia.org/wiki?curid=1330113", "title": "Strage di Dujayl", "text": ""}
{"id": "1330114", "revid": "119498140", "url": "https://it.wikipedia.org/wiki?curid=1330114", "title": "Marianne Limpert", "text": "Specializzata nello stile libero e nei misti, ha vinto la medaglia d'argento nei 200\u00a0m misti ai Giochi olimpici di Atlanta 1996."}
{"id": "1330121", "revid": "767487", "url": "https://it.wikipedia.org/wiki?curid=1330121", "title": "Steve Archibald", "text": "Carriera.\nCon il gioc\u00f2 131 partite e realizz\u00f2 58 gol e vinse la FA Cup nel 1981 e nel 1982 e la Coppa UEFA 1983-1984. In seguito gioc\u00f2 anche con il Barcellona dove vinse la Liga nel 1984-1985 e con cui raggiunse nel 1986 la finale di Coppa dei Campioni persa ai rigori contro la Steaua Bucarest e due sole partite con il .\nDal 1994 incominci\u00f2 la sua carriera da allenatore per l'East Fife."}
{"id": "1330122", "revid": "287204", "url": "https://it.wikipedia.org/wiki?curid=1330122", "title": "Joanne Malar", "text": "Specializzata nel dorso e nei misti, ha partecipato alle Olimpiadi di Atlanta 1996."}
{"id": "1330125", "revid": "110157", "url": "https://it.wikipedia.org/wiki?curid=1330125", "title": "Freiburg/Elbe", "text": "Freiburg (Elbe) \u00e8 un comune tedesco del circondario di Stade, nella Bassa Sassonia, di 1.968 abitanti."}
{"id": "1330126", "revid": "1982", "url": "https://it.wikipedia.org/wiki?curid=1330126", "title": "Vortici di von K\u00e1rm\u00e1n", "text": ""}
{"id": "1330128", "revid": "183581", "url": "https://it.wikipedia.org/wiki?curid=1330128", "title": "Convivendo - Parte I", "text": ""}
{"id": "1330129", "revid": "120020351", "url": "https://it.wikipedia.org/wiki?curid=1330129", "title": "Elli Overton", "text": "Specializzata nei misti, ha partecipato alle Olimpiadi di Atlanta 1996."}
{"id": "1330130", "revid": "14691", "url": "https://it.wikipedia.org/wiki?curid=1330130", "title": "Onymacris unguicularis", "text": ""}
{"id": "1330141", "revid": "287204", "url": "https://it.wikipedia.org/wiki?curid=1330141", "title": "Allison Wagner", "text": "Specializzata nei misti, ha vinto la medaglia d'argento nei 400\u00a0m misti ai Giochi olimpici di Atlanta 1996."}
{"id": "1330143", "revid": "697352", "url": "https://it.wikipedia.org/wiki?curid=1330143", "title": "Ian dello Scudo", "text": ""}
{"id": "1330144", "revid": "767487", "url": "https://it.wikipedia.org/wiki?curid=1330144", "title": "Mutua assicuratrice", "text": "Le mutue assicuratrici o societ\u00e0 di mutua assicurazione sono particolari societ\u00e0 mutualistiche operanti nel settore assicurativo italiano nelle quali, salvo la figura dei soci sovventori, la qualit\u00e0 di socio si acquista solo assicurandosi presso la societ\u00e0 e si perde con l'estinguersi dell'assicurazione (art. 2546 c.c.).\nI soci-assicurati sono tenuti al pagamento di contributi fissi o variabili entro il limite massimo determinato dall'atto costitutivo. Le mutue assicuratrici sono soggette alle autorizzazioni e ai controlli stabiliti da leggi speciali sull'esercizio dell'assicurazione e alle norme delle societ\u00e0 cooperative in quanto compatibili (art. 2547 c.c.). I soci sovventori possono votare ed essere nominati amministratori, ma la maggioranza di essi dev'essere costituita dai soci assicurati. Ai soci sovventori possono essere attribuiti pi\u00f9 voti ma comunque non pi\u00f9 di cinque (art. 2548 c.c.).\nAssicurazione mutua e mutua assicuratrice.\nSociet\u00e0 di mutua assicurazione o mutua assicuratrice \u00e8 la societ\u00e0 assicurativa che pratica l\u2019assicurazione mutua. Assicurazione mutua \u00e8 una forma assicurativa che si contrappone all'assicurazione a premio. Mentre nell'assicurazione a premio l'assicuratore, proponendosi fini di lucro, assume su di s\u00e9 una pluralit\u00e0 di rischi altrui che ripartisce sulla massa degli assicurati attraverso la fissazione dei premi, nell'assicurazione mutua gli assicurati traslano i rispettivi rischi individuali sulla collettivit\u00e0 che vanno a costituire o cui accedono, assumendo vincolo associativo e organizzandosi. Si obbligano correlativamente a contribuire ciascuno a quanto necessario per la sopportazione collettiva dei rischi (\"Gefahrengemeinschaft\"), che determina una comunione dei danni (\"Ausgleichsgemeinschaft\"). Cos\u00ec facendo si esclude la componente relativa al profitto da intermediazione dovuto all'assicuratore-imprenditore nell'assicurazione a premio.\nL'assicurazione mutua consiste perci\u00f2 in un negozio giuridico plurilaterale di natura assicurativa, che si attua mediante la costituzione di un vincolo associativo. \nQuando si parla di mutua assicuratrice e di assicurazione mutua si fa riferimento sia ad un tipo di societ\u00e0, sia ad una forma di assicurazione. Mentre gli articoli 2546-2548 c.c. tracciano la disciplina del tipo societario, la disciplina assicurativa \u00e8 definita dal rinvio dell'art. 1884 c.c. alle regole del contratto di assicurazione.\nLe mutue assicuratrici operano in tutti gli ordinamenti avanzati e, soprattutto negli Stati Uniti, in Giappone e in Europa: in particolare, esse ricevono disciplina in tutti gli ordinamenti dell'Unione europea, compresi quelli di pi\u00f9 recente adesione, ad eccezione della Grecia.\nFonti normative.\nIn Italia, le mutue assicuratrici sono state disciplinate per la prima volta con il \"codice di commercio del 1865\", che le qualificava associazioni commerciali. L'art. 183 cod. comm. 1865 imponeva forma scritta all'atto costitutivo sotto pena di nullit\u00e0. La disciplina organizzativa era sostanzialmente rimessa all'autonomia statutaria, salvo poche regole sull'amministrazione, sull'obbligo di contribuzione e sulla cessazione del rapporto. L'associazione mutua doveva essere amministrata da associati (art. 184 cod. comm. 1865) che ne erano \u00abmandatari temporanei e revocabili\u00bb e ai quali, pertanto, non era imposta \u00abaltra obbligazione che quella dalla legge imposta ai mandatari\u00bb. Gli associati erano tenuti soltanto alle prestazioni per contribuzione \u00abcui si obbligano nell'atto di associazione\u00bb (art. 185 cod. comm. 1865). Cessava di far parte dell'associazione (art. 186 cod. comm. 1865) colui che avesse perduto la cosa per la quale si \u00e8 associato, salvo il diritto alla indennit\u00e0.\nPoco pi\u00f9 ampia la disciplina del \"codice di commercio del 1882\", ove l'associazione di mutua assicurazione acquisiva la personalit\u00e0 giuridica, negata sotto il vigore del codice del 1865. La disciplina restava tuttavia accomunata a quella dell'associazione in partecipazione e, quindi, molto lacunosa.\nNel 1942 il legislatore del codice civile unificato reput\u00f2 di non menzionare pi\u00f9 le mutue assicuratrici tra le associazioni, ma tra le imprese con scopo mutualistico, e ne colloc\u00f2 la disciplina di seguito a quella delle cooperative, dopo il titolo dedicato alle societ\u00e0 di capitali. Ci\u00f2 in quanto \u00able mutue assicurative sono fondate come le cooperative sul principio della mutualit\u00e0 (\u2026), il che implica l'applicabilit\u00e0 ad esse delle norme relative alle cooperative, che non siano incompatibili con la loro particolare natura\u00bb (Rel. n. 1031). Coerentemente l'art. 2547 c.c. fa tuttora rinvio \u00aballe autorizzazioni, alla vigilanza e agli altri controlli stabiliti dalle leggi speciali sull'esercizio dell'assicurazione\u00bb, nonch\u00e9, nella precedente formulazione, alle \u00abnorme stabilite per le societ\u00e0 cooperative a responsabilit\u00e0 limitata, in quanto compatibili con la loro natura\u00bb.\nCon ogni probabilit\u00e0, solo \u201cper caso\u201d la riforma del 2003 ha investito direttamente questo modello societario, peraltro quasi abbandonato dagli operatori italiani. Dal testo provvisorio della riforma, diramato il 30 settembre 2002, poteva desumersi la soppressione\u2014tuttavia solo casuale\u2014dalla disciplina peculiare delle mutue assicuratrici. Invero, proprio questo errore materiale ha indotto il Parlamento a prendere posizione, determinando il Governo non solo a rettificare la formulazione dell'intervento normativo in modo da non espungere dall'ordinamento la disciplina specifica delle mutue, ma, anzi, a riproporre tale disciplina nel corpo dell'art. 8, d.lgs. 17 gennaio 2003, n. 6, con una marginale variazione (il rinvio alla disciplina delle \u00absociet\u00e0 cooperative a responsabilit\u00e0 limitata\u00bb, divenuto delle \u00absociet\u00e0 cooperative\u00bb) e l'eliminazione di una ripetizione (v. art. 2546 c.c.). \nUn ulteriore intervento, limitato tuttavia alle sole mutue assicuratrici minori, si \u00e8 avuto con la riforma della legislazione speciale sulle assicurazioni (d.lgs. 7 settembre 2005, n. 209 \"Codice delle assicurazioni private\"). Il codice detta una disciplina specifica per \u00abparticolari mutue assicuratrici\u00bb (art. 52 ss. cod. ass. priv.), in relazione all'oggetto limitato e al numero di assicurati. Tale disciplina, che non molto si discosta dalla corrispondente, superata normativa di vigilanza\u2014e che invero non aveva consentito la formazione di alcuna nuova mutua assicuratrice dopo l'approvazione del codice civile del 1942\u2014costituisce per alcuni profili un passo avanti verso l'allineamento della legislazione italiana a quella dei Paesi, europei e non, ove le mutue assicuratrici, anche di minori dimensioni, hanno un ruolo di rilievo in economia. In pi\u00f9 parti, tuttavia, tale normativa appare discutibile e imprecisa.\nRapporto assicurativo e rapporto associativo.\nCaratteristica, la pi\u00f9 peculiare della mutua assicuratrice, \u00e8 che si acquista la qualit\u00e0 di socio assicurandosi presso la societ\u00e0 e la si perde con l'estinguersi dell'assicurazione. Seppure siano stati addotti anche di recente pregevoli argomenti a favore dell'opinione che vede nell'assicurazione mutua e nella partecipazione alla mutua assicuratrice due distinti contratti o, meglio, rapporti, l'uno associativo l'altro assicurativo, tra di loro collegati o accessori, \u00e8 maggioritaria e preferibile la tesi che sostiene l'unitariet\u00e0 del rapporto sociale e di quello assicurativo. \u00c8 da ritenersi, infatti, che il negozio giuridico rivesta natura assicurativa e si attui mediante la costituzione di un vincolo associativo.\nLa combinazione di un momento associativo e di un momento assicurativo si riflette sul regime della disciplina. Ai sensi dell'art. 2547 c.c., alle societ\u00e0 mutue assicuratrici \u00e8 applicabile la disciplina delle societ\u00e0 cooperative in quanto compatibile con la loro natura; alle assicurazioni mutue, d'altronde, \u00e8 applicabile la disciplina del contratto di assicurazione, in quanto compatibile con la specialit\u00e0 del rapporto (art. 1884 c.c.). Sebbene le due discipline di regola non abbiano ragione di interferire, in almeno due casi entrano in (pi\u00f9 o meno apparente) conflitto: cos\u00ec in materia di obblighi contributivi e di prescrizione. Dottrina e giurisprudenza (e v., in senso contrapposto, App. Torino, 21 novembre 1992, in \"Giur. it. \" 1994, I, 2, 502; Trib. Caltanissetta, 18 giugno 1968, in \"Giur. sic. \", 1968, 817; in \"Giur. it. \", 1970, II, 1, 253 e Pret. Roma, 14 gennaio 1963, in \"Assic. \", 1964, II, 231 ss.) non hanno saputo offrire soluzioni univoche, a ragione della divisione in punto di definizione dell'essenza dell'assicurazione mutua.\nCostituzione.\nLe mutue assicuratrici devono costituirsi per atto pubblico (arg. ex art. 2521), sebbene il contratto di assicurazione mutua rivesta forma scritta solo a fini di prova (ex art. 1888). Al proposito, un argomento decisamente a favore della tesi unitaria \u00e8 che il contratto costitutivo della mutua assicuratrice non si limita alla costituzione dell'ente, ma vale necessariamente da contratto di assicurazione. A differenza che per le cooperative di assicurazione \"tout court\", infatti, non \u00e8 ammissibile la costituzione di questo tipo di societ\u00e0 se non da parte di coloro che intendano, con quel medesimo atto, contrarre una garanzia assicurativa: ci\u00f2 significa che la costituzione e l'inizio dell'attivit\u00e0 devono necessariamente coincidere. \nIl che, soprattutto in passato, ha determinato non poche perplessit\u00e0. L'inizio dell'attivit\u00e0, infatti, era (ed \u00e8 tuttora) soggetto all'autorizzazione dell'ISVAP, che non poteva concederla se non ove la societ\u00e0 fosse stata regolarmente costituita e possedesse i requisiti necessari per il provvedimento di autorizzazione (cos\u00ec gli artt. 9 e 10 d.lgs. 17 marzo 1995, n. 174; artt. 11 e 12, d.lgs. 17 marzo 1995, n. 175). L'attuale art. 14 cod. ass. priv. prevede invece una procedura costitutiva analoga a quella bancaria, per cui l'impresa assicurativa dev'essere autorizzata prima della legale costituzione attraverso l'iscrizione nel registro delle imprese (che, anzi, non pu\u00f2 avere corso in mancanza di autorizzazione: cfr., art. 14, comma 2, cod. ass. priv.). Il che risolve senz'altro il problema della irregolarit\u00e0 (di esercizio dell'assicurazione senza autorizzazione) tra la legale costituzione e l'autorizzazione che era stato fondatamente posto in passato. \nPer la costituzione delle mutue assicuratrici, restano peraltro come requisiti specifici che \nRegole speciali, contenute negli artt. 52-56 cod. ass. priv., valgono per la costituzione delle particolari mutue assicuratrici, di cui s'\u00e8 fatto cenno. Al proposito, \u00e8 oggi attribuita all'Isvap (ex artt. 54-55 cod. ass. priv.) la competenza per fissare, con propria normativa regolamentare, la procedura per il rilascio, l'estensione o il diniego dell'autorizzazione. Competente a dar corso alla procedura autorizzativa pu\u00f2 essere l'Isvap stesso ovvero, nel caso delle regioni a statuto speciale, l'organo regionale a ci\u00f2 preposto. Agli stessi soggetti che concedono l'autorizzazione \u00e8 rimesso di determinare\u2014per le proprie aree di competenza\u2014i requisiti di adeguatezza patrimoniale e la disciplina della struttura organizzativa della societ\u00e0. \nContributi e capitale sociale.\nNella sua evoluzione storica, la mutua assicuratrice ha assunto due modalit\u00e0 organizzative, in relazione alle modalit\u00e0 di afflusso delle risorse da destinare al pagamento delle indennit\u00e0: si parla cos\u00ec di mutua a ripartizione e di mutua a contribuzione anticipata. Nella prima, gli assicurati-soci sono tenuti a contribuire alle spese della societ\u00e0 in ragione dei sinistri occorsi in un determinato periodo, ex post; nella seconda, essi sono tenuti a versare anticipatamente a favore della societ\u00e0 contributi, fissi o variabili, in relazione al rischio assicurato. Con l'emanazione del T.U. delle assicurazioni private nel 1959 la mutua a ripartizione \u00e8 stata definitivamente vietata, ma gi\u00e0 nella stessa direzione si era posto il codice del '42 (v. Relazione n. 1031). L'art. 2546 c.c. prescrive infatti la fissazione di contributi fissi o variabili, in base al limite massimo determinato dall'atto costitutivo, con funzione analoga a quella dei premi sotto il versante assicurativo, e di conferimento sotto il versante societario.\nI contributi non possono tuttavia considerarsi n\u00e9 solo premi, n\u00e9 conferimenti nello stesso senso in cui essi sono intesi nelle societ\u00e0 cooperative o nelle societ\u00e0 per azioni. Non sono solo premi perch\u00e9 non rappresentano soltanto il prezzo della garanzia assicurativa, ma costituiscono l'apporto che giustifica la partecipazione al vincolo associativo: peraltro, a differenza dei premi, che sono fissi e predeterminati, i contributi possono essere variabili, sia in diminuzione, sia anche in aumento. Non sono neppure conferimenti in senso stretto, perch\u00e9 non sono destinati alla formazione del capitale sociale, n\u00e9 danno luogo a quote di partecipazione. \nLe mutue assicuratrici, invero, non hanno capitale sociale, n\u00e9 fisso, n\u00e9 variabile, ma devono dotarsi di un fondo di garanzia, equiparato dalla normativa di vigilanza al capitale minimo delle s.p.a., che viene di regola alimentato\u2014nelle societ\u00e0 consolidate\u2014con gli utili di esercizio, e cio\u00e8 come una riserva societaria. L'art. 2548 c.c. prevede che \u00abfondi di garanzia per il pagamento delle indennit\u00e0\u00bb possono essere costituiti con speciali conferimenti di assicurati o di terzi, ai quali pu\u00f2 essere attribuita la qualit\u00e0 di socio (sovventore). \nIl concetto di fondo di garanzia impiegato nel codice civile non corrisponde, tuttavia, a quello fatto proprio dalla normativa di vigilanza: il primo infatti, pur non avendone la natura, ha la funzione di una riserva assicurativa (non si tratta tuttavia di riserva tecnica, perch\u00e9 non \u00e8 accantonata dai contributi); il secondo ha la funzione del capitale minimo, ma si costituisce come una riserva societaria, e non pu\u00f2 quindi fungere, come il capitale delle altre societ\u00e0, da parametro per la partecipazione dei soci.\nLe mutue assicuratrici sono societ\u00e0 a responsabilit\u00e0 limitata, atteso che, ai sensi dell'art. 2546, comma 1, c.c. \u00able obbligazioni sono garantite dal patrimonio sociale\u00bb (\u00e8 stato peraltro soppresso l'attributo \u00absociale\u00bb riferito, nella versione della norma apparsa nel codice del 1942, alle obbligazioni). L'inciso del primo comma dell'art. 2546 c.c. risulta tuttavia sostanzialmente pleonastico ora che la riforma del diritto societario ha escluso la possibilit\u00e0 di costituire societ\u00e0 cooperative a responsabilit\u00e0 illimitata o multipla (vedi l'attuale art. 2518 c.c.). Si ritiene che la variabilit\u00e0 dei contributi dei soci assicurati, ove prevista, e comunque entro il tetto massimo determinato dall'atto costitutivo, sia esclusivamente destinata a consentire il pareggio tra costi e ricavi della gestione assicurativa e non possa essere fatta valere per la copertura di perdite derivanti dalla gestione societaria.\nSoci sovventori e finanziamento.\nNon si parla di contributi, ma di conferimenti speciali, con riguardo agli apporti effettuati dai soci sovventori per la costituzione del fondo di garanzia. Questi conferimenti potrebbero astrattamente considerarsi idonei alla formazione di quote di partecipazione e di capitale sociale. Secondo alcuni, tuttavia, nonostante ai sovventori possa essere attribuita la qualit\u00e0 di socio, si tratta in realt\u00e0 di figure assimilabili ai titolari di buoni di godimento o di strumenti partecipativi.\nI sovventori hanno comunque diritto a che il relativo apporto sia remunerato, sia con interessi fissi, sia con utili, sia con un sistema misto, in parte fisso e in parte variabile in relazione ai profitti dell'attivit\u00e0. Ai sovventori spettano anche diritti amministrativi ma non possono prendere il sopravvento nella gestione della societ\u00e0. L'ordinamento pone loro anzitutto un doppio limite con riguardo al voto in assemblea: da un lato, ciascun sovventore non pu\u00f2 esercitare individualmente pi\u00f9 di cinque voti, dall'altro lato, i voti complessivamente attribuiti ai sovventori non possono superare quelli attribuiti agli assicurati. Il principio deve ritenersi applicabile alle singole assemblee e non pu\u00f2 essere neutralizzato dal prevedibile assenteismo degli assicurati. Questa posizione, sostenuta in passato senza il conforto legislativo, \u00e8 oggi avvalorata da una serie di disposizioni che il riformatore ha introdotto in relazione all'esercizio del voto da parte di possessori di strumenti finanziari nelle cooperative. \nIn secondo luogo, i soci sovventori possono farsi nominare amministratori, ma la maggioranza di questi deve essere costituita da assicurati.\nPer altro profilo, le mutue assicuratrici possono emettere obbligazioni al pari delle cooperative. Si discute se possano emettere azioni in relazione alle quote dei sovventori e se possano quotarsi in borsa: la soluzione affermativa \u00e8 prevalente, anche se il parallelo con le societ\u00e0 cooperative deve essere sul punto condotto con cautela. Pi\u00f9 coerente con la riforma del diritto societario appare infatti una qualificazione dei certificati attribuiti ai sovventori di mutue assicuratrici in termini di strumenti finanziari partecipativi, piuttosto che di azioni, sul rilievo assorbente che, a differenza delle \u00abazioni di sovvenzione\u00bb cooperative, i primi non si relazionano al capitale.\nOrganizzazione corporativa.\nL'organizzazione corporativa delle societ\u00e0 mutue assicuratrici corrisponde a quella delle cooperative. Di regola, quindi, vi sar\u00e0 un\u2019assemblea dei soci-assicurati, un consiglio di amministrazione e un collegio sindacale. \nNel consiglio di amministrazione devono essere eletti soci-assicurati: meno della met\u00e0 dei membri pu\u00f2 essere scelta anche tra i sovventori. Anche per le mutue assicuratrici valgono le opzioni consentite dall'art. 2544 c.c. alle cooperative, in relazione ai sistemi di amministrazione e controllo. La societ\u00e0 potr\u00e0 quindi optare per il sistema dualistico di cui all'art. 2409-octies c.c., ovvero per quello monistico, di cui all'art. 2409-sexiesdecies c.c.. Considerati i limiti dimensionali, non \u00e8 prospettabile l'applicazione del regime delle s.r.l. ex art. 2519, comma 2, c.c.: diversamente dalle piccole cooperative, non potr\u00e0 quindi derogarsi anche nelle mutue pi\u00f9 piccole alla necessaria ripartizione di competenze tra assemblea ed amministratori. Tale soluzione \u00e8 stata peraltro accolta all'art. 56, comma 3, cod. ass. priv., che esclude espressamente\u2014per le particolari mutue assicuratrici\u2014la possibilit\u00e0 di optare per il regime disciplinare delle s.r.l.\nCon riguardo all'organo assembleare, ha un certo rilievo la pratica delle cosiddette \"assemblee dei delegati\". Si tratta di un sistema sostitutivo dell'assemblea generale in cui esprimono il voto \u00abdelegati\u00bb nominati di norma per cooptazione, su indicazione del consiglio di amministrazione. L'istituto non corrisponde a quello delle assemblee separate di cui all'art. 2540 c.c. e suscita dubbi di legittimit\u00e0, anche in altri ordinamenti (in particolare quello tedesco). In effetti, il sistema dei delegati impedisce ai singoli soci non solo di partecipare alle assemblee generali, ma anche di dare istruzioni ai delegati o di concorrere alla relativa nomina. Corretto sarebbe invece che gli assicurati-soci fossero chiamati a votare in relazione agli ordini del giorno di cui debba discutere l'assemblea generale, o quanto meno ad eleggere direttamente i propri rappresentanti.\nPer ci\u00f2 che riguarda il controllo dei conti, occorre ricordare che le mutue, in quanto imprese di assicurazione, devono sottoporsi alla revisione contabile obbligatoria da parte di una societ\u00e0 di revisione. Ai sensi dell'art. 2547 c.c. le mutue sono infatti soggette alle leggi speciali in materia di esercizio delle assicurazioni: esse sottostanno dunque al controllo dell'autorit\u00e0 di vigilanza sulle assicurazioni, mentre non sono alle stesse applicabili le norme sul controllo cooperativo di cui agli artt. 2545-quaterdecies ss. c.c., n\u00e9 quelle contenute nel d.lgs. 2 agosto 2002, n. 220, recante la disciplina della revisione in materia cooperativistica. \nCiononostante, \u00e8 da ritenersi ammissibile il controllo giudiziario ex art. 2409 c.c.\nDemutualizzazione.\nPer demutualizzazione si intende, soprattutto negli ordinamenti di \"common law\", l'abbandono del principio della mutualit\u00e0, a favore di quello della gestione lucrativa. Per le mutue assicuratrici, ci\u00f2 si traduce nella trasformazione in societ\u00e0 per azioni o nel trasferimento del portafoglio assicurativo a societ\u00e0 per azioni. \u00c8 questo un tema di attualit\u00e0 da un decennio a questa parte in tutti i maggiori ordinamenti europei e, soprattutto, negli Stati Uniti.\nIn passato, la giurisprudenza italiana ha ammesso, nonostante il divieto valevole per le cooperative, la trasformazione delle mutue assicuratrici in societ\u00e0 per azioni. Tale soluzione \u00e8 apparsa ad alcune fonti non condivisibile, nonostante il contrario orientamento della dottrina dominante e dell'ISVAP.\nOggi essa va comunque verificata alla luce del mutato contesto normativo. L'art. 2545-decies c.c. consente infatti la trasformazione delle cooperative a mutualit\u00e0 non prevalente, facendo obbligo di devolvere il valore effettivo del patrimonio, dedotti il capitale versato e rivalutato e i dividendi non ancora distribuiti, ai fondi mutualistici per la promozione e lo sviluppo della cooperazione.\nLa norma richiamata non \u00e8 applicabile alle mutue assicuratrici. Fermo restando che le mutue possono, secondo la dottrina maggioritaria, stipulare contratti di assicurazione a premio in misura non prevalente rispetto ai contratti di assicurazione mutua, resta tuttavia implausibile un inquadramento delle mutue assicuratrici tra le cooperative a mutualit\u00e0 prevalente o non prevalente per gli effetti previsti dalla normativa delle cooperative. Le mutue assicuratrici\u2014a differenza delle societ\u00e0 di mutuo soccorso e come \u00e8 del resto confermato dal d.lgs. 220/2002\u2014si collocano fuori dal movimento cooperativistico e non beneficiano delle relative agevolazioni costituzionalmente garantite (siano esse di carattere tributario o generale). Non avrebbe dunque alcun senso applicare alle stesse norme, come quella sulla trasformazione o sui controlli, che hanno a presupposto la partecipazione alle provvidenze ed agevolazioni cooperativistiche.\nPer fornire soluzione al problema della trasformazione (principalmente in societ\u00e0 per azioni) occorre piuttosto misurarsi con il disposto dell'art. 2500-octies c.c., che disciplina la trasformazione in societ\u00e0 di capitali. Questa norma appare particolarmente attenta nell'individuare i soggetti giuridici trasformabili (consorzi, societ\u00e0 consortili, comunioni d'azienda, associazioni riconosciute e fondazioni), cos\u00ec manifestando in modo inequivocabile alcune esclusioni (cos\u00ec almeno secondo l'opinione preferibile): la prima di tali esclusioni riguarda le societ\u00e0 cooperative, che infatti possono trasformarsi in societ\u00e0 di capitali solo alle condizioni di cui all'art. 2545-decies c.c.; la seconda riguarda le associazioni non riconosciute; la terza, appunto, le mutue assicuratrici. Alla luce di tale disposizione, sembrano restare validi ed intatti tutti gli argomenti addotti in precedenza per negare la trasformabilit\u00e0 delle mutue assicuratrici in societ\u00e0 per azioni.\nE cio\u00e8: \"la strutturale mancanza del capitale sociale nelle mutue assicuratrici, e persino la mancanza di quote di partecipazione dei soci, rende arbitrario qualunque criterio di assegnazione delle azioni\", tra cui quello individuato in giurisprudenza. Da respingere \u00e8 infatti l'assunto che a ciascun assicurato avente una polizza in corso debba essere attribuito un numero di azioni proporzionale alla quota di patrimonio netto che abbia contribuito a formare negli ultimi dieci anni di contribuzione. Invero, se si deve tener conto delle contribuzioni effettive alla formazione del patrimonio netto della mutua, occorre risalire fino alla sua costituzione e valutare la contribuzione non solo degli assicurati attuali, ma anche di tutti quelli che per una ragione o per l'altra non ne sono pi\u00f9 soci. \nAltres\u00ec arbitrario \u00e8 il criterio in base al quale le azioni della societ\u00e0 per azioni risultante vengono ripartite tra assicurati e sovventori: ai sovventori spetterebbe infatti la conversione della quota di fondo di garanzia dagli stessi sottoscritta ed, inoltre, una quota parte del fondo di garanzia proprio, di quello cio\u00e8 costituito dalla societ\u00e0 medesima mediante accantonamenti di riserve. Invero, la parte di fondo di garanzia costituita dalle riserve (il fondo proprio) non \u00e8 prestabilita dalla legge, e pu\u00f2 anzi del tutto mancare. Ci\u00f2 significa che nelle operazioni di trasformazione ove sono presenti soci sovventori, agli assicurati viene attribuita una quota parte delle azioni della societ\u00e0 risultante solo a condizione che esista un fondo proprio e, comunque, nella misura che questo casualmente assume.\nNon privo di efficacia nello stesso ordine di critiche appare poi il rilievo che nell'ipotesi di trasformazione di una mutua assicuratrice, in cui siano presenti sovventori, gli stessi si ritroverebbero nella maggior parte dei casi\u2014per il sol fatto della trasformazione\u2014in possesso del pacchetto azionario di maggioranza di una societ\u00e0, che non avrebbero mai potuto governare come mutua. Il che appare un tradimento fin troppo disinvolto delle regole di tutela dello spirito mutualistico che si impongono fintanto che la mutua riveste tale forma societaria.\nIn senso contrario alla demutualizzazione, ma sulla base di valutazioni generali, valevoli per qualunque ordinamento, si schiera di recente anche la Commissione europea.\nEsempi.\nFra le mutue assicuratrici italiane si possono annoverare le seguenti compagnie:"}
{"id": "1330148", "revid": "119754428", "url": "https://it.wikipedia.org/wiki?curid=1330148", "title": "Minouche Smit", "text": "Specializzata nei misti, ha partecipato alle Olimpiadi di Atlanta 1996.\nNel 2005 si \u00e8 sposata con il campione olimpico Pieter van den Hoogenband."}
{"id": "1330149", "revid": "110157", "url": "https://it.wikipedia.org/wiki?curid=1330149", "title": "Hello Rockview", "text": "Hello Rockview \u00e8 il secondo album del gruppo ska punk statunitense Less Than Jake con una major discografica. Pubblicato il 6 ottobre 1998, \u00e8 il secondo e ultimo disco pubblicato con la Capitol Records. Successivamente, anche l'album seguente, \"Borders &amp; Boundaries\", avrebbe dovuto essere pubblicato dalla Capitol."}
{"id": "1330150", "revid": "765341", "url": "https://it.wikipedia.org/wiki?curid=1330150", "title": "Christ", "text": ""}
{"id": "1330151", "revid": "697352", "url": "https://it.wikipedia.org/wiki?curid=1330151", "title": "Relta della Croce del Sud", "text": ""}
{"id": "1330152", "revid": "697352", "url": "https://it.wikipedia.org/wiki?curid=1330152", "title": "Relta della croce del Sud", "text": ""}
{"id": "1330153", "revid": "697352", "url": "https://it.wikipedia.org/wiki?curid=1330153", "title": "Relta della Croce del sud", "text": ""}
{"id": "1330155", "revid": "697352", "url": "https://it.wikipedia.org/wiki?curid=1330155", "title": "Relta della croce del sud", "text": ""}
{"id": "1330170", "revid": "287204", "url": "https://it.wikipedia.org/wiki?curid=1330170", "title": "Selva (Santa Fiora)", "text": "Selva \u00e8 una frazione del comune italiano di Santa Fiora, nella provincia di Grosseto, in Toscana.\nGeografia fisica.\nLa frazione di Selva \u00e8 posta sui fianchi del Monte Calvo (931 m s.l.m.), sulla sinistra dell'alta valle del Fiora. Selva non ha la struttura urbanistica di un vero e proprio paese, presentando solo un agglomerato di case accentrate, le \"Case Nuove\", circondato da molte piccole borgate sparse immerse nel verde del territorio circostante.\nStoria.\nLe sue origini risalgono a poco dopo l'anno Mille, quando una comunit\u00e0 si insedi\u00f2 sul territorio circostante l'attuale Convento della Santissima Trinit\u00e0, che all'epoca fu oggetto di donazione da parte degli Aldobrandeschi, conti di Santa Fiora, alle monache benedettine. \nNei secoli la popolazione \u00e8 rimasta pressoch\u00e9 stabile, fino al forte incremento che si \u00e8 registrato a partire dal 1840 e che ha avuto il suo apice dopo il 1930 (quando contava oltre 1300 persone). \nPer secoli gli abitanti (detti \"selvaioli\") hanno tratto il loro sostentamento dall'agricoltura, dalla pastorizia, dalla silvicoltura e dalle \"maremmate\" (discese temporanee in Maremma), cui dai primi anni del Novecento all'inizio degli anni ottanta si \u00e8 aggiunta la miniera, remunerativa ma micidiale per la salute.\nA partire dal 1960-settanta Selva ha conosciuto un rapido spopolamento, che si \u00e8 poi arrestato intorno agli anni novanta. Attualmente i residenti sono meno di duecento, anche se aumentano notevolmente durante l'estate e nei periodi di vacanza.\nSelva sta vivendo in questi ultimi anni una fase di riscoperta, anche grazie agli immigrati da altre parti d'Italia (spesso in fuga dalla citt\u00e0), in particolare nella zona delle Vigne, dove si produce Olio DOP \"Olivastra Seggianese\" e dove sono sorti diversi agriturismi.\nMonumenti e luoghi d'interesse.\nLa maggiore attrattiva turistica del luogo \u00e8 il convento della Santissima Trinit\u00e0, che \u00e8 posto al centro di un biotopo di abete bianco e che ospita numerose opere artistiche. La sua storia si intreccia con la leggenda del \"Cifero Serpente\", ossia il \"Drago della Selva\", ambientata a fine Quattrocento. Nel convento \u00e8 ancora oggi conservata la parte superiore del cranio di questo \"mostro\", probabilmente un coccodrillo od un enorme serpente. Affiancata al convento si trova la seicentesca chiesa di Santo Stefano protomartire, ristrutturata nel 1933 in stile neoromanico.\nAl centro del paese \u00e8 situata anche la cappella della Madonna Addolorata, comunemente conosciuta come la chiesina, costruita nel 1828 e consacrata nel 1833, spesso utilizzata come chiesa parrocchiale per la sua posizione centrale (sebbene la sede sia alla chiesa di Santo Stefano).\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione della Selva. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nTradizioni e folclore.\nSelva \u00e8 un paese ricco di storia e tradizioni. L'aspetto culturale del luogo \u00e8 curato dall'associazione culturale per la Selva, che gestisce un circolo socio-ricreativo ed \u00e8 proprietaria di una piccola cappella adibita a MuseoMemoria dedicato ai caduti di tutte le guerre. L'associazione sostiene la pubblicazione di libri e ricerche sulla storia locale, pubblica il periodico \"\u00c8 permesso?...\" ed organizza tutti gli eventi folkloristici e ricreativi del paese.\nFra le feste tradizionali va annoverato il \"Canto della Befana\" (5 gennaio), con befana, befano, panieraio, suonatori e cantori che passano a cantare in tutte le abitazioni della frazione, raccogliendo offerte che saranno consumate in una cena conviviale a notte fonda. La stessa formula \u00e8 alla base del \"Canto del maggio\" (30 aprile), nel quale a passare casa per casa sono i \"maggiaioli\" (cantori e musicanti). Sono inoltre ancora vive la memoria e la tradizione di un bruscello (in particolare, l'opera \"Giuseppe ebreo figliuolo di Giacobbe\"). A met\u00e0 agosto sono organizzati festeggiamenti popolari con cene e balli in piazza, cosa che si ripete l'ultimo fine settimana di agosto per la festa patronale della Madonna Addolorata."}
{"id": "1330174", "revid": "767487", "url": "https://it.wikipedia.org/wiki?curid=1330174", "title": "Louise Karlsson", "text": "Specializzata nei misti, ha partecipato alle Olimpiadi di Atlanta 1996."}
{"id": "1330196", "revid": "1305772", "url": "https://it.wikipedia.org/wiki?curid=1330196", "title": "Evolution (Korn)", "text": "Evolution \u00e8 il primo singolo estratto dall'ottavo album in studio \"Untitled\" dei Korn.\nLa canzone.\nLa traccia non include l'originale batteria di David Silveria, n\u00e9 la batteria di Terry Bozzio. Invece, \u00e8 Brooks Wackerman che suona la batteria nel pezzo.\nJonathan Davis lo descrive come \"indirizzato al problema globale climatico\". Jonathan dice, \"Non \u00e8 una merda politica alla Al Gore. Mi sto solo chiedendo, i figli dei miei figli, avranno un posto dove vivere?\".\nVideo musicale.\nIl video \u00e8 stato diretto da Dave Meyers che aveva gi\u00e0 diretto i video di \"Did My Time\" e \"Twisted Transistor\"). Il video presenta anche la partecipazione di Joey Jordison (Slipknot, Murderdolls).\nIl video \u00e8 stato messo in onda in Canada, il 23 luglio 2007.\nTracce.\nUS CD Promo Radio\nUK CD Singolo\nUK 7\" Vinile"}
{"id": "1330197", "revid": "123431938", "url": "https://it.wikipedia.org/wiki?curid=1330197", "title": "Asilo nido", "text": "Con asilo nido oppure asilo (in Italia anche nido d'infanzia) si intende la struttura educativa destinata ai bambini di et\u00e0 compresa fra tre mesi e tre anni, che precede l'ingresso alla scuola dell'infanzia (chiamata anche scuola materna).\nStoria.\nLe esperienze originali riconducibili agli attuali asili-nido (e scuole per l'infanzia) risalgono al XVIII secolo, e tra queste la prima \u00e8 attribuita al filantropo e riformatore sociale Robert Owen, che apr\u00ec una scuola per l'infanzia a New Lanark, in Scozia. A Friedrich Fr\u00f6bel \u00e8 riconosciuta la paternit\u00e0 del nome \"Kindergarten\", con cui ribattezz\u00f2 nel 1840 la sua \"Scuola di giochi ed attivit\u00e0\" fondata nel 1837 in Turingia (Germania). Le educatrici formate da Froebel aprirono Kindergarten in Europa e nel mondo.\nIn Italia, il 17 giugno 1850 a Milano viene fondato il primo asilo nido \"Ricovero per lattanti\" per i figli delle operaie, istituzione laica e gratuita, grazie alla filantropa Laura Solera Mantegazza e a un gruppo di studiosi che denunciano il fenomeno dell'abbandono minorile. Altri asili nido verranno fondati successivamente a Milano, e nella stessa citt\u00e0, grazie a questi interventi, verr\u00e0 abolita nel 1868 la Ruota degli esposti, dove i bambini venivano abbandonati. \nIl regime fascista istituisce nel 1925 l'Opera Nazionale Maternit\u00e0 e Infanzia, che ha come obbiettivi la difesa ed il potenziamento della famiglia e della natalit\u00e0. L'opera sostiene le madri bisognose e indigenti, promuove la diffusione di conoscenze scientifiche riguardo alla puericultura e istituisce la creazione di asili nido, con carattere assistenziale, nelle fabbriche in cui lavorano pi\u00f9 di 50 donne. Tra i primi esempi di asili nido aziendali, sostenuti da istituzioni fasciste, spicca l'asilo della Filanda Maiani di Forl\u00ec, che nasce (prima ancora dell'Opera Nazionale Maternit\u00e0 e Infanzia) il 1\u00ba marzo 1923, con l'appoggio del Fascio Femminile.\nLa legge che istituisce \u00e8 per\u00f2 del 1971, ed \u00e8 la legge 1044/71, che definisce il nido come un \"servizio sociale di interesse pubblico\". La sua funzione \u00e8 per\u00f2 ancora solo assistenzialistica, e non viene fatto cenno alle potenzialit\u00e0 educative di un asilo nido.\nDescrizione.\nCaratteristiche generali.\nL'asilo nido \u00e8 una istituzione di carattere assistenziale ed educativo derivante da esigenze della societ\u00e0 moderna: la madre, pur avendo il diritto di usufruire di periodi di assenza dal lavoro per il primo anno di vita del bambino, ha spesso difficolt\u00e0 a provvedere all'assistenza del piccolo; qui si inserisce il nido, che le viene in aiuto accogliendo minori dai tre mesi ai tre anni di et\u00e0.\nLa capienza di ogni asilo dovrebbe corrispondere ad un massimo di 60-70 posti, mentre quella minima \u00e8 di 25. Le zone in cui gli asili dovrebbero sorgere sono quelle a maggiore densit\u00e0 di popolazione. Le finalit\u00e0 dell'asilo nido sono sostanzialmente tre:\nElementi strutturali.\nGli asili sono normalmente realizzati in strutture preferibilmente monopiano di contenuta dimensione (difficilmente ospitano pi\u00f9 di 60-70 bambini), realizzati su lotti autonomi con ampia area verde a disposizione.\nGli asili sono concepiti in funzione dello specifico progetto educativo; tra gli spazi essenziali si possono richiamare:\nLe sezioni sono il cuore dell'asilo e sono normalmente divise tra lo spazio principale per il gioco e le attivit\u00e0 e lo spazio per il riposo o per attivit\u00e0 tranquille. Per quanto possibile, ogni sezione \u00e8 in diretta continuit\u00e0 con le aree esterne (in genere per mezzo di grandi vetrate), anch'esse attrezzate per attivit\u00e0 formative e ludiche; anche per questo motivo \u00e8 preferito sviluppare le sezioni al piano terreno, allo stesso livello delle aree verdi circostanti.\nTipologie.\nEsistono, ad oggi, diverse interpretazioni del servizio che offrono sul territorio nazionale analoghi supporti educativi nati dal servizio di asilo nido: nido famiglia, educatrice familiare, micro nido, nido aziendale, centro infanzia e nido integrato."}
{"id": "1330199", "revid": "1272592", "url": "https://it.wikipedia.org/wiki?curid=1330199", "title": "Provincia di Boumerd\u00e8s", "text": " \nLa provincia di Boumerd\u00e8s (in arabo \u0648\u0644\u0627\u064a\u0629 \u0628\u0648\u0645\u0631\u062f\u0627\u0633) \u00e8 una delle 48 province dell'Algeria; prende il nome dal suo capoluogo Boumerd\u00e8s.\nPopolazione.\nLa provincia conta 802.083 abitanti, di cui 411.650 di genere maschile e 390.433 di genere femminile, con un tasso di crescita dal 1998 al 2008 del 2.2%.\nGeografia fisica.\nDal punto di vista geografico la provincia \u00e8 prevalentemente montuosa, con una lunga costa e diversi fiumi, tra cui l'Isser e la Sebaou. I suoi confini occidentali di fatto sono occupati dalle zone suburbane della capitale Algeri.\nSociet\u00e0.\nLingue e dialetti.\nDal punto di vista linguistico e culturale la provincia \u00e8 molto eterogenea: essa incorpora infatti alcune zone di cultura e lingua cabila e regioni arabofone. I cabili accusano il governo centrale di avere operato, con la creazione della provincia, un tentativo di smembramento (\"charcutage\") della comunit\u00e0 berbera della Cabilia, col distacco di parti della regione storica, incorporate in province a maggioranza non berbera.\nCitt\u00e0.\nLe tre citt\u00e0 di Zemmouri El Bahri, Djinet e Dellys, tutte di fondazione fenicia, furono importanti citt\u00e0 in epoca antica, anche se non ne rimangono resti significativi.\nZemmouri El Bahri e Dellys ebbero una qualche rilevanza in epoca islamica, e la casbah di Dellys, risalente all'epoca Ottomana, rappresenta ancora oggi una delle attrazioni delle citt\u00e0.\nGeografia antropica.\nSuddivisioni amministrative.\nQuesta provincia \u00e8 composta da 9 distretti, divisi in 32 comuni"}
{"id": "1330201", "revid": "124985744", "url": "https://it.wikipedia.org/wiki?curid=1330201", "title": "Arcigremio della Mercede", "text": "L'Arcigremio della Beata Vergine Maria della Mercede \u00e8 un'antica corporazione di arti e mestieri (\"gremio\") della citt\u00e0 di Sassari.\nStoria.\nIl convento dei mercedari venne costruito a Sassari grazie ad una donazione testamentaria di don Gavino Marongiu Gambella, morto nel 1610, e i frati ebbero una prima sede gi\u00e0 dal 1615 nella zona della citt\u00e0 nota come \"Patio grande\", situata a breve distanza dalla fontana del Rosello. In seguito i frati si trasferirono prima presso la chiesetta di Sant'Eusebio, posta al di fuori delle mura cittadine in prossimit\u00e0 della \"porta di Santu Flaxiu\" (di San Biagio), odierna porta di Sant'Antonio Abate, e dal 1620 ottennero il trasferimento presso la chiesa di San Paolo \"extramuros\".\nI padri mercedari fondarono una confraternita laicale intitolata alla Vergine santissima della Mercede, che ebbe il compito di raccogliere fondi con la questua per la redenzione degli schiavi. La confraternita esisteva gi\u00e0 nel 1653, data cui fanno riferimento alcune fonti.\nIl convento venne soppresso nel 1836 in seguito alla costruzione del cimitero presso gli \"orti di Calamaxiu\", confinanti con la chiesa, e la confraternita si trov\u00f2 priva di guida. Nel febbraio del 1848 si trasform\u00f2 in Gremio della Mercede, mantenendo come patrona la Madonna della Mercede. La Festa patronale \u00e8 una delle feste religiose pi\u00f9 popolari e partecipate della Citt\u00e0 di Sassari. \nLa citt\u00e0 di Sassari, come l'intera Sardegna, \u00e8 devota alla Madonna della Mercede. \nIl presidente dell'Arcigremio della Mercede mantenne il titolo di \"obriere\" o \"operaio\" \"maggiore\" (\"lu paraju\"), che aveva nell'antica confraternita, quando veniva nominato dal superiore dei mercedari per la Sardegna.\nNel 1869 fu redatto lo statuto, andato in seguito distrutto da un incendio. In seguito alle precarie condizioni della sede nella chiesa di San Paolo, alla fine del secolo l'Arcigremio della Mercede si trasfer\u00ec nella chiesa di Santa Maria di Betlem. A partire almeno dal 1874 l'Arcigremio curava la festa patronale della Madonna della Mercede nella prima domenica di settembre, con la relativa processione; oggi la festa si celebra solennemente la prima domenica di ottobre con grande concorso di fedeli, nonostante la ricorrenza liturgica della Madonna della Mercede sia il 24 settembre.\nIl 27 settembre del 1903 venne benedetta la nuova bandiera dell'Arcigremio della Mercede nella chiesa di Santa Maria di Betlem nel 1952 venne approvato il suo nuovo statuto-regolamento.\nNel 1979 l'attuale Arcigremio fu tra i fondatori dell'Intergremio Citt\u00e0 di Sassari. Ad oggi l'Arcigremio non fa pi\u00f9 parte dell'intergremio, come non ne fa pi\u00f9 parte il gremio dei massai.\nIl 4 giugno del 1982 la sede dell'Arcigremio della Mercede venne trasferita nella chiesa parrocchiale di San Giuseppe, dove il simulacro della Vergine Santissima della Mercede \u00e8 ospitato nella prima cappella a destra, dedicata al santo gesuita San Luigi Gonzaga. Nella cappella \u00e8 custodito anche il Candeliere dell'Arcigremio.\nL'11 febbraio del 1985 il maestro generale dei mercedari aggreg\u00f2 il gremio all'ordine, concesse il titolo di \"Arcigremio\" ed il 5 ottobre del 1985 incoron\u00f2 personalmente il venerato simulacro della Madonna.\nIl 12 luglio 2016, con votazione unanime, il Consiglio Comunale di Sassari (con la precedente approvazione dell'Intergremio) ha votato a favore dell'ammissione dell'Arcigremio alla Faradda di li candareri a partire dall'edizione del 2017, salvo poi modificare il regolamento delle iniziali condizioni e prescrizioni della Commissione Storica; l'Arcigremio \u00e8 perci\u00f2 costretto a rinunciare a partecipare alla discesa per motivi legati al nome dell'Arcigremio e al vestiario.\nDivisa e simboli.\nL'Arcigremio della Mercede ha la Bandiera di colore bianco.\nI Gremianti indossano una cappa bianca, un frac nero con ricami alle maniche e una spilla riportante lo stemma dell'Ordine della Mercede, la spada e un corpetto di broccato con bottoni tipici dell'artigianato sardo.\nL'obriere non indossa la cappa a differenza degli altri gremianti ma porta la fascia.\nCandeliere.\nIl Candeliere dell'Arcigremio \u00e8 stato solennemente benedetto l'8 dicembre 2006 dal Vicario Generale dell'Arcidiocesi di Sassari, delegato per l'occasione dall'Arcivescovo di Sassari.\nInteramente dipinto in stile \"marmorino\" di colore verde acqua, il candeliere reca al centro del fusto l'Immagine della Madonna della Mercede. Il Capitello \u00e8 esagonale e in ogni faccia reca una finta edicola con timpano in cui sono presenti le immagini dei Santi Mercedari.\nIl Candeliere verr\u00e0 ornato da una corona di bandiere rosse e gialle, a ricordo dei colori dello stemma Mercedario, su cui svetter\u00e0 una bandiera bianca con l'immagine della Beata Vergine Maria della Mercede, Patrona dell'Arcigremio."}
{"id": "1330208", "revid": "1728", "url": "https://it.wikipedia.org/wiki?curid=1330208", "title": "Siba shakib", "text": ""}
{"id": "1330210", "revid": "306856", "url": "https://it.wikipedia.org/wiki?curid=1330210", "title": "Gustavo Giovannoni", "text": "Gli studi.\nSeguace di Camillo Boito, subito dopo la laurea in ingegneria civile conseguita nel 1895 presso l'Universit\u00e0 di Roma, orienta la sua attivit\u00e0 verso due direzioni prevalenti: quella professionale e quella accademica, che intraprende come assistente nella Scuola d'Ingegneria. Contemporaneamente si dedica agli studi storici e artistici con particolare interesse per quelli di storia dell'architettura.\nLa professione.\nGiovannoni, oltre ad essere storico e critico dell'architettura, ingegnere, architetto e urbanista, \u00e8 molto attivo nel campo didattico e organizzativo. Da Ojetti fu considerato il \"maggiore conoscitore\" della storia dell'architettura italiana. Nel 1913 assume la cattedra di architettura generale nella \"Regia Scuola di Applicazione per Ingegneri\"; fra il 1914 e il 1915 \u00e8 reggente, insieme a Leo Montecchi, della Polisportiva S.P. Lazio, societ\u00e0 della quale era anche socio; fra il 1927 e il 1935 dirige invece la \"Scuola di Architettura di Roma\" ed \u00e8 fra i principali promotori della prima Facolt\u00e0 universitaria d'architettura in Italia (quella di Roma), nella quale ricopre la cattedra di \"Rilievo e Restauro dei monumenti\".\nCome docente e come studioso rivolge l'attenzione alla citt\u00e0 moderna, dando rilievo alla formazione e alla diffusione di una coscienza urbanistica che alimenta soprattutto fra i giovani. Ha modo di realizzare molte sue idee nella revisione architettonica di Forl\u00ec, che deve diventare, come \"Citt\u00e0 del Duce\", una vetrina del regime fascista, una piccola Roma.\nGiovannoni si impegna nella promozione e nell'organizzazione di attivit\u00e0 culturali; collabora alla fondazione dell\"'Istituto di Studi Romani\"; \u00e8 membro del Consiglio Direttivo della \"Societ\u00e0 Filologica Romana\" ed \u00e8 socio di molti istituti accademici, come la \"Societ\u00e0 Romana di Storia Patria\". I suoi primi interventi riguardano progetti di alcuni edifici destinati ad attivit\u00e0 produttive e costruzioni residenziali.\nNel 1921 in collaborazione con Marcello Piacentini fond\u00f2 la rivista \"Architettura e arti decorative\", che usc\u00ec fino al 1931.\nIl pensiero e il metodo.\nNella prima met\u00e0 del Novecento l'interesse della cultura storica, incentrato fino ad allora sul monumento in quanto opera esemplare, cominciava ad allargarsi al suo intorno, cio\u00e8 all'ambiente, che veniva a essere considerato la \"cornice\", apprezzata per i suoi specifici valori (\"monumento d'ambiente\"). I contributi principali provenivano dall'urbanistica moderna dei paesi tedeschi e dall'interesse per l\"'ambiente umanizzato\", concetto preponderante della corrente di pensiero inglese che ha come protagonisti August Pugin, John Ruskin e William Morris.\nNella propria ricerca, Giovannoni si occup\u00f2 degli aspetti costruttivi e stilistici, facendo luce su problemi di tipo architettonico e spaziale, riuscendo cos\u00ec ad accostarsi ad argomenti di storia dell'architettura e alle altre discipline artistiche.\nUn altro tema importante fu il rapporto tra il\" nuovo\" e l\"'antico\", cio\u00e8 tra storicit\u00e0 e contemporaneit\u00e0 degli edifici: in pratica propone degli adeguamenti funzionali per il nuovo e per l'antico. Ribadisce la propensione verso un \"restauro filologico scientifico\" che conservi sia il monumento sia l'ambiente che lo circonda, rendendosi conto che nel restauro \u00e8 impossibile fissare dei criteri univoci.\nRiassumendo egli si colloca tra la \"corrente archeologica\", a favore di un mantenimento dello stato di fatto del monumento, e il restauro stilistico, che sostiene il ripristino di un ipotetico stato originario. Giovannoni favorisce le opere di consolidamento e di manutenzione, realizzabili attraverso l'uso di tecniche moderne, senza perdere mai di vista il rispetto per tutte le parti. Il suo metodo consiste nel prevedere gli interventi possibili del restauro: \"consolidamento\", \"anastilosi\", \"liberazione\", \"completamento\" e \"innovazione\".\nCitazioni e commenti.\nGustavo Giovannoni circa l'impostazione didattica della Scuola di Architettura di Roma:\n\"Non confondiamo due argomenti diversissimi, quali quelle delle tendenze stilistiche e dell'indirizzo didattico. [...] il mio pensiero: bando alle mode effimere [...] e ricerca di un razionalismo costruttivo, senza che questa ricerca ci faccia rompere i ponti con il passato ed interrompa il filo di una mirabile tradizione continua per la quale ancora in parte l'Italia domina il mondo. [...] L'architetto deve essere anzitutto un costruttore e dalla struttura profondamente intesa devono derivare le forme: fare l'inverso con l'immaginare la composizione astratta, il prospetto vuoto [\u2026] \u00e8 procedimento irrazionale, da cui il giovane non riuscir\u00e0 mai pi\u00f9 a guarire.\"\nAltro.\nFu impegnato nel post terremoto del 1915 in una apposita commissione dell'Universit\u00e0 e in numerosi progetti di ricostruzione di scuole e villaggi.\nDal 1921 al 1926 assume la direzione della sezione romana del Club Alpino Italiano e segue la realizzazione di molti rifugi sull'Appennino, specie in Abruzzo.\nFece parte del primo Consiglio di Amministrazione del Parco nazionale d'Abruzzo, istituito nel 1923 grazie anche al suo contributo, con la presidenza dell'on. Erminio Sipari.\nNel 1939 fonda il Centro di Studi per la Storia dell\u2019Architettura fondato a Roma presso la Casa dei Crescenzi in via del Teatro Marcello."}
{"id": "1330214", "revid": "201428", "url": "https://it.wikipedia.org/wiki?curid=1330214", "title": "Arcigremio", "text": ""}
{"id": "1330215", "revid": "38120", "url": "https://it.wikipedia.org/wiki?curid=1330215", "title": "Oscar alla memoria Irving G. Thalberg", "text": ""}
{"id": "1330216", "revid": "201428", "url": "https://it.wikipedia.org/wiki?curid=1330216", "title": "Gremio della Mercede", "text": ""}
{"id": "1330217", "revid": "14691", "url": "https://it.wikipedia.org/wiki?curid=1330217", "title": "Coleotteri delle nebbie", "text": ""}
{"id": "1330218", "revid": "14691", "url": "https://it.wikipedia.org/wiki?curid=1330218", "title": "Coleottero del deserto", "text": ""}
{"id": "1330220", "revid": "14691", "url": "https://it.wikipedia.org/wiki?curid=1330220", "title": "Coleotteri del deserto", "text": ""}
{"id": "1330221", "revid": "14691", "url": "https://it.wikipedia.org/wiki?curid=1330221", "title": "Coleotteri del Namib", "text": ""}
{"id": "1330233", "revid": "11266", "url": "https://it.wikipedia.org/wiki?curid=1330233", "title": "Confartigianato Imprese", "text": ""}
{"id": "1330234", "revid": "1305772", "url": "https://it.wikipedia.org/wiki?curid=1330234", "title": "Propoli", "text": "La pr\u00f2poli () \u00e8 una sostanza resinosa che le api raccolgono dalle gemme e dalla corteccia delle piante. Si tratta quindi di una sostanza di origine prettamente vegetale anche se le api, dopo il raccolto, la elaborano con l'aggiunta di cera, polline ed enzimi prodotti dal loro stesso organismo. Il colore pu\u00f2 variare moltissimo nelle tonalit\u00e0 del giallo, del rosso, del marrone e del nero. L'odore \u00e8 fortemente aromatico a seconda della pianta da cui viene attinta. La raccolta della propoli \u00e8 possibile solo in giornate soleggiate e sufficientemente calde, cos\u00ec da permettere alle api di staccare pezzetti di resina dai rami degli alberi, diventando pi\u00f9 malleabile.\nEtimologia.\nIl nome propoli deriva dal greco \u03c0\u03c1\u03cc\u03c0\u03bf\u03bb\u03b9\u03c2, composto da \u03c0\u03c1\u03cc \"pro\" \"davanti\" e \u03c0\u03cc\u03bb\u03b9\u03c2 \"polis\" \"citt\u00e0\", ovvero \u00abdavanti alla citt\u00e0\u00bb; tale parola, in senso figurato, assume il significato di \"difensore della citt\u00e0\". Il termine \u00e8 stato usato da Aristotele e da Plinio il Vecchio nella sua \"Naturalis historia\" per indicare la resina trattata dalle api; queste ultime, difatti, lo utilizzano per difendere la loro citt\u00e0 (l'alveare) dai pericoli che possono minacciarla, quali le malattie ed i predatori.\nOrigine.\nEsistono diverse teorie sull'origine della propoli. La pi\u00f9 accreditata attualmente \u00e8 quella formulata da Rosch, che ha osservato le api raccogliere le resine dagli alberi con le mandibole per poi elaborarle con le zampe anteriori, mediane e posteriori fino a condurle nella borsa pollinica di quest'ultimo paio di zampe. Per evitare di imbrattarsi, l'ape produce enzimi specifici e rigurgita polline, impastando il tutto in pallottole pi\u00f9 piccole rispetto a quelle di solo polline. Sia la raccolta sia le operazioni per liberarsi del carico, eseguite con l'aiuto di altre api una volta che la bottinatrice rientra nell'alveare, richiedono diverse ore di lavoro. Tra i generi vegetali pi\u00f9 produttivi da questo punto di vista, relativamente alle nostre latitudini, vengono annoverati pioppi (\"Populus \" spp), salici (\"Salix\" spp), betulle (\"Betula\" spp), ontani (\"Alnus\" spp), nocciolo (\"Corylus avellana\"), querce (\"Quercus\" spp), faggio (\"Fagus sylvatica\"), ippocastano (\"Aesculus hippocastanum\"), frassini (\" Fraxinus\" spp), pini (\"Pinus\" spp), abeti (\"Abies\" spp), pruni (\"Prunus\" spp). La teoria che ipotizza un'origine della propoli interna all'alveare \u00e8 meno accreditata in quanto non \u00e8 stata ancora dimostrata.\nComposizione.\n\u00c8 impossibile definire una composizione esatta ed universalmente valida della propoli, in quanto essa \u00e8 estremamente variabile a seconda della vegetazione di origine, della stagione e di molti altri fattori. Nel corso di numerosi studi su propoli di varia origine sono stati identificati pi\u00f9 di 150 diversi composti biochimici ed altri ne vengono scoperti ancora oggi.\nPer semplificare possiamo suddividere i principali componenti in cinque grandi gruppi:\nEntrando in dettaglio tra le componenti di maggiore interesse possiamo citare:\nI flavonoidi.\nParticolare menzione merita il gruppo dei flavonoidi che sono contenuti in grande quantit\u00e0 nella propoli (fino al 20% del peso). L'ape modifica la struttura dei flavonoidi, originariamente presenti nelle piante, togliendo gli zuccheri contenuti nel composto organico grazie agli enzimi prodotti dalle sue ghiandole salivari.\nRaccolta e produzione.\nLa propoli si pu\u00f2 produrre in due maniere radicalmente differenti. La \"raccolta naturale\" consiste nel rimuovere con un apposito raschietto tutta la propoli che le api hanno depositato in giro per l'alveare. L'operazione, detta \"raschiatura\", permette di ottenere quantitativi moderati di scarsa qualit\u00e0, poich\u00e9 vengono inglobati anche pezzetti di legno, resti di api morte, cera e altre impurit\u00e0. Tale metodo \u00e8 quindi inadeguato per obiettivi commerciali e pu\u00f2 essere invece adottato per uso familiare o artigianale. La \"raccolta artificiale,\" invece, viene praticata con vari metodi e strumenti sperimentati dagli apicoltori nel tempo, che permettono di ottenere propoli in quantit\u00e0 e qualit\u00e0 adeguata agli usi commerciali.\nUtilizzo.\nDa parte dell'ape.\nLe api utilizzano la propoli per irrobustire i favi, creando sui bordi delle cellette una specie di \"rete\" che le rinforza e per rivestire le pareti interne delle celle utilizzate per la deposizione delle uova e l'allevamento delle larve. Viene utilizzata anche per sigillare l'arnia, chiudendo tutte le piccole fessure comunicanti con l'esterno e quegli spazi interni che non consentono il passaggio delle api (spazio d'ape), per rivestire, mummificandoli, i cadaveri di animali morti all'interno dell'alveare (api e predatori) che le api non riescono ad espellere, per costruire barriere di difesa e, molto importante, per ridurre alla giusta misura il foro di volo, specie in vista dell'inverno.\nIn sintesi la propoli viene utilizzata insieme alla cera come materiale da costruzione, come isolante e come rivestimento protettivo per tutte le superfici interne dell'alveare. Dal punto di vista sanitario la propoli svolge le funzioni di batteriostatico.\nDa parte dell'uomo.\n\u00c8 molto probabile che, presso gli Egizi, la propoli fosse una delle sostanze usate per la mummificazione (la \"resina\" che viene citata nelle fonti storiche). Pi\u00f9 tardi \u00e8 stata utilizzata come vernice per strumenti musicali dai , il pi\u00f9 famoso dei quali \u00e8 Antonio Stradivari.\nLa propoli viene utilizzata in apiterapia, disciplina ancora relegata ad un ruolo di secondo piano all'interno delle medicine alternative, anche se negli ultimi anni si sono incrementati notevolmente gli studi scientifici da parte della medicina.\nViene utilizzata anche nella produzione di caramelle e in soluzione alcolica contro il mal di gola e le infezioni orali.\nIn virt\u00f9 delle innumerevoli attivit\u00e0 benefiche, prodotti a base di propoli sono ammessi anche in agricoltura per la difesa delle colture. In particolare, si sfruttano le seguenti azioni:\nPropriet\u00e0 mediche.\nLa propoli ha propriet\u00e0:"}
{"id": "1330239", "revid": "486946", "url": "https://it.wikipedia.org/wiki?curid=1330239", "title": "Opt-in", "text": ""}
{"id": "1330240", "revid": "18057", "url": "https://it.wikipedia.org/wiki?curid=1330240", "title": "Caciocavallo podolico campano", "text": ""}
{"id": "1330242", "revid": "1457847", "url": "https://it.wikipedia.org/wiki?curid=1330242", "title": "Permission marketing", "text": "Il permission marketing \u00e8 una strategia di marketing che disciplina l'assenso del destinatario alle comunicazioni commerciali di un'azienda.\nOpt-out.\nCon il termine inglese \"opt-out\" (in cui \"opt\" \u00e8 l'abbreviazione di \"option\": opzione), traducibile in italiano come \"rinuncia\" o \"deroga\", ci si riferisce ad un concetto della comunicazione commerciale diretta, secondo cui il destinatario di una comunicazione commerciale non desiderata ha la possibilit\u00e0 di rifiutare di ricevere ulteriori invii in futuro. In mancanza di tale rifiuto, e in virt\u00f9 di una sorta di silenzio-assenso, pu\u00f2 continuare a essere destinatario di questo tipo di comunicazioni.\nI metodi di \"opt-out\" sono quindi i metodi con cui un individuo pu\u00f2 evitare di ricevere informazioni su prodotti o servizi non desiderati. Un esempio molto comune di \"opt-out\" \u00e8 l'apposizione della scritta \"Niente pubblicit\u00e0\", o simili, sulla cassetta della posta di casa, in modo da evitare l'inserimento non desiderato di d\u00e9pliant pubblicitari.\nOpt-in.\nSi definisce \"opt-in\" quando la comunicazione commerciale pu\u00f2 essere indirizzata soltanto a chi abbia preventivamente manifestato il consenso a riceverla. I metodi di \"opt-in\" sono i metodi con cui un individuo pu\u00f2 esprimere il consenso al ricevimento di informazioni su prodotti o servizi non desiderati. Un esempio molto comune di \"opt-in\" \u00e8 l'invio di una e-mail per confermare la propria volont\u00e0 di ricevere un servizio che potrebbe essere stato attivato senza esplicito assenso. Questo metodo prende il nome di \"double opt-in\"."}
{"id": "1330243", "revid": "438678", "url": "https://it.wikipedia.org/wiki?curid=1330243", "title": "Le sette probabilit\u00e0", "text": "Le sette probabilit\u00e0 (\"Seven Chances\") \u00e8 un film del 1925 diretto da Buster Keaton.\nTrama.\nJames Shannon \u00e8 il partner di una societ\u00e0 finanziaria sull'orlo del fallimento, quando un avvocato gli mostra il testamento del nonno defunto. James erediter\u00e0 sette milioni di dollari a patto di sposarsi entro le 19:00 del suo ventisettesimo compleanno, ovvero il giorno stesso.\nJames propone subito a Mary, la donna che ama da oltre un anno ma a cui ancora non \u00e8 riuscito a dichiarare il suo amore, di sposarlo. Questa accetta l\u00ec per l\u00ec, ma poi rifiuta credendo di essere solo una scusa per arrivare ai soldi.\nInsieme al socio Billy e all'avvocato decidono allora di provare al Country Club. L\u00ec stilano una lista di sette ragazze, sette probabilit\u00e0 per sposarsi. Tutte rifiutano James, il quale comincia a chiedere la mano a chiunque indossi una gonna.\nIl suo socio Billy decide di mettere un annuncio sul giornale: la donna che si presenter\u00e0 alle 17:00 in chiesa avr\u00e0 in sposo un uomo da sette milioni di dollari. Ma le conseguenze di questo annuncio provocheranno inconvenienti a non finire."}
{"id": "1330245", "revid": "767487", "url": "https://it.wikipedia.org/wiki?curid=1330245", "title": "Moog (film)", "text": "Moog \u00e8 un documentario del 2004 diretto da Hans Fjellestad, incentrato sulla figura di Robert Moog, l'inventore del sintetizzatore.\nTrama.\nAlcuni musicisti che hanno fatto del sintetizzatore uno dei propri cavalli di battaglia, dialogano con Robert Moog, scomparso l'anno successivo.\nDistribuzione.\nLa pellicola \u00e8 stata fatta uscire appositamente nel 2004, per celebrare i cinquant'anni di vita della casa discografica del musicista, fondata nel 1954."}
{"id": "1330246", "revid": "228587", "url": "https://it.wikipedia.org/wiki?curid=1330246", "title": "Animetal Marathon III", "text": " \u00e8 il terzo album della band giapponese heavy metal Animetal. Il tema principale dell'album \u00e8 la Ultra Series, prodotto da Tsuburaya Productions e Eiji Tsuburaya."}
{"id": "1330251", "revid": "17654", "url": "https://it.wikipedia.org/wiki?curid=1330251", "title": "Cecil Louis Troughton Smith", "text": ""}
{"id": "1330254", "revid": "80339", "url": "https://it.wikipedia.org/wiki?curid=1330254", "title": "Nikolaevsk na Amure", "text": ""}
{"id": "1330257", "revid": "1123217", "url": "https://it.wikipedia.org/wiki?curid=1330257", "title": "Saccharomycetes", "text": ""}
{"id": "1330258", "revid": "106908", "url": "https://it.wikipedia.org/wiki?curid=1330258", "title": "Dzong", "text": "Lo Dzong (lingua dzongkha: \u0f62\u0fab\u0f7c\u0f44\u0f0b, \"fortezza\") \u00e8 una tipica costruzione diffusa nel Bhutan con funzione di centro religioso, militare, burocratico, amministrativo e sociale dei vari distretti.\nSvolge tra l'altro funzioni di prefettura e di palazzo di giustizia: i cittadini si rivolgono allo dzong per chiedere un permesso o per affrontare una questione legale.\nLe stanze all'interno dello dzong sono divise tra amministrative (come l'ufficio del \"penlop\", il governatore) e quelle con funzioni religiose.\nGli dzong, per legge, devono essere costruiti rispettando (oltre alle regole di stile) la tradizione per cui \u00e8 l'ispirazione mistica dei lama a dettarne dimensioni e caratteristiche, mentre sono gli astrologi-indovini a decidere il giorno pi\u00f9 propizio per dare inizio ai lavori.\nAccanto a queste fortezze si svolgono i \"cham\", rappresentazioni in costume di ballo e teatro in cui i danzatori si muovono con vesti ocra e azzurre, indossando maschere che di solito rappresentano i vari animali, dai falconi alle tigri. Le trame variano, ma di solito il fine \u00e8 celebrare la sottomissione del diavolo e la liberazione dagli spiriti maligni.\nLo dzong pi\u00f9 celebre del Bhutan \u00e8 Tashichho Dzong di Thimphu, il pi\u00f9 grande monastero del regno: ci sono tutti i ministeri, l'assemblea nazionale, la sala del trono e la residenza estiva del Je Khenpo, massima autorit\u00e0 spirituale del Paese.\nTra gli dzong pi\u00f9 importanti c'\u00e8 lo dzong di Punakha, dove sono conservati i resti del fondatore del Bhutan, lo Shabdrung Ngawang Namgyal.\nCuriosit\u00e0.\nIl regista Bernardo Bertolucci ha girato molte scene del film \"Il piccolo Buddha\" nel Rinpung Dzong di Paro."}
{"id": "1330260", "revid": "174925", "url": "https://it.wikipedia.org/wiki?curid=1330260", "title": "Hans Valentin Hube", "text": ""}
{"id": "1330261", "revid": "326445", "url": "https://it.wikipedia.org/wiki?curid=1330261", "title": "Agglutinante", "text": ""}
{"id": "1330262", "revid": "363629", "url": "https://it.wikipedia.org/wiki?curid=1330262", "title": "Agglutinazione", "text": ""}
{"id": "1330264", "revid": "181699", "url": "https://it.wikipedia.org/wiki?curid=1330264", "title": "Hans Hube", "text": ""}
{"id": "1330265", "revid": "123903949", "url": "https://it.wikipedia.org/wiki?curid=1330265", "title": "La pietra di Marco Polo", "text": "La pietra di Marco Polo \u00e8 una serie televisiva italiana del 1982, con la regia di Aldo Lado.\nVenne trasmessa per la prima volta da Rai 2 nella stagione 1982/1983 all'interno del contenitore pomeridiano per ragazzi Tandem, condotto da Enza Samp\u00f2 e da Fabrizio Frizzi. Andava in onda nel primo pomeriggio del venerd\u00ec. In seguito fu mandata in onda, sempre dalla Rai, la domenica mattina. L'intera serie \u00e8 composta da 26 episodi divisi in 2 serie. \n\u00c8 stata trasmessa anche in Germania a partire dalla prima met\u00e0 del 1986, con il titolo \"Der Stein des Marco Polo\".\nTrama.\nLa pietra di Marco Polo \u00e8 ambientata e girata a Venezia e nella sua laguna. La serie TV racconta le avventure di un gruppo di 5 ragazzini veneziani, tra cui 4 fratelli, con una discreta predisposizione al cacciarsi nei guai. Spesso ne escono grazie a trovate frutto del loro legame e dello spirito di squadra che coinvolge i loro amici. Si giurano lealt\u00e0 e fedelt\u00e0 con il loro amuleto segreto, la pietra di Marco Polo, un frammento di vetro blu trasparente sul quale, tutti riuniti in soffitta e secondo il breve rito, pronunciano la formula/giuramento \"Uno in campo, tutti in campo, uno in laguna, tutti in laguna\".\nI personaggi.\nI ragazzini.\nDei sei figli della grande famiglia, i quattro pi\u00f9 giovani sono Adi, il pi\u00f9 piccolo Gianni, Marta e Malcolm. A loro si unisce spesso un discreto numero di amici e coetanei tra cui Valerio, il fidanzatino di Marta.\nProduzione.\nIl luogo in cui sono ambientate numerose scene in esterno, dove spesso appaiono gondole ed altre barche, \u00e8 lo Squero di San Trovaso.\nSigla.\nLa sigla del telefilm si intitola \"La pietra di Marco Polo\", scritta da Pino Donaggio e cantata da Nicola Di Pol.\nEpisodi.\nPrima serie\nSeconda serie\nEdizioni home video.\nLa serie completa \u00e8 stata pubblicata in un cofanetto di 4 DVD nel 2017 in Germania da Fernsehjuvelen con il titolo \"Der Stein des Marco Polo - Komplettbox\". Nei DVD sono disponibili l'audio italiano e le sigle originali italiane."}
{"id": "1330270", "revid": "30274", "url": "https://it.wikipedia.org/wiki?curid=1330270", "title": "Solennit\u00e0 (liturgia)", "text": ""}
{"id": "1330271", "revid": "729019", "url": "https://it.wikipedia.org/wiki?curid=1330271", "title": "Delicious Vinyl", "text": "Delicious Vinyl \u00e8 una casa discografica statunitense, attiva dal 1987, che ha pubblicato i dischi di vari artisti attivi nel campo della musica hip hop, dance e jazz. Tra di essi, si possono ricordare Tone L\u014dc, Young MC e Masta Ace, oltre al gruppo acid jazz dei The Brand New Heavies."}
{"id": "1330278", "revid": "2130303", "url": "https://it.wikipedia.org/wiki?curid=1330278", "title": "Chiesa di Nostra Signora del Suffragio e Santa Zita", "text": "La chiesa di Nostra Signora del Suffragio e Santa Zita \u00e8 una chiesa particolarmente importante della citt\u00e0 di Torino e situata nel quartiere San Donato, in via San Donato 33.\nSi tratta di una costruzione neoromanica, realizzata nel 1866 per iniziativa di Francesco Fa\u00e0 di Bruno.\nRappresenta il coronamento dell'attivit\u00e0 misericordiosa del beato Francesco Fa\u00e0 di Bruno che fond\u00f2 l'Opera di Santa Zita nel 1859; la congregazione delle suore minime di Nostra Signora del Suffragio, fondata dallo stesso Fa\u00e0 di Bruno nel 1881, trasse il suo nome dal titolo della chiesa.\nIl campanile (1881).\nIl suo campanile, con i suoi 83 metri, \u00e8 una delle costruzioni pi\u00f9 alte della citt\u00e0 di Torino. La sua progettazione fu inizialmente assegnata all'architetto vercellese Edoardo Arborio Mella da Francesco Fa\u00e0 di Bruno che, successivamente, decise invece di occuparsi personalmente della realizzazione della chiesa e del campanile nel suo complesso. I lavori al campanile cominciarono nel 1876 e terminarono nel 1881, realizzati in condizioni abbastanza difficili per l'epoca, poich\u00e9 la sua particolarit\u00e0 \u00e8 l'ampiezza della base di appena cinque metri, oltre che all'utilizzo di tecniche miste di costruzione. La prima parte infatti, \u00e8 a base quadrata, realizzata in muratura a mattoni pieni, mentre a met\u00e0 della struttura \u00e8 collocata la cella campanaria riportante delle bifore per ciascun lato, realizzata con 32 colonnine di ghisa per favorire il propagarsi del suono, nonch\u00e9 agevolare l'elasticit\u00e0 strutturale e contrastare la resistenza all'aria; la parte superiore \u00e8 a base ottagonale, riprendendo il prospetto della cupola ed \u00e8 realizzata con mattoni forati pi\u00f9 leggeri. I prospetti sono scanditi da monofore a tutto sesto, due cornici marcapiano e dai quattro quadranti dell'orologio il cui meccanismo \u00e8 ivi collocato. La guglia \u00e8 nuovamente realizzata in ghisa ed \u00e8 sormontata da un angelo dell'Apocalisse intento a suonare una tromba. &lt;br&gt;\nLa proverbiale elasticit\u00e0 della struttura fu messa alla prova dal rovinoso uragano che colp\u00ec la citt\u00e0 di Torino il 23 maggio 1953 (che spezz\u00f2 la guglia della Mole Antonelliana), dal quale, per\u00f2, il campanile usc\u00ec assolutamente indenne. \nSecondo una leggenda, l'altezza significativa dell'edificio \u00e8 dovuta ad un motivo curioso e prettamente sociale. Il Fa\u00e0 di Bruno voleva evitare che le lavoratrici e i lavoratori della citt\u00e0 venissero ingannati sull'orario di lavoro. Calcol\u00f2 cos\u00ec che un orologio di due metri di diametro collocato sulle quattro facce del campanile a circa 70 metri di altezza, sarebbe stato visibile in gran parte della citt\u00e0 e liberamente consultabile da tutti.\nNel corso del 2010, il campanile \u00e8 stato oggetto di un accurato restauro, al fine di rendere possibile la sua apertura al pubblico. Inoltre in alcuni periodi dell\u2019anno beneficia di una suggestiva illuminazione notturna, che lo rende visibile da distanze notevoli.\nInterno.\nL'interno \u00e8 a tre navate. Le due navate laterali sono sormontate da un matroneo. Attorno all'ultimo pilastro della navata destra vi \u00e8 il pulpito, in marmo bianco. La crociera del transetto \u00e8 sormontata da una cupola. Dietro l'altare della navata centrale vi \u00e8 la statua della Nostra Signora del Suffragio Universale, realizzata in un unico blocco di marmo di Carrara e firmata da Antonio Tortone.\nEntrando a destra si apre una cappella contenente l'urna con i resti del fondatore, il beato Francesco Fa\u00e0 di Bruno, e un affresco che lo raffigura."}
{"id": "1330281", "revid": "122973642", "url": "https://it.wikipedia.org/wiki?curid=1330281", "title": "Record italiani giovanili di nuoto", "text": "La seguente lista riporta i record italiani del nuoto per le varie categorie di et\u00e0."}
{"id": "1330283", "revid": "125772394", "url": "https://it.wikipedia.org/wiki?curid=1330283", "title": "Episodi di Will &amp; Grace (terza stagione)", "text": "La terza stagione della sit-com \"Will &amp; Grace\" \u00e8 andata in onda negli Stati Uniti d'America dal 12 ottobre 2000 al 17 maggio 2001 sul canale NBC. In Italia \u00e8 andata in onda a pagamento su TELE+ Bianco ed \u00e8 stata replicata in chiaro dal 25 agosto al 12 settembre 2003 su Italia 1.\nC'\u00e8 un nuovo Will.\nTrama.\nWill \u00e8 stufo dei continui scherzi di Karen e decide di tornare a New York, scoprendo che Jack non solo ha occupato il suo appartamento, ma lo ha anche rimpiazzato come migliore amico di Grace. Will diventa quindi geloso, finch\u00e9 Grace non gli assicura che il suo amore per lui non finir\u00e0 mai. Durante l'estate Grace ha frequentato sia Ben che Josh e pensa che sia l'ora di scegliere uno dei due. La sua scelta diventa pi\u00f9 semplice quando scopre che Jack \u00e8 andato a letto con Josh. Durante il viaggio di ritorno Karen lascia che Rosario venga incolpata al suo posto di avere contrabbandato alcune perle nere. Grace cerca di convincere Karen a fare scagionare Rosario, ricordandole quanto la donna faccia per lei ogni giorno.\nIl male minore.\nTrama.\nQuando qualcuno cerca di scassinare il suo appartamento Grace decide di andare a vivere con Will e Jack. Will non riesce a vivere con altre due persone, quindi dice ai suoi amici che uno dei due deve andarsene e sono loro a dovere scegliere chi. Dopo avere litigato per un po' Grace e Jack decidono che sar\u00e0 la donna a trasferirsi. Tuttavia, quando viene a sapere della decisione, Will chiede a Grace di rimanere a vivere con lui e suggerisce a Jack di trasferirsi nel vecchio appartamento della donna. Jack e Karen stanno ancora litigando, dato che il primo aveva cercato di farle causa. Will convince Karen a perdonare Jack che, nonostante in un primo momento non accetti le sue scuse, alla fine decide di perdonarla.\nStrane coppie.\nTrama.\nQuando Grace viene invitata in uno yacht club da Ben e vi trova anche Karen Rosario le rivela che Karen \u00e8 insicura perch\u00e9 sta raggiungendo la stessa et\u00e0 della prima moglie di Stan e ha paura che il marito la lasci. Grace decide quindi di fare un complimento all'amica per farle ritrovare la fiducia in s\u00e9, tuttavia quest'ultima pensa solo che Grace sia lesbica. Grace chiede a Ben di flirtare con Karen, ma ci\u00f2 fa ingelosire Stan che caccia Ben dallo yacht club. Will e Jack si recano negli Hamptons per quello che pensano sar\u00e0 un folle weekend gay, ma poi scoprono che tutti i loro amici festaioli si sono accasati e stanno crescendo bambini. Will si offre volontario insieme a Jack per fare da babysitter per la notte, ma, non soddisfatto di come vanno le cose, pensa che non sar\u00e0 mai un buon padre. Jack lo rassicura dicendogli che un giorno sar\u00e0 un padre perfetto, proprio come lo \u00e8 gi\u00e0 per lui.\nGay o non gay?\nTrama.\nGrace assume una giovane tirocinante nel suo ufficio che sembra venerare lei e il suo lavoro. Tuttavia la situazione cambia quando la ragazza inizia a seguire i passi di Karen. Nel frattempo Will sta cercando di creare un siparietto comico per un seminario per sensibilizzare la polizia sul tema dell'omosessualit\u00e0 e chiede a Jack e a due ragazze lesbiche di prenderne parte. Nonostante non vada d'accordo con le due donne Jack cerca di comportarsi educatamente con loro per dimostrare a Will le sue doti di attore. Tuttavia, quando Will prende in giro la voce del personaggio interpretato da Jack, il ragazzo perde la calma e insulta le due lesbiche di fronte ai poliziotti. Jack e Will iniziano un pesante litigio, di cui poi sono mortificati ma che si rivela comunque educativo per i poliziotti.\nIl ritorno di Jack.\nTrama.\nGrace capisce di non amare Ben e decide di interrompere la relazione con lui, ma quando ci prova lui fa sempre qualcosa che le fa cambiare idea. Alla fine, con l'aiuto di Karen, Grace si convince che in realt\u00e0 \u00e8 innamorata di Ben, che per\u00f2 la lascia. Jack mette in scena un nuovo numero di cabaret chiamato \"Jack 2000\", che per\u00f2 non riscuote successo finch\u00e9 Jack non inizia a prendere in giro la vita privata di Will. Will si sente insultato e tradito e decide di non raccontare pi\u00f9 nulla della sua vita privata a Jack. Quando non ha pi\u00f9 materiale divertente su Will lo spettacolo di Jack si rivela un fallimento e il ragazzo \u00e8 triste perch\u00e9 Will continua a essere arrabbiato con lui. Karen convince Will ad aiutare Jack, dandogli il permesso di raccontare anche i suoi momenti pi\u00f9 imbarazzanti, ma Jack, capendo che Will \u00e8 un buon amico, decide di non usarli.\nIl triangolo.\nTrama.\nUn vecchio fidanzato di Grace di nome Nicholas arriva in citt\u00e0 con la sua nuova ragazza e chiede a Grace di unirsi a loro per una cosa a tre. Quando Will e Karen ridono al pensiero di Grace in una cosa a tre la donna decide di farlo, ma cambia idea all'ultimo minuto. Jack inizia un nuovo lavoro da Banana Republic, dove incontra un bellissimo ragazzo di nome Matthew che per\u00f2 \u00e8 cos\u00ec intelligente da mettere in difficolt\u00e0 Jack. Jack chiede quindi aiuto a Will che gli suggerisce cosa dire tramite un microfono. Tuttavia Jack si rende conto di trovare Matthew molto noioso, mentre quest'ultimo capisce che Will \u00e8 il suo tipo e gli lascia il suo biglietto da visita.\nZingari, travestiti e... erba.\nTrama.\nDurante la cena di compleanno di Will il cameriere \u00e8 cos\u00ec maleducato con Grace che la ragazza si lamenta con il suo capo e ne causa il licenziamento. Sentendosi in colpa decide di assumerlo come assistente, ma poi scopre che il ragazzo spaccia marijuana nel suo ufficio. Will va da una veggente che sembra sapere tutto su di lui e finisce per crederle quando lei gli rivela che passer\u00e0 il resto della sua vita con un uomo che gi\u00e0 conosce di nome Jack. Will \u00e8 terrorizzato dal pensiero di passare il resto della sua vita con Jack, ma poi capisce che staranno sempre insieme ma solo come amici. Jack riesce finalmente a incontrare il suo idolo, Cher, in un bar, ma quando la scambia per una drag queen la cantante lo schiaffeggia.\nAnni '80 (prima parte).\nTrama.\nPer aiutare una ragazza confusa che non riesce a capire che il suo ragazzo \u00e8 gay Will e Grace le raccontano la storia di quando stavano insieme ai tempi del college.\nAnni '80 (seconda parte).\nTrama.\nWill e Grace continuano la loro storia, raccontando di come Will abbia ammesso di essere gay solo dopo avere chiesto a Grace di sposarlo e avere incontrato tutta la sua famiglia come suo fidanzato ufficiale.\nNessuno \u00e8 perfetto.\nTrama.\nGrace si rende conto di essere molto superficiale quando rompe con un ragazzo che le piaceva molto, solo perch\u00e9 quest'ultimo ha sei dita in un piede. La ragazza \u00e8 poi spaventata per la sua nuova relazione, quando una piccola operazione medica le lascia una brutta infezione sul labbro. Will e Jack scoprono che si stanno frequentando con lo stesso uomo. Karen cerca di comprare un regalo di Natale per il suo figliastro.\nCome una moglie.\nTrama.\nWill \u00e8 stufo di dovere pagare sempre per Grace; quando i due sono invitati alla cerimonia per l'unione civile dei loro amici Will si rifiuta di mettere il nome di Grace nel biglietto del regalo che ha comprato. I due litigano e alla fine Will le rivela di sentirsi come se fossero sposati e questo non gli sta bene. Alla fine riescono a fare pace, dopo avere letto un brano sull'amore durante la cerimonia, che esprime quello che i due provano l'uno per l'altro. Jack diventa dipendente dalla caffeina poich\u00e9 si \u00e8 invaghito di un ragazzo che lavora in un bar. Karen cerca di aiutarlo a disfarsi della sua dipendenza, ma entrambi sono in difficolt\u00e0 quando scoprono che alla cerimonia dei loro amici non viene servito alcool ma solo caff\u00e8.\nDivi e fans.\nTrama.\nWill e Grace incontrano Sandra Bernhard fingendosi interessati ad acquistare il suo appartamento. Jack partecipa a un'asta per comprare le scarpe da ginnastica di Britney Spears, mentre Karen cerca di sostenere il suo figliastro, Mason, in una gara di nuoto.\nAmore e follia.\nTrama.\nWill chiama finalmente Matt, il giornalista sportivo che aveva incontrato molto tempo prima da Banana Republic e i due si danno un appuntamento. Matt gli rivela che una delle cose che non gli piaceva del suo ex ragazzo \u00e8 che quest'ultimo non era appassionato di sport; Will cerca quindi di fingersi uno sportivo. Will cerca disperatamente di imparare a giocare a baseball allenandosi nelle gabbie da battuta, ma solo Grace riesce a colpire la palla. Will e Matt giocano a basket insieme e Matt capisce che Will non \u00e8 assolutamente un tipo sportivo. Will gli dice quindi la verit\u00e0 e Matt \u00e8 sorpreso che Will pensi che sia cos\u00ec superficiale, assicurandogli che i due si possono frequentare anche se Will non ama lo sport. Grace chiede alla sua terapista di scriverle una certificato che attesti che sia pazza, per non dovere fare parte di una giuria. Karen e Jack chiedono a Grace di decorare l'appartamento di Jack, ma dimostrano di essere dei clienti molto difficili. I due leggono accidentalmente il certificato della terapista e credono che Grace sia davvero pazza. Grace capisce che i due lo hanno letto il certificato e sfrutta la loro paura per decorare l'appartamento in santa pace. Quando ha finito il suo lavoro rivela a Jack e Karen la verit\u00e0, ma i due non le credono.\nMai dire gay.\nTrama.\nWill \u00e8 turbato quando il suo ragazzo, Matt, lo presenta al suo capo come suo fratello. La loro relazione entra quindi in crisi perch\u00e9 Matt non ha ancora fatto \"coming out\". Will cerca di rompere con Matt, ma sentendo di avere bisogno di affetto maschile cambia idea. Grace cerca di fargli capire che sta sbagliando. Quando il capo di Matt gli chiede esplicitamente se \u00e8 gay e Matt nega di esserlo di fronte a Will quest'ultimo (continuando a fingere di essere suo fratello) gli rivela che la loro \"relazione\" pu\u00f2 andare avanti solo se entrambi sono aperti e onesti l'uno con l'altro, sperando quindi che Matt decida di rivelare al suo capo di essere gay e di avere una relazione con Will, ma l'uomo non fa niente di tutto ci\u00f2. Will \u00e8 talmente disgustato che decide di rompere con lui. Karen \u00e8 turbata quando trova una copia del testamento di Stan e scopre che un terzo del suo denaro sar\u00e0 devoluto in beneficenza. La donna incolpa di tutto ci\u00f2 l'avvocato dal cuore tenero del marito: Will.\nRicordi di famiglia.\nTrama.\nDopo avere ricevuto una cartolina dalla mamma Jack si convince che il suo vero padre sia afroamericano. Will riesce finalmente a convincere Grace a disfarsi della vecchia macchina che suo zio le aveva lasciato e i due la vendono a una suora che ne ha bisogno per consegnare \"cheesecake\". Quando Grace cambia idea e rivuole indietro la sua macchina la suora le chiede quasi dieci volte il prezzo a cui l'aveva comprata. Will riesce a trovare un compromesso, promettendo alla suora che in cambio della macchina l'avrebbe accompagnata a sbrigare le sue commissioni. Karen scopre che Rosario la sta tradendo pulendo le case di altre persone. Karen litiga con la sua amica per la quale Rosario lavora in segreto e insieme decidono di giocarsi la domestica con una partita di biliardo: la vincitrice avrebbe ottenuto Rosario. Tuttavia la domestica \u00e8 talmente disgustata da decidere che non avrebbe pi\u00f9 lavorato per nessuna delle due. Karen \u00e8 dispiaciuta per la perdita della sua amata Rosie, finch\u00e9 quest'ultima non decide di ritornare.\nImbroglioni (prima parte).\nTrama.\nIl padre di Will, George, arriva a New York per fare visita non tanto a suo figlio quanto alla sua amante Tina. Grace \u00e8 sconvolta perch\u00e9 Will preferisce fare finta di niente, piuttosto che confrontarsi con suo padre. Anche George \u00e8 sorpreso quando Will lo invita a cena insieme alla sua amante e tutti passano la serata a parlare del tempo.\nImbroglioni (seconda parte).\nTrama.\nWill riesce finalmente a dire a suo padre quanto sia deluso. Nel frattempo Grace chiede a Karen la sua opinione riguardo al tradimento del padre di Will, ma la donna pensa che Grace le stia dicendo che \u00e8 Stanley ad avere un'amante. Karen chiede quindi a Jack di aiutarla a spiare suo marito.\nVita da... cani.\nTrama.\nWill si sta frequentando con un uomo di nome Paul, con il quale non riesce a rompere perch\u00e9 ama il suo cane, Pepper. Will cerca finalmente di lasciare Paul, ma quest'ultimo gli chiede di badare a Pepper per il weekend mentre lui \u00e8 via. Will \u00e8 felicissimo, ma poi \u00e8 sconvolto quando Pepper fugge. Will cerca di usare la scomparsa di Pepper per farsi lasciare da Paul, ma invece Paul cerca conforto in lui, suggerendogli di passare un weekend insieme. Will non riesce a dire di no, ma quando va a prendere Paul scopre che Pepper era in camera sua. Si scopre quindi che Paul usa Pepper per rimorchiare i ragazzi e organizza questo stratagemma ogni volta; Pepper ha infatti un chip di localizzazione ed \u00e8 addestrato a fuggire. Will riesce finalmente a rompere con lui. Grace incontra il nipote di Karen, un ragazzo molto carino di nome Sumner e tra i due nasce subito qualcosa. Quando Grace rivela a Karen di essere interessata a lui Karen le dice che Sumner \u00e8 sposato. Tuttavia Grace scopre che Karen sta mentendo e le chiede perch\u00e9. Karen le rivela di averle detto una bugia perch\u00e9 Sumner si approfitta delle donne e le usa per ottenere denaro, infatti \u00e8 anche andato in prigione per questo. Grace scopre presto che anche questa era una bugia ed \u00e8 dispiaciuta, pensando che Karen non la ritenga all'altezza di suo nipote. Quando Grace si confronta con Karen quest'ultima finalmente ammette che secondo lei \u00e8 Sumner a non essere all'altezza di Grace.\nPoker? Lei neanche mi piace.\nTrama.\nWill vuole cacciare Grace dalla sua settimanale serata di poker perch\u00e9 i suoi amici non sopportano come gioca, ma lei lo convince a darle un'ultima chance. Will \u00e8 incredulo nel vedere quanto Grace sia migliorata, ma quest'ultima ammette di avere barato. Quando Will minaccia di dire a tutti la verit\u00e0 Grace lo avverte che se decidesse di farlo lei dir\u00e0 a tutti che lui era d'accordo. Quando il loro amico Rob accusa Will di barare e i due iniziano a litigare Grace li interrompe, ammettendo che \u00e8 lei quella che sta barando. Alla fine si scopre che il litigio era solo una trappola, per fare s\u00ec che la donna confessasse. Karen \u00e8 incuriosita da una nuova operazione chirurgica per ingrandire le spalle, ma prima vuole che qualcun altro vi si sottoponga per accertarsi che funzioni. Karen e Jack persuadono quindi un'amica della donna, ossessionata dalla chirurgia estetica, a sottoporvisi. Karen \u00e8 sconvolta quando pensa che la sua amica sia morta durante l'operazione e lo diventa ancora di pi\u00f9 quando vede la sua amica uscire dalla sala operatoria con due bellissime spalle e quest'ultima le dice che erano le ultime protesi disponibili.\nVecchio piano.\nTrama.\nQuando ha paura che la sua amicizia con Will possa finire proprio come \u00e8 successo a una coppia di loro amici Grace compra d'impulso un pianoforte molto costoso. Grace spera che non solo questo oggetto condiviso impedir\u00e0 a Will di lasciarla, ma anche che i due possano riavvicinarsi suonandolo insieme. Quando Will preferisce uscire piuttosto che rimanere in casa a suonare il piano con lei Grace la prende sul personale e invita tutti gli amici di Will per una festa vecchio stile. Tuttavia, quando Will preferisce comunque uscire, Grace perde la pazienza e gli rivela tutte le sue paure. Will la conforta con una canzone su come il loro amore li terr\u00e0 sempre insieme e i due decidono di dare via il piano. Jack viene lasciato da Rocco e inizia a scrivere un romanzo d'amore per lavorare sul suo dolore. Karen scopre di eccitarsi leggendo l'opera di Jack e vuole leggere sempre pi\u00f9 pagine, ma quando l'amico torna insieme a Rocco il suo romanzo si interrompe. Karen quindi paga Rocco per fargli lasciare Jack, ma quest'ultimo scopre l'imbroglio ed \u00e8 troppo arrabbiato con lei per potere continuare a scrivere. Tuttavia, quando Karen offre dei soldi anche a lui, Jack torna a scrivere.\nLa mamma di Stan.\nTrama.\nKaren abbandona la sua odiata suocera Sylvia da Will che, insieme a Jack, la porta all'inaugurazione di una nuova discoteca gay. La vecchietta consiglia a Will, triste perch\u00e9 non riesce a trovare l'amore, che se vuole cambiare la sua vita deve prima cambiare se stesso. Will accoglie il suo consiglio e accetta di uscire con un ragazzo molto pi\u00f9 piccolo di lui che lavora in negozio di videonoleggio. Quando si rende conto di avere aiutato un gay a rimorchiare Sylvia \u00e8 sconvolta e pensa che andr\u00e0 all'inferno. Grace litiga con un ragazzo che abita nel loro stesso palazzo, Nathan, che aveva tolto la sua biancheria bagnata dalla lavatrice per metterci la propria. Alla fine Grace lo aiuta a farsi perdonare dalla sua ragazza, ma quando Nathan non ci riesce decide di provarci con Grace. Grace all'inizio \u00e8 riluttante, ma poi lui la bacia e la donna accetta di uscire con lui.\nAlice non balbetter\u00e0 pi\u00f9.\nTrama.\nGrace e Will partecipano al funerale di una ragazza che Grace era solita prendere in giro a scuola. Jack pensa di essere stato nominato per un premio al miglior cabarettista gay.\nStrani amori.\nTrama.\nGrace non riesce a credere di provare una forte attrazione per il suo rozzo vicino, Nathan, e tiene la loro relazione segreta. Anche Will si imbarazza a uscire con un ragazzo molto pi\u00f9 giovane, Scott, e tiene la relazione segreta. Quando Karen scopre entrambi i segreti e li rivela a Will e Grace i due decidono di rompere con i rispettivi ragazzi. Will ci riesce, ma Grace non riesce a contenersi e finisce per baciare Nathan invece che scaricarlo. Jack \u00e8 felice quando scopre che Val \u00e8 la sua fan numero uno, ma quando la donna inizia a stalkerarlo e si introduce nel suo letto la notte Jack si infuria e la caccia dal suo appartamento.\nFigli e amanti (prima parte).\nTrama.\nWill scopre che Grace sta ancora uscendo con Nathan ed \u00e8 disgustato. Diventa ancora pi\u00f9 furioso quando Nathan si trasferisce nel loro appartamento perch\u00e9 Grace ha scoperto che la sua ex fidanzata vive ancora con lui. Jack pensa finalmente di avere trovato suo padre ed \u00e8 eccitato al pensiero di conoscerlo, ma poi \u00e8 sconvolto quando scopre che l'uomo \u00e8 morto cinque anni prima. Will e Nathan diventano finalmente amici quando Will si commuove nel vedere come Nathan conforta un depresso Jack.\nFigli e amanti (seconda parte).\nTrama.\nWill continua a vedere in giro per il quartiere un ragazzo molto carino, che chiama il suo \"fidanzato immaginario\", ma con cui \u00e8 troppo timido per parlare. Jack scopre di avere un figlio, Elliott, nato dal campione di sperma che anni fa aveva donato a una banca del seme, quando il ragazzo tredicenne bussa alla sua porta per conoscere suo padre. Grace si rende conto che la sua relazione con Nathan si sta facendo seria e ha paura che essa possa rovinare la sua amicizia con Will. La donna organizza quindi un viaggio in Marocco con Will e rompe con Nathan in segreto. Quando Will scopre che Grace ha rovinato una relazione potenzialmente perfetta la convince a rimanere in citt\u00e0 con Nathan. Fortunatamente Will incontra il suo fidanzato immaginario all'aeroporto e Grace e Nathan si dichiarano il loro amore."}
{"id": "1330284", "revid": "201370", "url": "https://it.wikipedia.org/wiki?curid=1330284", "title": "Agenda Coscioni", "text": ""}
{"id": "1330287", "revid": "643494", "url": "https://it.wikipedia.org/wiki?curid=1330287", "title": "Episodi di Will &amp; Grace (quarta stagione)", "text": "La quarta stagione della sit-com \"Will &amp; Grace\" \u00e8 andata in onda negli Stati Uniti d'America dal 27 settembre 2001 al 16 maggio 2002 sul canale NBC. In Italia \u00e8 andata in onda a pagamento su TELE+ Bianco ed \u00e8 stata replicata in chiaro dal 22 dicembre 2003 al 30 gennaio 2004 su Italia 1.\nTra i due litiganti il terzo gode.\nTrama.\nWill ritorna in anticipo dal suo viaggio in Francia e diventa d'intralcio alla relazione tra Grace e Nathan (Woody Harrelson). Nathan si sente presto ignorato quando Grace passa tutto il suo tempo con Will, ma quando si intromette nella giornata di shopping dei due si rende conto di quanto sia importante la presenza di Will nella vita di Grace. Will torna a casa con un favoloso paio di jeans francesi che secondo lui sono da uomo, mentre tutti gli altri pensano che siano da donna. Jack \u00e8 preoccupato perch\u00e9 crede di non piacere a suo figlio Elliot (Michael Angarano), quindi decide di accompagnarlo a fare shopping per il suo ritorno a scuola. Elliot si prova vestiti che Jack gli consiglia, ma poi esita a comprarli, ammettendo alla fine di esserseli provati solo per fare piacere a Jack. Rosario (Shelley Morrison) ricorda a Karen che \u00e8 il loro quindicesimo anniversario come signora e domestica e Karen decide di regalarle qualcosa. Tuttavia, quando Rosario non riesce a decidere quali scarpe comprare, Karen \u00e8 sconcertata; alla fine la domestica le rivela che l'unica cosa che vuole per il loro anniversario \u00e8 passare pi\u00f9 tempo con lei. Karen scappa via, spaventata dalla possibilit\u00e0 di provare emozioni.\nPassato e... presenti.\nTrama.\nWill finge di non sentirsi minacciato quando Kevin (Adam Goldberg), un suo ex compagno di classe, inizia a lavorare nella sua compagnia. Tuttavia il ricordo di quando Kevin lo obbligava a fare i compiti al suo posto riaffiora quando l'uomo obbliga Will a scrivere un progetto per il suo cliente. All'inizio Will cerca di affrontare Kevin senza buoni risultati, tuttavia riuscir\u00e0 a vendicarsi scrivendo cose imbarazzanti nel progetto. Grace \u00e8 umiliata quando il suo regalo perfetto per il compleanno di Nathan viene completamente oscurato dalla motocicletta che gli regala Karen. Grace cerca quindi di competere con Karen, regalandogli qualcosa di molto pi\u00f9 costoso. Tuttavia, quando si rende conto che tutto ci\u00f2 che pu\u00f2 dare a Nathan \u00e8 il suo amore, il ragazzo le assicura che questo \u00e8 il pi\u00f9 bel regalo che abbia mai ricevuto.\nPadre ballerino... marito al fresco.\nTrama.\nIl figlio di Jack, Elliot, invita al ballo una sua compagna di classe, Nancy, ma la ragazza declina l'invito dicendogli di avere gi\u00e0 un accompagnatore. Jack convince quindi Grace ad accompagnare Elliot al ballo e si unisce a loro come chaperon. Durante il ballo i tre scoprono che il ragazzo di Nancy \u00e8 malato, quindi Jack incoraggia Elliot a chiedere alla ragazza di ballare, mentre Grace ripensa ai suoi orribili anni di liceo seduta sulle panchine con altre ragazzine perdenti. Jack cerca di insegnare a Elliot a ballare, ma quando mettono la sua canzone preferita spinge via il ragazzo e inizia a ballare, diventando presto il centro dell'attenzione. All'inizio Elliot \u00e8 imbarazzato, ma poi riesce a fare amicizia con Nancy, la quale gli dice di capirlo perch\u00e9 anche i suoi genitori sono gay. Karen si diverte a fare scherzi telefonici a Will, il suo avvocato, chiamandolo continuamente per false emergenze. Tuttavia, quando due agenti dell'FBI aprono un'indagine su suo marito, Karen chiama Will per una vera emergenza, ma l'uomo non le crede. Quando i due agenti arrivano nel suo ufficio Will si prende gioco di loro, pensando che siano due attori pagati da Karen. Will capir\u00e0 che non si tratta di uno scherzo quando vede alla tv la notizia che Stanley \u00e8 stato arrestato.\nGalera blues.\nTrama.\nDopo che Stan viene arrestato per evasione fiscale il gruppo di amici va a fargli visita in prigione. Dopo la visita Karen chiede a Grace di rimanere a dormire a casa sua. Grace accetta per aiutare l'amica, ma dopo che la donna ha provato tutti gli agi della sua villa Karen non riesce pi\u00f9 a mandarla via. Will, essendo l'avvocato di Stan, deve fare i conti con la sua ansia da prestazione durante un'intervista in TV. Jack gli consiglia quindi di migliorare le sue abilit\u00e0 di comunicazione frequentando un corso di recitazione tenuto da un'autoritaria insegnante. Will riuscir\u00e0 a superare le sue paure e a parlare abilmente davanti alla telecamera.\nNon solo sesso.\nTrama.\nCon un astuto stratagemma Jack cerca di ottenere un giorno libero dal suo lavoro di commesso da Barney's. Sapendo infatti che la sua responsabile ha una cotta per Will, mentre quest'ultimo vorrebbe fare il modello per il catalogo del negozio, Jack li manipola e organizza loro un \"appuntamento\", senza che nessuno dei due sia a conoscenza delle vere intenzioni dell'altro. Grace paragona le proprie esperienze sessuali con quelle del suo ragazzo Nathan ed entrambi sono preoccupati quando scoprono che Grace ha avuto molti pi\u00f9 partner, ma Nathan ha avuto rapporti sessuali molte pi\u00f9 volte. Karen approfitta delle loro insicurezze per creare una comica situazione, nella quale Grace cerca di dare a Nathan il miglior appagamento sessuale della sua vita, mentre Nathan vuole migliorare la sua comunicazione con Grace evitando del tutto il sesso.\nProposta di matrimonio.\nTrama.\nNathan chiede a Grace di sposarlo mentre stanno avendo un rapporto sessuale, ma lei gli dice che non \u00e8 cos\u00ec che si immaginava la sua proposta di matrimonio. Grace, dopo avere parlato con Will, capisce di volere in realt\u00e0 sposare Nathan e decide di fargli la proposta. Tuttavia Nathan ha cambiato idea e quando Grace gli chiede di sposarla lui rompe con lei, spezzandole il cuore. Will, Jack e Karen litigano per decidere chi di loro \u00e8 pi\u00f9 etico.\nIl letto, il bagno e oltre.\nTrama.\nGrace si crogiola nel suo letto, soffrendo per la rottura con Nathan. Will, Jack e Karen provano, a loro modo, a tirarla su di morale. Tuttavia, quando riesce a lasciare la sua camera e va in soggiorno, Grace ascolta un messaggio lasciato nella sua segreteria telefonica da un'agenzia di viaggi che sta organizzando un viaggio alle Bahamas per Nathan e per una ragazza di nome Suzie. Grace torna a letto e Karen chiede a Rosario di badare a lei, ma le due finiscono per guardare le diapositive di quando Grace era bambina. Karen, Jack e Will cercano di trascinare Grace sotto la doccia, ma la ragazza urla loro di fermarsi e li obbliga a pensare a tutte le cose tristi che stanno accadendo nella loro vita. Alla fine si riuniscono tutti insieme nel letto di Grace per guardare le sue diapositive.\nStelle e strisce.\nTrama.\nWill e Grace danno il loro supporto a due diversi candidati per le elezioni comunali: il primo appoggia il candidato gay, mentre la seconda la candidata ebrea. Entrambi organizzano la stessa sera una raccolta fondi per il rispettivo candidato nel loro appartamento. Tuttavia rimangono sconcertati quando scoprono che i loro candidati sono bigotti e conservatori. Jack \u00e8 triste perch\u00e9 Karen ed Elliot non vanno d'accordo, quindi li obbliga a passare del tempo insieme, mentre lui va a un provino per interpretare un cadavere nello show \"Six Feet Under\". Karen accusa Elliot di essere un santarellino e il ragazzo cerca di dimostrarle che non \u00e8 vero, facendo degli scherzi telefonici. Una volta tornato Jack \u00e8 felice di scoprire che Karen ed Elliot sono diventati amici.\n\u00c8 qui il party (prima parte).\nTrama.\nPiuttosto che passare il giorno del Ringraziamento separati Will e Grace si uniscono a Karen e Jack per un tour delle loro rispettive famiglie. Karen \u00e8 sconvolta quando fa visita a Stan in prigione e quest'ultimo le consiglia di andare a letto con altri uomini, ma in seguito decide di volere esplorare questa possibilit\u00e0. Grace diventa furiosa quando Jack rivela a sua madre che Nathan l'ha lasciata. La madre di Grace, felice per la notizia, si esibisce nel suo ballo \"Te l'avevo detto\" e Grace la insulta dicendole che non sa recitare. Jack porta suo figlio Elliot dal suo patrigno che \u00e8 molto accogliente con entrambi; tuttavia Jack non sembra rendersi conto della sua gentilezza ed \u00e8 infastidito da ogni singola cosa che il suo patrigno fa o dice. Will e suo fratello competono per decidere chi dei due potr\u00e0 dare buca alla loro madre per il Ringraziamento. Alla fine il fratello di Will chiede direttamente alla madre di scegliere chi dei due deve rimanere e, quando sua madre non lo sceglie, Will \u00e8 dispiaciuto. Prima di iniziare il loro \"tour\" il gruppo aveva lasciato a Rosario l'incarico di badare al tacchino arrosto, ma la donna inizia a mangiarlo.\n\u00c8 qui il party (seconda parte).\nTrama.\nQuando tornano a casa per la cena Rosario incoraggia il quartetto a risolvere i loro problemi con le rispettive famiglie, cos\u00ec poi potranno passare una serena festa del Ringrazimento. Karen dice a Stan di amarlo e che non vuole dormire con altri uomini; Grace si scusa con sua madre e le dice di non apprezzare il suo fastidioso balletto; Jack e il suo patrigno cercano di iniziare una nuova relazione; la madre di Will lo rassicura dicendogli che \u00e8 lui il suo figlio preferito. Rosario finisce tutto il tacchino.\nGli affari sono affari.\nTrama.\nWill viene usato come ripiego da un ragazzo e, quando incontra in palestra un uomo che anni prima aveva trattato allo stesso modo, decide di scusarsi. Tuttavia \u00e8 sconvolto quando scopre che i due uomini stanno insieme. Jack inizia a usare uno slogan per fare allenamento, ma scopre presto che un personal trainer della palestra lo sta gi\u00e0 usando. Karen incoraggia Grace a chiederle un prestito per espandere la sua attivit\u00e0, ma poi rifiuta la sua richiesta e le chiede di fare una vera e propria presentazione. Per vendicarsi, quando Karen rimane intrappolata nell'ascensore, Grace non la libera subito, finch\u00e9 Karen non ammette di avere delle buone ragioni economiche per impedire a Grace di ingrandire la sua attivit\u00e0.\nBalle di Natale.\nTrama.\nWill sta uscendo con un nuovo ragazzo di nome Robert, un ballerino di danza classica, ma preferisce non presentarlo a Grace. Grace riesce furbescamente a invitare Robert a cena e Will \u00e8 imbarazzato per il modo appariscente con cui Robert si muove e analizza tutto quello che Grace dice su di lui. Will accusa Grace di essere una criticona, ma poi si rende conto che \u00e8 lui l'unico a sentirsi in imbarazzo e rompe con Robert. Jack riesce a ottenere l'incarico di arredare una delle vetrine di Barney's, ma con pessimi risultati. Quando la sua malvagia responsabile minaccia di licenziarlo Jack prega Babbo Natale di aiutarlo, mentre Karen chiede aiuto a Grace nonostante Jack le avesse rubato il lavoro da sotto il naso. Grace arreda la vetrina di Jack in segreto facendo un ottimo lavoro. Una volta vista la vetrina Jack pensa che sia un miracolo di Natale.\nGay e stalloni.\nTrama.\nGrace e Will incontrano Tina (Lesley Ann Warren), l'amante del padre di Will, che si lamenta per come sta andando la loro relazione. Grace propone a Will di organizzare un appuntamento al buio per Tina con un altro ragazzo, cos\u00ec che quest'ultima possa lasciare il padre di Will. Tuttavia il piano sembra fallire quando il ragazzo con cui Tina doveva uscire si tira indietro all'ultimo minuto. Grace e Will lo rimpiazzano velocemente con Larry (Tim Bagley), il loro amico gay, che riesce sorprendentemente ad affascinare Tina. Will \u00e8 felice per come sta andando l'appuntamento, finch\u00e9 Tina non inizia a parlare male di suo padre. Will, offeso, inizia a difenderlo, ricordando a Tina tutte le ragioni per cui lei lo ama. Ci\u00f2 persuade Tina a rifiutare Larry e a tornare dal padre di Will. Jack e Karen comprano uno stallone da corsa e decidono di farlo accoppiare, ma sono sconvolti quando scoprono che il cavallo \u00e8 gay. Karen decide di vendere all'asta l'inutile cavallo, ma all'ultimo minuto capisce di volergli bene e cambia idea.\nAmore dietro le sbarre.\nTrama.\nGrace accompagna Karen in prigione per fare visita a Stan e qui incontra un suo vecchio compagno di classe per cui aveva una cotta, Glen, che sta scontando una pena per frode immobiliare. Tuttavia Grace \u00e8 sconvolta quando scopre che l'uomo si sta solo approfittando di lei, come fa con molte altre donne. Nel frattempo, per fare un favore a Grace, Will accetta di diventare l'avvocato di Glen ed \u00e8 eccitato all'idea di tornare in tribunale. Tuttavia, quando Grace rompe con Glen e chiede a Will di lasciare perdere la causa, Will si rifiuta e riesce a scagionare l'uomo, ma poi gli dice di stare lontano da Grace. Rosario \u00e8 furiosa con Karen perch\u00e9 la donna non fa abbastanza visite a suo marito ed \u00e8 sconcertata quando Karen le dice che secondo lei stare in prigione non \u00e8 poi cos\u00ec tanto male. La domestica scommette quindi con Karen e Jack che i due non riusciranno a stare chiusi per tre giorni nella sua piccola camera. Karen accetta la scommessa, promettendo di visitare Stan ogni giorno se dovesse perdere. Karen e Jack soffrono insieme per tre giorni e sono quasi sul punto di vincere la scommessa, ma a due ore dalla fine Karen si rende conto che, se lei ha passato tre giorni orribili nella stanza di Rosario, stare in prigione dev'essere per forza difficile per Stan. La donna decide quindi di perdere la scommessa e va a fare visita a suo marito.\nL'apparenza inganna.\nTrama.\nGrace trascina Will al matrimonio del suo ex fidanzato ufficiale Danny (Tom Verica). Will \u00e8 stufo dei commenti che la gente fa quando dice di essere un avvocato, quindi decide di fingersi un giocatore di tennis professionista. Quando incontra un altro giocatore di tennis al matrimonio Will pensa che la sua bugia verr\u00e0 scoperta, ma il ragazzo sembra coprirlo. Una volta soli l'uomo gli rivela che anche lui sta fingendo poich\u00e9 in realt\u00e0 lavora per il fisco. Durante la cena di prova Grace fa un discorso divertente raccontando quanto Danny sia immaturo; il giorno dopo la promessa sposa di Danny, Sarah, sembra avere un ripensamento. Grace cerca di farle capire quanto Danny sia in realt\u00e0 fantastico e cerca di convincerla a non fuggire via; alla fine Grace \u00e8 cos\u00ec convincente da volere sposare lei stessa Danny. Sarah si decide a sposare Danny e quando l'uomo le tocca il sedere e alza il pollice verso i suoi amici Grace si ricorda perch\u00e9 l'ha lasciato. Quando Jack permette a suo figlio Elliott di tingersi i capelli di biondo la mamma del ragazzo, Bonny (Rosie O'Donnell), dice a Jack che non possono pi\u00f9 passare del tempo insieme. Karen rapisce Elliott e lo porta da Jack, ma quest'ultimo decide di riportarlo a casa. Jack e Bonnie litigano e Jack la accusa di avercela con gli omosessuali. Bonnie ammette quindi che \u00e8 lesbica, ma non lo ha ancora detto a Elliott e ha agito in quel modo perch\u00e9 \u00e8 gelosa della facilit\u00e0 con cui Jack lo ha detto al figlio. La donna concede a Jack il permesso di vedere Elliot.\nFuori dal coro.\nTrama.\nKaren chiede a Will di accompagnarla alla sua annuale festa di San Valentino e quando uno dei suoi amici la prende in giro perch\u00e9 \u00e8 da sola Karen sostiene che Will \u00e8 il suo gigol\u00f2. Will \u00e8 quindi sorpreso quando molte delle amiche di Karen vogliono essere sue \"clienti\", ma poi \u00e8 sconvolto quando viene a sapere il perch\u00e9. Will, furioso, se ne va e lascia Karen sola per il ballo sotto ai riflettori, ma all'ultimo minuto cambia idea, e torna indietro per ballare con lei e salvarla dall'imbarazzo. Jack partecipa all'ultima audizione per entrare a fare parte di un coro gay e pensa che il suo principale rivale, Owen (Matt Damon), in realt\u00e0 sia eterosessuale. Grace si sta lamentando della sua capacit\u00e0 di flirtare, quindi Jack le chiede di aiutarlo a dimostrare che Owen sia eterosessuale. Grace cerca di dare il meglio e riesce a farsi baciare da Owen. Jack non riesce a ottenere le prove, ma decide comunque di dire a tutti che Owen non \u00e8 gay. Owen ammette quindi di avere mentito e il direttore del coro lo sceglie comunque, in parte perch\u00e9 non voleva discriminarlo e in parte perch\u00e9 \u00e8 davvero molto carino.\nGente vecchia, posti nuovi.\nTrama.\nWill e Grace decidono di trasferirsi in un appartamento pi\u00f9 grande e, mentre sono alla ricerca di un nuovo alloggio, si innamorano di un appartamento al di fuori del loro budget. I due decidono che per permetterselo devono subaffittare il loro appartamento attuale ed estorcere pi\u00f9 soldi agli affittuari. Quando scoprono che i loro amici Rob ed Ellen (Tom Gallop e Leigh-Allyn Baker), in attesa del loro primo figlio, vogliono tornare a vivere a New York, Will e Grace decidono di approfittarsi di loro. Mentre sta realizzando un film sulla vita di Karen per il suo compleanno Jack scopre che la madre della donna lavora come cameriera in un bar e decide di farle rincontrare.\nLa resa dei conti.\nTrama.\nQuando realizzano che il loro appartamento \u00e8 troppo grande Will e Grace cercano di convincere Rob ed Ellen a tornare nel New Jersey, inventandosi la storia di un assassino che sia aggira nel quartiere. Sfortunatamente Ellen non solo non ci crede, ma entra anche in travaglio. Con la nascita del loro figlio Rob ed Ellen decidono di tornare a vivere nel New Jersey e Rob rimprovera Will per avergli scucito pi\u00f9 soldi con l'affitto. Jack cerca di organizzare un nuovo incontro tra Karen e sua madre Lois (Suzanne Pleshette), ma le due litigano perch\u00e9 Karen non riesce a perdonare la madre per tutte le volte che l'aveva costretta da piccola a prendere parte alle sue frodi. Lois e Karen stanno per fare pace, ma poi Lois le chiede di prendere parte a un'ultima truffa. Karen accetta perch\u00e9 non riesce a dire di no alla madre e si ritrova nello stesso ospedale dove Ellen sta partorendo e dove deve aiutare sua madre a truffare un morente riccone. Karen viene umiliata di fronte ai suoi amici, che la vedono travestita come una povera e stupida ex cheerleader. La truffa di Lois fallisce comunque quando la figlia dell'uomo chiede un ordine restrittivo nei suoi confronti.\nFelice anniversario!\nTrama.\nWill porta a cena fuori i suoi genitori per il loro anniversario ed \u00e8 sorpreso di vedere che i due vanno d'amore e d'accordo. Will pensa che suo padre abbia lasciato la sua amante e, felice, dona loro il suo regalo: una crociera per due. Tuttavia Will \u00e8 distrutto quando suo padre gli chiede, una volta soli, se la crociera sia al completo o se possa portare anche la sua \"amica\" Tina. Nel frattempo Grace \u00e8 sorpresa quando la madre di Will le confessa che anche lei vuole portare un \"amico\" in crociera. Will, ignorando il consiglio di Grace, si confronta apertamente con i suoi genitori riguardo ai loro tradimenti e questi decidono di separarsi. Will, deluso, contempla l'idea di andare in crociera con Grace. Nel frattempo, a causa della sua paura degli ascensori, Karen chiede a Jack di prendere le scale per salire all'ultimo piano del palazzo dove si trova il ristorante. La scalata diventa per\u00f2 pi\u00f9 difficile perch\u00e9 i due devono trasportare la torta per l'anniversario dei genitori di Will.\nLo gnomo della discordia.\nTrama.\nDopo il divorzio dei suoi genitori Will recupera dalla loro casa il suo amato gnomo da giardino che decide di mettere nel giardino comune del palazzo. Tuttavia Grace lo rompe incidentalmente e, per evitare la furia di Will, incolpa un altro inquilino del palazzo. Karen riesce a fare ingaggiare Jack come attore per una pubblicit\u00e0 di materassi. Tuttavia, quando riesce a recitare perfettamente la parte dell'eterosessuale, Jack ha paura che lo spot possa rovinare la sua carriera da attore gay.\nMa pap\u00e0 ti manda solo?\nTrama.\nJack \u00e8 infastidito quando Will porta Elliott a un torneo di basket nel Connecticut e lo consiglia su come dovrebbe essere il suo primo bacio. Jack si sente infatti privato di un importante momento paterno, ma poi, dopo avere raggiunto i due al torneo, consola suo figlio per avere causato la perdita della sua squadra. Durante il torneo Will fa amicizia con tre pap\u00e0 incuriositi dal conoscere per la prima volta un omosessuale. Grace deve tenere un seminario sull'arredamento di interni, ma il suo modo di insegnare si rivela molto noioso. Tuttavia riesce a convincere gli studenti a tornare il giorno dopo, promettendo di organizzare una visita guidata presso la casa di un personaggio famoso. Karen le promette che le far\u00e0 visitare la casa di Katie Couric, ma poi ammette di non conoscerla nemmeno. Gli studenti di Grace, delusi, decidono di non frequentare pi\u00f9 il suo seminario.\nPalle matrimoniali.\nTrama.\nGrace diventa troppo eccitata quando Will le chiede di aiutare suo cugino a organizzare il suo matrimonio e inizia a comportarsi come se fosse lei la sposa. Quando arriva a indossare il vestito da sposa Will interviene e Grace si rattrista, pensando che non riuscir\u00e0 mai a sposarsi. L'amicizia tra Will e Karen diventa pi\u00f9 forte quando i due scoprono che stanno leggendo lo stesso libro e Jack si ingelosisce. Will e Karen fingono quindi di litigare per far sentire meglio Jack.\nAttrazione banale.\nTrama.\nIl computer di Will viene rubato in un bar e un gentile detective, Gavin, lo aiuta a ritrovarlo. Gavin fa anche parte del nuovo gruppo di terapia gay di Jack, che ammette di essere preoccupato perch\u00e9 non riesce a chiedere di uscire a un ragazzo e sta inventando scuse per continuare a vederlo. L'uomo ammette anche di non sopportare quando la gente ha qualcosa incastrato fra i denti. Gavin dice a Will che devono andare sotto copertura in una discoteca gay per dare la caccia al ladro di computer e Will inizia a capire che c'\u00e8 qualcosa di strano in lui. Quando Will incontra Jack quest'ultimo gli racconta tutto quello che sa su di Gavin. Will decide quindi di invitarlo a casa sua per fargli ammettere le sue vere intenzioni. Gavin gli rivela che il suo piano per catturare il ladro era in realt\u00e0 uno stratagemma per uscire con lui. Will lo perdona e spera che Gavin voglia uscire per davvero con lui, ma prima che possa invitarlo Gavin fugge via inorridito perch\u00e9 Will ha qualcosa incastrato fra i denti. Val, la vicina pazza di Grace, cerca di fare di nuovo amicizia con lei, ma quando Grace non si mostra interessata Val cerca di diventare un'arredatrice e ruba le idee e i clienti di Grace.\nIl mago Jack.\nTrama.\nDurante un'asta di beneficenza Will vince un servizio fotografico con la famosa fotografa Fannie Lieber (Glenn Close) e ha l'opportunit\u00e0 di entrare nel suo nuovo libro sulle famiglie. Will porta quindi con s\u00e9 la sua famiglia, cio\u00e8 Grace, ma i due sono sconvolti quando Fannie \u00e8 dura e maleducata con loro e lo diventano ancora di pi\u00f9 quando la fotografa si nasconde dietro una tenda e ritorna eccitata, frenetica e arrapata. Una volta ottenute le foto Will pensa di essere venuto male e chiede alla fotografa di fare un nuovo servizio. Tuttavia, dopo il secondo servizio, \u00e8 Grace a odiare le nuove foto e a chiederne uno nuovo. Alla fine la fotografa accusa i due di essere troppo superficiali e vanitosi e di non riuscire a provare delle vere emozioni. Questo spinge Will a chiedere a Grace, per scherzo, di avere un bambino con lui. I due esitano e la fotografa cattura con una foto le loro emozioni contrastanti. Il nuovo show di Jack \u00e8 uno spettacolo di magia, ma si rivela un disastro quando Jack litiga con la sua assistente, Karen, che gli ruba la scena.\nParole... soltanto parole.\nTrama.\nWill, Grace, Karen e Jack decidono di fare le cose che pi\u00f9 vogliono ma che hanno avuto paura di fare. Karen organizza una visita coniugale per Stan, ma quest'ultimo viene accusato di insider trading e la loro visita \u00e8 cancellata. Karen avverte Stan che non sa quanto ancora potr\u00e0 sopportare di essere sposata con un galeotto, specialmente ora che la sua pena \u00e8 stata estesa. Jack fa un'audizione per uno show di Broadway, ma capisce che forse fare l'attore non \u00e8 il suo destino. Will dice a Grace che vuole avere un bambino con lei, ma Grace pensa di volere aspettare l'uomo giusto. Quando decidono di andare in terapia insieme per risolvere i loro problemi Grace non riesce a non commuoversi quando Will descrive come potrebbe essere il loro futuro figlio. I due decidono quindi di provarci.\nI.A.: Inseminazione artificiale (prima parte).\nTrama.\nWill e Grace decidono di ricorrere all'inseminazione artificiale per avere un bambino, ma avendo consegnato il campione sbagliato di sperma sono costretti ad aspettare. Decidono quindi di provarci alla vecchia maniera e Karen affitta per loro una costosa camera d'albergo. Tuttavia i due non riescono ad avere un rapporto sessuale.\nI.A.: Inseminazione artificiale (seconda parte).\nTrama.\nWill e Grace decidono di riprovare ad avere un bambino con l'inseminazione artificiale; Grace ha un incidente nel parco e un uomo su un cavallo bianco corre in suo aiuto. Karen non sa cosa fare quando un uomo ricco e affascinante le consegna le chiavi della sua stanza d'albergo. Jack ha deciso di abbandonare la sua carriera di attore e di dedicarsi pienamente al suo lavoro come commesso da Barney. Grazie al suo impegno riceve una promozione e diventa caporeparto, tuttavia, mentre \u00e8 intento a celebrare nel suo nuovo ufficio, inciampa e perde conoscenza. Jack, svenuto, ha una visione di Cher che lo incoraggia a tornare a esibirsi. Una volta sveglio Jack corre a fare un'audizione per la quale era stato chiamato."}
{"id": "1330288", "revid": "120051543", "url": "https://it.wikipedia.org/wiki?curid=1330288", "title": "Episodi di Will &amp; Grace (quinta stagione)", "text": "La quinta stagione della sit-com \"Will &amp; Grace\" \u00e8 andata in onda negli Stati Uniti d'America dal 26 settembre 2002 al 15 maggio 2003 sul canale NBC. In Italia \u00e8 andata in onda dal 1\u00ba ottobre al 17 dicembre 2003 su Fox e dal 2 febbraio al 4 marzo 2004 su Italia 1.\nL'uomo a cavallo.\nTrama.\nGrace viene salvata da un affascinante dottore ebreo di nome Leo Markus. Leo accompagna Grace alla clinica a cavallo e la donna viene inseminata con lo sperma di Will. Will e Grace stringono un patto, decidendo di non frequentare altre persone per un po' di tempo. Grace incontra di nuovo Leo che le chiede di uscire, ma la donna rifiuta dicendogli di non essere pi\u00f9 sul mercato. Leo passa dall'appartamento di Grace per riconsegnarle il portafoglio che aveva dimenticato e Will, geloso, lo manda via e accusa Grace di non avere rispettato il loro patto. Alla fine si scopre che in realt\u00e0 Will si sta solo sentendo in colpa, perch\u00e9 la sera prima aveva baciato un ragazzo in una discoteca. Grace scopre che Leo ha lasciato un biglietto nel portafoglio, chiedendole di chiamarlo. Karen se la spassa con Lionel Banks e decide di andare a letto con lui, ma riceve una sorpresa quando trova Stan nella sua camera.\nL'assistente.\nTrama.\nGrace fa un test di gravidanza ma scopre con dispiacere di non essere incinta. Insieme a Will decide quindi di riprovarci fra due settimane. Leo fa visita a Grace nel suo studio e continua a corteggiarla, ma la donna lo rifiuta a causa della promessa fatta a Will. Karen incarica Rosario di lasciare Lionel per lei, ma la domestica viene sedotta dall'uomo. Alla fine Karen trova il coraggio di lasciarlo, mentre Rosario gli chiede il bis. Jack stalkera Kevin Bacon e viene accidentalmente assunto da quest'ultimo come suo assistente. Tuttavia Jack \u00e8 deluso quando scopre che essere l'assistente di Kevin non vuole dire che i due possano ballare insieme, ma che solo \u00e8 incaricato di rintracciare il suo stalker. Jack riesce fare incolpare Will al posto suo, ma poi scopre che in realt\u00e0 Kevin \u00e8 eccitato dall'idea di incontrare il suo stalker, perch\u00e9 significa che la sua carriera non sia finita. Jack \u00e8 quindi sconvolto quando vede Kevin e Will ballare insieme. Grace decide di chiamare Leo, lasciandogli un messaggio sulla sua segreteria.\nIl litigio.\nTrama.\nGrace passa un favoloso appuntamento con Leo e i due si danno un bellissimo bacio. Nel frattempo Will \u00e8 sempre pi\u00f9 eccitato all'idea di avere un bambino. Quando Grace non si mostra altrettanto eccitata Will decide di farle un regalo per farla rilassare. Grace vuole vedere come andranno le cose con Leo e cerca di ottenere pi\u00f9 tempo prima della prossima inseminazione, programmata per il giorno successivo. Will e Grace si scambiano alcuni regali e hanno una conversazione a cuore aperto e decidono di aspettare un altro mese prima di riprovarci. Grace non rivela a Will che \u00e8 Leo la vera ragione per cui vuole aspettare, ma Will scoprir\u00e0 la verit\u00e0 quando entrambi cercano di ridare all'altro il rispettivo regalo. Will dice quindi a Grace che deve scegliere tra riprovare l'inseminazione il giorno seguente o non riprovarci mai pi\u00f9. Grace sceglie la seconda opzione e accusa Will di non volere la sua felicit\u00e0. Will le ordina di lasciare il suo appartamento.\nLieto fine.\nTrama.\nJack e Karen convincono Will e Grace a partecipare al compleanno della figlia di Joe e Larry, cos\u00ec da fare riappacificare i due amici. Una volta l\u00ec Will e Grace cercano di assicurarsi l'amicizia di Joe e Larry, finendo per distruggere la torta di compleanno della bambina. Jack e Karen rinchiudono i due nel castello gonfiabile, dove hanno modo di confrontarsi. Will ammette di sperare che Leo sia quello giusto per Grace e decide di volere aspettare la persona giusta prima di avere un bambino. I due tornano a essere amici.\nUn tranquillo weekend di Halloween.\nTrama.\nLeo convince Will e Grace a fare una biciclettata in montagna e prendere una zucca per Halloween. Il ragazzo organizza anche un appuntamento al buio per Will, ma quest'ultimo rimane deluso quando scopre che il suo amico, Kim, \u00e8 molto pi\u00f9 basso di lui. Grace finge di amare l'aria aperta, ma non riesce pi\u00f9 a mentire quando viene coperta di fango e inizia a piovere. Will \u00e8 arrabbiato per tutta la durata del viaggio, ma alla fine sembra andare d'accordo con Kim. Karen si sente in colpa per avere quasi tradito Stan e decide di dirgli la verit\u00e0, ma quando entra nel suo studio scopre che il marito la sta tradendo. Karen decide di lasciarlo. Jack apre un piccolo bar nell'atrio di fronte al suo appartamento.\nPazzo da legale.\nTrama.\nKaren, dopo avere deciso di lasciare Stan, \u00e8 costretta a vivere con Rosario nella sua limousine. Jack e Grace cercano di convincerla a trasferirsi in uno dei loro appartamenti, ma la donna si rifiuta. Alla fine, dopo che Grace le fa una lavata di capo, Karen accetta l'aiuto, ma proprio in quel momento i suoi problemi finanziari scompaiono e i tre amici si godono una serata rilassante nella lussuosa stanza d'albergo di Karen. Will cerca di aiutare il suo nuovo capo, il signor Stein, che ammette di essere un po' pazzo. Will lo aiuta a gestire lo studio legale e, per ringraziarlo, Stein lo tratta meglio degli altri dipendenti e licenzia uno degli avvocati pi\u00f9 anziani per dare a Will il suo bellissimo ufficio. Quando i suoi colleghi iniziano a odiarlo Will cerca di aiutare Stein a ritrovare la sua autostima, cos\u00ec che l'uomo possa lavorare senza il suo aiuto.\nUn'iniezione e la frittata \u00e8 fatta.\nTrama.\nLeo invita Grace all'hotel Plaza per il brunch e le presenta una coppia di due suoi vecchi \"amici\". Quando scopre che l'uomo l'ha fregata per farle incontrare i suoi genitori Grace si sente in imbarazzo per come si \u00e8 comportata con loro. Mentre litigano Leo ammette di averla imbrogliata solo perch\u00e9 la ama e perch\u00e9 voleva davvero farle incontrare i suoi genitori. Anche Grace ammette di amarlo e i due fanno pace. Will accompagna Karen a fare alcune iniezioni di botulino e anche lui decide di provarlo. Zandra dice a Jack che \u00e8 un pessimo attore e Jack la accusa di essere un'insegnante terribile. Zandra gli lascia quindi tenere la lezione e Jack incentra i suoi insegnamenti sull'essere attraente. Zandra gli dice che anche lui \u00e8 un pessimo insegnante e Jack, offeso, se ne va dalla classe, portandosi via con s\u00e9 due studenti.\nSposami sul serio (prima parte).\nTrama.\nGrace e Leo incontrano Katie Couric a Central Park durante le riprese del Today Show e accettano di sposarsi durante un matrimonio di massa. Will \u00e8 infuriato quando scopre che il suo sogno di prendere parte al matrimonio di Grace e farle da testimone \u00e8 stato spazzato via, cos\u00ec i neosposi decidono di organizzare un ricevimento. Durante il ricevimento Grace capisce di non conoscere veramente Leo e inizia ad avere dei ripensamenti. Quando Katie Couric ricompare e rivela che in realt\u00e0 il loro matrimonio non \u00e8 valido Grace pensa che sia meglio cos\u00ec.\nSposami sul serio (seconda parte).\nTrama.\nNonostante i suoi ripensamenti Grace capisce di volere sposare Leo e questa volta vuole fare le cose per bene. In poco tempo Will organizza il matrimonio perfetto per Grace. Quando suo padre si fa male alla schiena e non pu\u00f2 partecipare alla cerimonia Grace chiede al suo migliore amico di accompagnarla all'altare, ma Will si rifiuta. Grace gli assicura che, nonostante si stia per sposare, la loro amicizia non finir\u00e0 e Will decide di accompagnarla.\nLa mafia gay.\nTrama.\nQuando Karen viene cacciata dalla sua stanza d'albergo Will le propone di trasferirsi nel suo appartamento. Tuttavia, quando la donna gli render\u00e0 la vita impossibile a causa del suo eccentrico stile di vita, Will si pentir\u00e0 e cercher\u00e0 di scaricarla a Grace. Nel frattempo Jack \u00e8 terrorizzato perch\u00e9 pensa che la mafia gay ce l'abbia con lui.\nLa vigilia di Natale.\nTrama.\nPer festeggiare la vigilia di Natale Grace e Leo decidono di andare a vedere Lo Schiaccianoci, mentre Will accetta l'invito di Karen a passare la giornata con lei e Jack nella sua stanza d'albergo all'Hotel Palace. All'ultimo minuto Leo viene chiamato dall'ospedale, quindi Grace invita Will a raggiungerla. Will, che ha sempre amato lo Schiaccianoci, non riesce a dire di no, ma quando Leo riesce a liberarsi all'ultimo minuto decide di andarsene e lasciare che Grace passi la vigilia con suo marito. Will raggiunge Karen e Jack, mentre Grace e Leo cercano di godersi la loro giornata insieme. Tuttavia, quando Leo deve di nuovo andare, Grace obbliga Will a raggiungerla per poi non sapere cosa fare quando Leo ritorna poco dopo. Grace decide di portare con s\u00e9 l'amico, ma quando sia Will che Leo capiscono di non volere guardare dei giocattoli ballerini decidono entrambi di darle buca. Alla fine Grace e Leo raggiungono gli altri all'hotel.\nReginette in campo.\nTrama.\nKaren ha un appuntamento con l'affascinante Milo, proprietario di un ristorante, ma diventa insicura quando l'uomo le dice che la richiamer\u00e0 ma poi non lo fa. Grace decide quindi di fargli una lavata di capo ed \u00e8 scioccata quando l'uomo ammette di essere uno sciupafemmine e di avere mentito a Karen solo per farla sentire meglio, ma che non la richiamer\u00e0 perch\u00e9 \u00e8 troppo vecchia per lui. Grace cerca di raccontare la verit\u00e0 a Karen, ma non sa come dirglielo. Jack convince Will a entrare in una squadra di calcio gay, pensando di potere rimorchiare bei ragazzi, ma quando scoprono che la squadra fa sul serio Will decide di lasciare perdere poich\u00e9 non sa giocare. Jack \u00e8 furioso quando scopre che Elliott vuole lasciare la sua squadra di calcio perch\u00e9 non \u00e8 bravo a giocare, quindi Will decide di rimanere nella sua squadra per essere da modello al ragazzo. Tuttavia Elliott decide comunque di smettere di giocare, mentre Will \u00e8 costretto a lasciare la panchina e giocare quando uno dei suoi compagni di squadra si fa male. Fortunatamente, mentre cercava di allontanarsi dalla palla, Will inciampa e cadendo colpisce la palla, segnando il goal decisivo con una rovesciata.\nProsecuzione della specie.\nTrama.\nGrace si trasferisce nell'appartamento di Leo a Brooklyn e incontra una gentile vicina di nome Julie. Julie \u00e8 una massaggiatrice e, quando le offre un massaggio gratuito, Grace \u00e8 preoccupata perch\u00e9 ella la tocca troppo in basso. Grace chiede a Karen di assumere Julie per vedere se questa \u00e8 una parte normale dei suoi massaggi e, quando scopre che non \u00e8 cos\u00ec, le chiede spiegazioni. Julie rassicura Grace dicendole che \u00e8 normale per due ragazze avvicinarsi fisicamente, proprio perch\u00e9 sono amiche. Grace \u00e8 pi\u00f9 tranquilla, ma poi diventa ancora insicura quando durante un abbraccio Julie la tocca di nuovo in modo inappropriato. Karen organizza un appuntamento al buio tra Will e suo cugino Barry, che ha recentemente fatto coming out. Jack cerca di rubare a Will l'opportunit\u00e0 di uscire con Barry, ma quando lo vede cambia idee. Mentre Karen incoraggia la loro relazione Will cerca di allontanarsi da Barry. Alla fine Jack propone a Will di diventare i mentori di Barry e insegnargli a essere un perfetto gay.\nL'attacco dei cloni.\nTrama.\nWill e Jack iniziano il loro progetto per aiutare Barry e sono finanziati economicamente da Karen. Will si occupa della sua mente, mentre Jack del suo corpo. Will incoraggia Barry a rimorchiare un ragazzo in un bar gay, ricordando quando lo fece lui per la prima volta. Tuttavia Barry viene rifiutato e Jack ammette di avere pagato il ragazzo che Will aveva rimorchiato per la prima volta. Barry inizia a pensare che Jack e Will siano troppo superficiali e, siccome sono ancora single, non crede che possano davvero insegnargli qualcosa. Tuttavia alla fine ammette che avere un aiuto \u00e8 meglio di doversela cavare da solo. Leo comunica a Grace di dovere andare un mese in Africa per conto di Medici Senza Frontiere. Sulla strada per l'aeroporto i due litigano pesantemente e quando Leo sale sull'aereo Grace si pente di averlo lasciato andare in quel modo. Decide quindi di comprare un biglietto e salire sull'aereo di Leo, ma quando l'aereo sta per decollare scopre che il marito \u00e8 tornato a casa per fare pace con lei.\nLa coppa ciuccio.\nTrama.\nWill e Grace pensano di avere perso la profonda connessione che c'era fra loro. La loro situazione diventa critica quando stanno per perdere, per la prima volta, una serata di giochi con i loro amici. I due si confrontano e promettono di raccontarsi tutto quello che accade nella loro vita, anche le cose pi\u00f9 piccole e insignificanti. Quando l'amante di Stan, una ex spogliarellista inglese di nome Lorraine, cerca di diventare la nuova amica di Jack, Karen deve combattere per non perdere il suo amico gay.\nPrima le donne e i bambini.\nTrama.\nGrace organizza una serata fra donne nel suo appartamento in attesa del ritorno di Leo, ma quando il marito la chiama dicendole che rimarr\u00e0 in Africa per un altro mese lei gli dice che non fa niente. Grace chiede quindi alle sue amiche, eccetto Karen, se ha fatto la scelta giusta. Mentre tutte le altre le dicono di s\u00ec Karen consiglia a Grace di richiamare Leo e dirgli come si sente davvero. Quando Grace le dice di non volere la sua opinione Karen se ne va furiosa e delusa. Grace chiama Leo e gli dice di essere arrabbiata con lui, perch\u00e9 dovrebbero prendere queste decisioni insieme. Quando Karen torna indietro le due amiche fanno pace. Jack incontra la sua vecchia babysitter Sissy e la assume di nuovo. Will \u00e8 disgustato dalla strana relazione che c'\u00e8 tra Jack e Sissy e cerca di persuadere l'amico a licenziarla. Tuttavia ci\u00f2 che davvero convincer\u00e0 Jack sar\u00e0 il conto, poich\u00e9 Sissy vuole essere pagata troppo.\nBye, bye, uccellino.\nTrama.\nWill e Jack terminano la trasformazione dello sciatto cugino di Karen, Barry, in un perfetto gay e il gruppo decide di mostrarlo a tutti durante l'annuale gay gala. Will si rende conto di essere attratto da Barry, ma prima che riesca a chiedergli di uscire Jack lo batte sul tempo. Karen litiga con il suo vecchio \"amico\" Beverly Leslie, che non smette di provocarla ora che Stan l'ha rimpiazzata.\nIl ragazzo che mi amava.\nTrama.\nWill e Jack sono entrambi attratti da Barry e, quando gli chiedono di scegliere con chi vuole uscire, Barry sceglie Will. Dopo una settimana di appuntamenti perfetti con Barry e dopo essersi fatto perdonare da Jack Will chiede a Barry di non frequentare altre persone, ma quest'ultimo gli dice di non essere pronto per una relazione seria perch\u00e9, avendo fatto coming out da poco, preferisce sondare il terreno per un po'. Karen finge di essere una cameriera quando l'addetto alla manutenzione dell'hotel, un uomo molto affascinante di nome Anton, l'ha scambiata per tale. I due iniziano una relazione molto passionale e, alla fine, Karen ammette di non essere una cameriera e di essere molto ricca. Karen \u00e8 molto felice quando l'uomo le dice di amarla anche se non \u00e8 povera come lui, ma quando le dice di essere astemio Karen lo pianta all'istante.\nSesso, sconfitti e videocassette.\nTrama.\nWill, triste per la fine della storia con Barry, forma un club dei cuori spezzati insieme a Karen e al suo pazzo capo, il signor Stein. Sfortunatamente il club giunge al capolinea quando Karen e il signor Stein iniziano a frequentarsi. Grace cerca di registrare un filmino sexy per Leo, ma quando si rende conto di essere pi\u00f9 ridicola che sexy chiede aiuto a Jack. Jack scopre che la soluzione \u00e8 filmare Grace mentre \u00e8 sotto la doccia perch\u00e9 la donna, non sapendolo, riesce a comportarsi in modo naturale.\nLa sorpresa.\nTrama.\nPer il compleanno di Grace Will organizza il ritorno di Leo, ma quando quest'ultimo arriva il giorno prima Will cerca di nasconderlo per non rovinare la sorpresa a Grace. Leo torna nel suo appartamento per rinfrescarsi ma vi incontra Grace. Quando Grace scopre tutto quello che Will ha fatto per organizzarle la sorpresa chiede a Leo di fingere di non essersi rivisti, ma quando l'uomo torna nell'appartamento di Will non riesce a tenere la bocca chiusa. Will decide di non dire a Grace che sa benissimo che la sorpresa \u00e8 rovinata, ma quando Karen e Jack scoprono cosa \u00e8 successo, decidono di portare Grace in una sala giochi per farle una nuova sorpresa.\nBambole e bambole.\nTrama.\nKaren decide di assaporare com'\u00e8 la \"vita reale\" e di trasferirsi in un appartamento con una donna di nome Liz. All'inizio le due vanno d'amore e d'accordo, ma l'armonia finisce quando organizzano una serata in discoteca e cercano di rimorchiare lo stesso ragazzo. Liz cerca di cacciare Karen dal suo appartamento, ma Karen si rende conto che in realt\u00e0 l'intero palazzo \u00e8 di sua propriet\u00e0 ed \u00e8 quindi lei a cacciare Liz. Will cade dai suoi zoccoli e si sloga la caviglia. Quando inizia a fare un uso eccessivo di antidolorifici Grace e Jack decidono di intervenire.\nChe il divorzio sia con te.\nTrama.\nQuando Karen scopre che Will sar\u00e0 l'avvocato di Stan nella causa di divorzio decide di assumere un giovane legale, Jason Towne. Will si preoccupa per la scelta di Karen quando Jason si rivela essere un novellino. Will cerca quindi di aiutare Jason con la causa e consiglia a Karen di assumere un nuovo avvocato. Tuttavia, quando Karen si confronta con Jason, scopre che in realt\u00e0 il ragazzo sta fingendo di essere imbranato per farsi aiutare da Will e vincere la causa. Jack porta a Grace un cliente, il suo nuovo ragazzo Cam. Non solo Cam \u00e8 ricco, ma Grace adora anche il suo gusto nell'arredamento. Tuttavia, quando Cam lascia Jack il giorno dopo, Grace \u00e8 costretta ad assecondare le richieste di Jack e decide di licenziarsi. Quando va da Cam per dirgli che non pi\u00f2 pi\u00f9 lavorare per lui l'uomo la convince a ridecorare la sua enorme villa in campagna. Quando Jack li scopre Grace decide definitivamente di licenziarsi, perch\u00e9 l'amicizia di Jack \u00e8 troppo importante e non riesce a tradirlo, ma, alla fine, Jack torna insieme a Cam.\nIl funerale.\nTrama.\nMentre la causa di divorzio \u00e8 ancora in corso Karen scopre che Stan \u00e8 morto. Il gruppo partecipa quindi al suo funerale, dove \u00e8 presente anche la sua amante Lorraine, che era sotto di lui al momento della sua morte e vi era rimasta intrappolata per due giorni. Diverse persone elogiano Stan durante la cerimonia, ma in realt\u00e0 tutti stanno solo aspettando la lettura del suo testamento. Rosario scopre che ricever\u00e0 dieci milioni di dollari se lavorer\u00e0 per Karen per altri venti anni. Grace riceve un dipinto di Karen. Stan, pensando che Will e Jack fossero una coppia, lascia loro ventimila dollari per sposarsi. Per ultima, Karen scopre che ricever\u00e0 gran parte del patrimonio di Stan, mentre Lorraine non otterr\u00e0 nulla. Leo riceve un invito ad andare in Guatemala per costruire una nuova clinica di Medici Senza Frontiere e chiede a Grace di accompagnarlo. Grace accetta, anche se non sa dove si trovi il Guatemala.\nUna gita in barca.\nTrama.\nGrace inizia a pentirsi di avere accettato la proposta di Leo, specialmente quando Will e Jack decidono di accompagnare Karen nel Mar dei Caraibi per disperdere le ceneri di Stan. Leo dice a Grace che pu\u00f2 andare in yacht con gli altri invece che con lui e Grace \u00e8 molto felice, finch\u00e9 non scopre che una bellissima dottoressa di nome Danielle andr\u00e0 in Guatemala con Leo. Dopo la partenza del marito Grace cerca di convincersi che Leo non la tradirebbe mai, ma diventa ancora pi\u00f9 preoccupata quando scopre una lettera che la dottoressa aveva lasciato al marito, dove gli dice essere innamorata di lui. Grace ordina allo yacht di andare in Guatemala. Karen, mentre sta disperdendo le ceneri di Stan, scopre che Lorraine \u00e8 riuscita a intrufolarsi nello yacht. Le due donne sembrano andare d'accordo, finch\u00e9 Lorraine non chiede dei soldi a Karen. Durante il litigio che ne segue Lorraine spinge Karen in acqua e Rosario si tuffa per salvarla. Karen e Rosario verranno salvate da un barcone russo carico di vodka. Will e Jack si stanno godendo la loro vacanza tropicale insieme a numerosi drink e, quando si svegliano nello stesso letto, sono sconvolti al pensiero di avere passato la notte insieme."}
{"id": "1330289", "revid": "287204", "url": "https://it.wikipedia.org/wiki?curid=1330289", "title": "Maria Lagunes", "text": ""}
{"id": "1330296", "revid": "809148", "url": "https://it.wikipedia.org/wiki?curid=1330296", "title": "Accademia delle Scienze di Torino", "text": "L'Accademia delle Scienze di Torino \u00e8 un'accademia scientifica italiana fondata privatamente nel 1757 e riconosciuta ufficialmente nel 1783.\nStoria.\nL'Accademia delle Scienze di Torino nacque da una preesistente \"Societ\u00e0 Scientifica Privata Torinese\", creata nel 1757 per volont\u00e0 del conte Giuseppe Angelo Saluzzo di Monesiglio (chimico che mise a disposizione la propria casa per le riunioni dei soci) con la collaborazione di Joseph-Louis Lagrange, celebre matematico e Giovanni Francesco Cigna, fisico e medico.\nLa societ\u00e0 era orientata soprattutto verso la matematica, la meccanica e la fisica e gi\u00e0 nel 1759 aveva prodotto una prima pubblicazione, dal titolo \"Miscellanea philosophico-mathematica Societatis privatae Taurinensis\", che comprendeva, tra gli altri scritti, due testi di Lagrange, uno relativo all'analisi del Metodo dei massimi e minimi di Fermat e uno sulla propagazione del suono.\nIn seguito vennero pubblicati quattro volumi di \"M\u00e9langes de philosophie et de math\u00e9matique\", che ospitarono gli scritti scienziati d'oltralpe, tra i quali il matematico Leonhard Euler (noto in Italia come Eulero) e il medico e botanico Albrecht von Haller, entrambi svizzeri. Nel giro di alcuni anni avevano aderito alla Societ\u00e0 i pi\u00f9 importanti rappresentanti della cultura piemontese e alcuni esponenti dell'Illuminismo francese, come Jean Baptiste Le Rond d'Alembert e marchese di Condorcet.\nLa nascita ufficiale.\nL'Accademia venne fondata ufficialmente nel 1783, per Rescritto sovrano di Vittorio Amedeo III di Savoia, Re di Sardegna, che le confer\u00ec il titolo di \"Accademia Reale\", riconoscendola giuridicamente come istituzione pubblica. Egli stabil\u00ec che venisse fornito all'istituzione un contributo annuo per far fronte alle spese della ricerca e nel 1784 approv\u00f2 personalmente sia lo statuto che l'elenco dei Soci.\nA seguito di questo riconoscimento, l'Accademia accrebbe di prestigio a livello internazionale ed aumentarono i contatti con gli studiosi stranieri. Le pubblicazioni dei testi scientifici continuarono con un nuovo titolo, \"M\u00e9moires de l'Acad\u00e9mie Royale des Sciences de Turin\". Come motto venne scelto \"Veritas et utilitas\" che riassumeva gli obiettivi dell'Accademia: ricercare la verit\u00e0 (quindi la ricerca pura) e utilizzare le conoscenze scientifiche per applicazioni pratiche.\nDal 1784, sempre per volere di Vittorio Amedeo III di Savoia la sede dell'Accademia venne collocata nel palazzo seicentesco che ospitava il \"Collegio dei Nobili\", attualmente noto come il Palazzo dell'Accademia delle Scienze (che la ospita tuttora). Nel 1796 l'inizio della guerra tra Casa Savoia e la Francia (divenuta una repubblica a seguito degli esiti della Rivoluzione francese) provoc\u00f2 l'interruzione forzata delle attivit\u00e0 dell'Accademia.\nL'Accademia nell'Ottocento.\nLe attivit\u00e0 vennero riprese soltanto nel 1801, a seguito dell'occupazione del Piemonte da parte di Napoleone Bonaparte. Egli mise in atto un'opera di riforma dell'Accademia, riorganizzandola in due \"classi\": una avrebbe continuato ad occuparsi della ricerca scientifica, mentre l'altra avrebbe orientato i propri studi verso la letteratura e l'arte. Nel 1804 Napoleone si autonomin\u00f2 presidente \"perpetuo\" a titolo onorario e nel 1805 ne cambi\u00f2 il titolo da \"Accademia Reale\" a \"Accademia Imperiale\".\nNel 1814, con la caduta di Napoleone e la conseguente Restaurazione della monarchia dei Savoia, l'Accademia fu \"epurata\" dai pensatori e dagli scienziati che si erano dimostrati sostenitori dei francesi (tra gli altri, Giovanni Antonio Giobert e Giovanni Battista Balbis). Venne mantenuta, invece, l'organizzazione nelle due classi, il cui orientamento venne, per\u00f2, leggermente modificato: una si sarebbe occupata delle Scienze fisiche, matematiche e naturali, l'altra delle Scienze morali, storiche e filologiche.\nLa monarchia sabauda continu\u00f2 a sostenere economicamente l'Accademia di Torino e a influenzarne pesantemente l'orientamento per quasi tutto l'Ottocento, anche quando la capitale del Regno d'Italia non era pi\u00f9 Torino. La direzione dell'istituzione, infatti, rimase sempre un privilegio esclusivo di personalit\u00e0 appartenenti alla nobilt\u00e0 piemontese. Soltanto nel 1879 la nomina del presidente venne estesa ai membri non nobili dell'Accademia. Tale carica pass\u00f2 da \"perpetua\" a triennale e venne stabilito che dovesse essere alternata tra le due classi.\nNel corso dell'Ottocento l'Accademia pot\u00e9 vantare come Soci personaggi di spicco della cultura italiana (come Alessandro Manzoni, Joseph de Maistre, Ugo Foscolo, Cesare Nani Luigi Ferrarese, Giovanni Flecchia, Vincenzo Gioberti, Antonio Rosmini, Galileo Ferraris, Quintino Sella, Giorgio Spezia, Amedeo Avogadro, Carlo Ilarione Petitti di Roreto e Germain Sommeiller), nonch\u00e9 scienziati, filosofi e scrittori di altre nazioni (come i tedeschi Alexander von Humboldt, Friedrich Carl von Savigny, Carl Friedrich Gauss, Moritz Cantor, Leopold von Ranke, Hermann von Helmholtz e Theodor Mommsen, i francesi Fran\u00e7ois Guizot e Victor Cousin, Ernest Renan, Hippolyte Taine e Charles Darwin).\nGli anni duemila.\nCon il nuovo Statuto, approvato con decreto del Ministro per i beni e le attivit\u00e0 culturali il 21 luglio 2000, l'Accademia delle Scienze di Torino \u00e8 diventata un ente di diritto privato e si pone come obiettivo quello di \"contribuire al progresso scientifico, promuovendo ricerche e curando la pubblicazione dei loro risultati, contribuendo alla diffusione del sapere mediante congressi, convegni, seminari, conferenze e ogni altro mezzo ritenuto idoneo, e inoltre fornendo pareri e formulando proposte alle istituzioni pubbliche e a organismi privati nei campi di sua competenza\" (art. 1 dello Statuto ).\nElenco dei presidenti.\nIl seguente elenco riporta i presidenti onorari, perpetui e elettivi (con mandato triennale), ordinati secondo la data di nomina.\nDescrizione.\nSoci.\nI soci dell'Accademia delle Scienze sono suddivisi in due classi: la Classe di Scienze fisiche, matematiche e naturali che consta di venti soci nazionali residenti, dieci soci nazionali non residenti, venti soci stranieri e centoventi soci corrispondenti; la Classe di Scienze morali, storiche e filologiche invece annovera venti soci nazionali residenti, dieci soci nazionali non residenti, venti soci stranieri e ottanta soci corrispondenti. Le due Classi si riuniscono periodicamente nelle Classi Unite (cui partecipano i soli soci nazionali), organo cui compete la gestione dell'istituzione. L'Accademia \u00e8 retta da un Consiglio di Presidenza di cui fanno parte il Presidente, il Vice-Presidente, il Tesoriere, i Direttori delle due Classi e i Segretari delle due Classi.\nIl sito dell'Accademia pubblica l'elenco completo dei soci nominati..\nLa sede.\nL'Accademia ha sede in via Accademia delle Scienze 6, a Torino, in un imponente edificio con mattoni \"a vista\", noto come Palazzo dell'Accademia delle Scienze. L'accesso agli uffici e alla biblioteca \u00e8 consentito dall'ingresso laterale di via Maria Vittoria 3.\nLa biblioteca.\nParticolare rilevanza riveste anche la biblioteca dell'istituzione, fondata nel 1783, che conserva \"un ingente patrimonio documentario, specie nei settori culturali di propria specializzazione: la Storia della scienza e la Letteratura piemontese\".\nLe raccolte sono costituite da oltre 300.000 tra libri ed opuscoli, 5.200 periodici di cui quasi 400 in corso, 3.000 tra disegni ed incisioni, 75.000 lettere di personaggi illustri della cultura europea.\nLa casa editrice Olschki ha avviato nel 2005 la pubblicazione del patrimonio librario ed archivistico dell'Accademia, nella collana \"I libri dell'Accademia\".\nPremi dell'Accademia delle Scienze di Torino.\nL'Accademia delle Scienze di Torino ha erogato, e tuttora eroga, diversi premi ad illustri studiosi come incentivo all'ideazione di soluzioni a problemi scientifici, economici e sociali.\nI premi che vengono conferiti dall'Accademia sono: il Premio Ravani Pellati, il Premio Martinetto, il Premio Ferrari Soave, il Premio Panetti Ferrari, il Premio Gili Agostinelli.\nPremio Ravani Pellati.\nSi tratta di un premio nato nel 1927 ed \u00e8 destinato a premiare un cittadino italiano che si \u00e8 distinto nel campo della fisica o della chimica. \nI vincitori di tale premio sono stati:\nPremio Martinetto.\nSi tratta di un premio biennale riservato a un cittadino italiano vivente, che abbia operato: a) per la salvaguardia dei tradizionali principi e valori civili individuali, oppure b) per la eliminazione del malcostume e dell'opportunismo, oppure c) per la difesa dei diritti dei cittadini.Regolamento Secondo l'articolo 4 del regolamento, la Commissione giudicatrice sar\u00e0 composta: \"... dal Presidente pro tempore dell'Accademia o da un suo delegato, e da quattro soci nazionali, dei quali due designati dalla Classe di Scienze fisiche, matematiche e naturali e due dalla Classe di Scienze morali, storiche e filologiche\". \nI vincitori di tale premio sono stati:\nPremio Ferrari Soave.\nSi tratta di un premio biennale, alternativamente nazionale ed internazionale, destinato a uno scienziato vivente distintosi per le sue ricerche nel campo delle Scienze biologiche. Nato nel 1994 ha come scopo di valorizzare l'operato di uno scienziato che si \u00e8 distinto nel campo della Biologia Umana, Biologia Vegetale, Biologia Animale o Biologia Cellulare. Secondo l'articolo 4 la Commissione giudicatrice \u00e8 composta: \"...dal Presidente dell'Accademia e da quattro membri, dei quali almeno tre Soci dell'Accademia delle Scienze di Torino; un membro della Commissione pu\u00f2 essere uno scienziato di chiara fama non appartenente all'Accademia.\" Il premio viene conferito durante la seduta inaugurale dell'anno accademico successivo alla designazione. \nI vincitori di tale premio furono:\nPremio Panetti Ferrari.\nSi tratta di un premio internazionale e biennale, istituito nel 1998 dopo la fusione fra il Premio Modesto Panetti e il lascito del Professor Carlo Ferrari. Il premio viene conferito:\"... a uno scienziato vivente che si sia particolarmente distinto per le sue ricerche nel campo della Meccanica Applicata (intesa in senso lato), effettuate nel decennio precedente alla data del conferimento del Premio stesso\". La commissione esaminatrice \u00e8 composta: \"...dal Presidente dell'Accademia e da quattro membri, dei quali almeno tre Soci dell'Accademia delle Scienze di Torino, ..\" Il premio viene conferito nella seduta inaugurale dell'anno accademico successivo alla designazione. \nI vincitori di tale premio sono stati:\nPremio Gili Agostinelli.\nSi tratta di un premio internazionale, istituito nel 1992, che viene conferito a rotazione nelle seguenti discipline:\nLa Commissione giudicatrice: \"... \u00e8 costituita dal Presidente dell'Accademia e da altri quattro membri, designati dall'assemblea della Classe di Scienze fisiche, matematiche e naturali: almeno tre dei membri devono essere soci dell'Accademia (e almeno due di questi soci nazionali, residenti o non residenti), mentre il quarto pu\u00f2 essere uno scienziato di chiara fama non appartenente all'Accademia, fornito di particolare competenza nel campo di studi al quale il premio bandito si riferisce\".Regolamento Gili Agostinelli. Il premio viene conferito durante la seduta inaugurale dell'anno accademico successivo alla designazione. Numerose Universit\u00e0 ed Accademie di prestigio inviano ogni anno delle proposte di scienziati che sono ritenuti meritevoli di essere presi in considerazione.\nI vincitori di tale premio sono stati:\nPremi attribuiti dall'Accademia.\nAlcuni premi sono attribuiti dall'Accademia delle scienze di Torino ma non sono gestiti da essa, quali:\nPremi del passato.\nNel passato vennero conferiti altri premi che oggi non sono pi\u00f9 in corso:\nBorse di studio.\nL'accademia bandisce ogni anno due borse di studio intitolate a Maria Luisa Petrazzini che sono destinate ad un laureato presso il Politecnico di Torino, nella facolt\u00e0 di Ingegneria, meccanica o aerospaziale, e ad una laureata presso l'Universit\u00e0 degli Studi di Torino, nella Facolt\u00e0 di Scienze Matematiche, Fisiche e Naturali."}
{"id": "1330302", "revid": "114344817", "url": "https://it.wikipedia.org/wiki?curid=1330302", "title": "Ashford (borough)", "text": "Ashford \u00e8 un \"borough\" del Kent, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile 1974 dalla fusione dei \"Municipal Borough\" di Tenterden con il Distretto urbano di Ashford e con i distretti rurali di East Ashford, West Ashford e Tenterden.\nWard e parrocchie.\nIl \"borough\" \u00e8 composto da 43 \"ward\" elettorali, 18 delle quali ad Ashford e due consigli cittadini, ad Ashford e Tenterden.\nNel \"borough\" esistono poi 39 parrocchie civili, che escludono l'area del capoluogo:"}
{"id": "1330305", "revid": "1272592", "url": "https://it.wikipedia.org/wiki?curid=1330305", "title": "Unione Sportiva Citt\u00e0 di Palermo 1994-1995", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 1994-1995. Fu il primo anno in cui la societ\u00e0 ebbe questa denominazione, dopo una convenzione quinquennale stipulata dall'allora sindaco di Palermo Leoluca Orlando con l'ex patron rosanero Giovanni Ferrara, grazie alla quale la societ\u00e0 ricevette benefici economici. Il cambio di nome port\u00f2 anche una lieve modifica dello stemma: l'aquila torn\u00f2 ad avere le ali rivolte verso il basso.\nStagione.\nDopo la faticosa salvezza del campionato di Serie B 1993-1994, la societ\u00e0 di allora volle puntare a risultati pi\u00f9 prestigiosi. Da poco pi\u00f9 di vent'anni il Palermo mancava dalla massima serie e questo fu uno dei primi periodi, dalla rifondazione del 1987, in cui si cominci\u00f2 a pensare a un ipotetico ritorno nel grande calcio. Nonostante gli scarsi mezzi finanziari, arriv\u00f2 gente esperta della categoria, come il centrocampista Giuseppe Iachini (proveniente dall'allora neopromossa Fiorentina), il difensore Massimo Brambati, l'attaccante Salvatore Campilongo, il regista Pietro Maiellaro (gi\u00e0 in passato al Palermo negli anni ottanta) o l'ala Gianluca Petrachi.\nL'allenatore della squadra fu inizialmente Gaetano Salvemini che, dopo i contrasti con la societ\u00e0, fu sostituito da Giampiero Vitali.\nSin dall'inizio del campionato non arrivarono grandi risultati (la prima vittoria stagionale arriv\u00f2 solo alla quinta giornata contro l'). Da ricordare lo storico successo in casa del per 7-1 (ottava giornata del girone di andata) dove l'attaccante Salvatore Campilongo segn\u00f2 cinque reti.\nIl 9 gennaio la partita Palermo-Atalanta venne sospesa sullo 0-0 all'inizio del secondo tempo per impraticabilit\u00e0 di campo dopo una copiosa piovuta. Mai in sessantatr\u00e9 anni una partita di campionato del Palermo era stata sospesa.\nIn Coppa Italia il club viene eliminato al secondo turno dal Milan, dopo che il Palermo si era imposto allo Stadio San Siro per 1-0 nella gara di andata, con un gol proprio di Giuseppe Iachini (sua prima marcatura in maglia rosanero) e dopo aver perso alla Favorita la gara di ritorno per lo stesso risultato, che di fatto aveva portato alla disputa dei calci di rigore, sempre a Palermo, poi persi.\nMaglie e sponsor.\nLa maglia era rosanero mentre i calzoncini erano nerorosa.\nLo sponsor ufficiale \u00e8, da questa stagione sino a quella successiva, Provincia regionale di Palermo."}
{"id": "1330306", "revid": "984922", "url": "https://it.wikipedia.org/wiki?curid=1330306", "title": "Harry Alan Towers", "text": "Ha prodotto circa 100 film e talvolta ha usato lo pseudonimo di Peter Welbeck.\nBiografia.\nDopo aver studiato all'Accademia teatrale Italia Conti divenne un prolifico autore radiofonico mentre era nella Royal Air Force durante la seconda guerra mondiale. Nel 1946, insieme alla madre Margaret Miller Towers, diede vita alla compagnia Towers of London che distribu\u00ec su fuori dalla Gran Bretagna alcuni famosi programmi radiofonici, tra cui \"The Black Museum\" con Orson Welles, \"The Secrets of Scotland Yard\" con Clive Brook, \"Horatio Hornblower\" in cui Michael Redgrave interpretava il personaggio omonimo creato da Cecil Scott Forester, e una serie basata sul personaggio di Sherlock Holmes, con John Gielgud protagonista, Ralph Richardson come Dottor Watson, e Orson Welles come Professor Moriarty.\nA met\u00e0 degli anni cinquanta produsse alcuni spettacolo televisivi per la ITV. Nel 1961 fu arrestato negli Stati Uniti come organizzatore di un giro di accompagnatrice.\nA partire dal 1962 si dedic\u00f2 al cinema, come produttore e sceneggiatore. I suoi film, destinati al mercato internazionale e spesso realizzati con l'apporto finanziario di partner di vari paesi, furono spesso all'estero, nei luoghi pi\u00f9 disparati tra cui Irlanda, Sudafrica, Hong Kong, Brasile, Bulgaria, Spagna.\nUn numero consistente dei film da lui prodotti o sceneggiati si basa su lavori di Sax Rohmer (i personaggi di Fu Manchu e Sumuru), Agatha Christie (\"...e poi, non ne rimase nessuno\"), sulla serie di Miss Marple e sui romanzi di Edgar Wallace. \nTra il 1967 e il 1970 ha prodotto quasi esclusivamente film diretti dal regista spagnolo Jes\u00fas Franco. \u00c8 sposato con l'attrice Maria Rohm, apparsa in molti suoi film. A partire dal 1973 si \u00e8 trasferito in Canada, dove nel 1981 ha avuto ulteriori problemi con la legge.\nNel 1983 la rivista Lobster pubblic\u00f2 un lungo articolo, citando numerose fonti che attestano legami tra Towers e (tra gli altri) Stephen Ward, Peter Lawford, l'Unione Sovietica e un giro di malaffare insediato all'interno dell'Organizzazione delle Nazioni Unite."}
{"id": "1330309", "revid": "17654", "url": "https://it.wikipedia.org/wiki?curid=1330309", "title": "Peter Welbeck", "text": ""}
{"id": "1330310", "revid": "767487", "url": "https://it.wikipedia.org/wiki?curid=1330310", "title": "Willie Bobo", "text": "In tutta la sua carriera, stroncata improvvisamente da un tumore, collabor\u00f2 con musicisti del calibro di George Shearing, Mary Lou Williams, Cal Tjader e Carlos Santana, oltre ad aver partecipato in qualit\u00e0 di membro d'orchestra ad alcuni spettacoli televisivi di Bill Cosby. Mor\u00ec a Los Angeles nel 1983 all'et\u00e0 di 49 anni."}
{"id": "1330311", "revid": "767487", "url": "https://it.wikipedia.org/wiki?curid=1330311", "title": "B\u00e9char", "text": "B\u00e9char (in arabo: \u0648\u0644\u0627\u064a\u0629 \u0628\u0634\u0627\u062f) \u00e8 una citt\u00e0 dell'Algeria, capoluogo dell'omonima provincia."}
{"id": "1330312", "revid": "709565", "url": "https://it.wikipedia.org/wiki?curid=1330312", "title": "Dover (distretto)", "text": "Dover \u00e8 un distretto locale del Kent, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile, 1974 dalla fusione dei borough di Deal, Dover e Sandwich con il Distretto rurale di Dover e parte del Distretto rurale di Eastry.\nCitt\u00e0 e parrocchie.\nNel distretto ci sono tre citt\u00e0: Dover, Deal e Sandwich e le seguenti parrocchie:"}
{"id": "1330317", "revid": "767487", "url": "https://it.wikipedia.org/wiki?curid=1330317", "title": "Provincia di B\u00e9char", "text": "La provincia di B\u00e9char (in arabo \u0648\u0644\u0627\u064a\u0629 \u0628\u0634\u0627) \u00e8 una delle 48 province dell'Algeria. Prende il nome dal capoluogo B\u00e9char.\nPopolazione.\nLa provincia conta 270.061 abitanti, di cui 135.436 di genere maschile e 134.626 di genere femminile, con un tasso di crescita dal 1998 al 2008 dell'1,9%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1330318", "revid": "287204", "url": "https://it.wikipedia.org/wiki?curid=1330318", "title": "Ossario (romanzo)", "text": "Ossario \u00e8 l'ottavo libro delle avventure dell'antropologa forense Temperance Brennan, ideata dalla scrittrice statunitense Kathy Reichs, composto nel 2005.\nTrama.\nIn uno sgabuzzino viene ritrovato il cadavere di un uomo intrappolato per giorni e colpito gravemente alla testa. I traumi e le lesioni che riportano le ossa sono inspiegabili e mentre Tempe sta svolgendo le sue analisi scientifiche e l'autopsia in presenza dei parenti della vittima, riceve da uno sconosciuto, che dice di chiamarsi Kessler, la foto di uno scheletro antico. Secondo questo enigmatico personaggio, solo tramite quell'istantanea si pu\u00f2 trovare la chiave per arrivare alla verit\u00e0. Gli indizi che vanno ad accumularsi, portano la dottoressa ed il tenente Ryan fino in Israele, dove incontreranno un esperto archeologo di nome Jake, che gli spiegher\u00e0 del ritrovamento di un ossario a Masada, che potrebbe appartenere alla Sacra Famiglia. Le indagini, quindi, si spostano sulla pista del contrabbando di reperti archeologici.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni della dottoressa."}
{"id": "1330324", "revid": "757396", "url": "https://it.wikipedia.org/wiki?curid=1330324", "title": "Coppa del Belgio di pallacanestro maschile", "text": "La Coppa del Belgio (in francese Coupe de Belgique messieurs) \u00e8 il secondo trofeo belga di pallacanestro maschile dopo il campionato \"1e Nationales Messieurs\"."}
{"id": "1330328", "revid": "114387101", "url": "https://it.wikipedia.org/wiki?curid=1330328", "title": "Shepway", "text": "Folkestone and Hythe \u00e8 un distretto locale del Kent, Inghilterra, Regno Unito, con sede a Folkestone.\nIl distretto fu creato con il Local Government Act 1972, il 1\u00ba aprile, 1974 dalla fusione dei borough di Folkestone, Hythe, Lydd e New Romney con il Distretto rurale di Elham ed il Romney Marsh. Fino al 2018, il distretto \u00e8 stato conosciuto come Shepway.\nWard e parrocchie.\nIl distretto \u00e8 diviso in ward: Elham and Stelling Minnis; North Downs West e East (2 ward); Tolsford; Folkestone East; Folkestone Cheriton; Folkestone Morehall; Folkestone Park; Folkestone Harbour; Folkestone Harvey Central; Folkestone Harvey West; Folkestone Sandgate; Lympne and Stanford; Hythe East; Hythe Central; Hythe West; Dymchurch and St Mary's; New Romney Town e Coast (2 ward) e Lydd.\nLe parrocchie sono:"}
{"id": "1330340", "revid": "1149807", "url": "https://it.wikipedia.org/wiki?curid=1330340", "title": "Dennis Cleveland Stewart", "text": "Biografia.\nFormatosi come ballerino, \u00e8 conosciuto al grande pubblico per essere apparso nel film \"Grease\" e nel suo seguito \"Grease 2\" interpretando la parte di \"Leo\" (nel seguito \"Balmudo\"), capo degli \"Scorpions\".\nSoprannominato \"Crater face\" per il suo viso butterato, Dennis Stewart (a volte accreditato nei film come \"Dennis C. Stewart\") oltre al cinema ha recitato anche in svariate serie televisive fino ai primi anni novanta.\nDopo aver contratto l'AIDS nel 1993, \u00e8 deceduto per arresto cardio-respiratorio dieci mesi dopo.\nLa salma dell'attore \u00e8 stata cremata e le ceneri sparse in mare."}
{"id": "1330344", "revid": "12405", "url": "https://it.wikipedia.org/wiki?curid=1330344", "title": "Dennis C. Stewart", "text": ""}
{"id": "1330351", "revid": "1873140", "url": "https://it.wikipedia.org/wiki?curid=1330351", "title": "Palazzo dell'Accademia delle Scienze", "text": "Il Palazzo dell'Accademia delle Scienze \u00e8 un imponente edificio seicentesco di Torino con una superficie di 60.594 m\u00b2.\nLa sua facciata campeggia sull'omonima via, mentre un fianco delimita il lato sud-ovest di piazza Carignano.\nStoria.\nLa sua costruzione, basata su progetto di Guarino Guarini, venne iniziata nel 1679 sotto la direzione di Michelangelo Garove, che termin\u00f2 i lavori nel 1687, dopo aver apportato un discreto numero di modifiche al progetto originale.\nNel progetto originale del Guarini, infatti, l'edificio veniva collegato direttamente a piazza Castello grazie ad un sistema di passaggi sotterranei che, per\u00f2, non vennero mai realizzati.\nDestinato ad ospitare il Collegio dei Nobili (un collegio per i giovani rampolli della nobilt\u00e0 piemontese), nel 1787, per Rescritto sovrano di Vittorio Amedeo III di Savoia, Re di Sardegna, divenne la sede dell'Accademia Reale delle Scienze.\nIl Guarini bas\u00f2 la struttura dell'edificio su una pianta a forma di ferro di cavallo, con un avancorpo centrale fiancheggiato da due ali. Secondo le sue intenzioni, il palazzo avrebbe dovuto svilupparsi con tre piani fuori terra e un piano interrato.\nPer carenze di fondi, per\u00f2, la costruzione dell'ala rivolta verso Piazza Carignano venne sospesa al primo piano. \nAl grande portale di ingresso venne sormontato, nell'Ottocento un lungo balcone.\nDestinazione d'uso.\nIl palazzo, che continua ad essere la sede dell'Accademia delle Scienze di Torino, ospita il Museo Egizio dal 1824.\nHa ospitato fino ad aprile 2012 la Galleria Sabauda, poi trasferita nella manica nuova di Palazzo Reale."}
{"id": "1330352", "revid": "114344789", "url": "https://it.wikipedia.org/wiki?curid=1330352", "title": "Swale (distretto)", "text": "Swale \u00e8 un distretto locale del Kent, Inghilterra, Regno Unito, con sede a Sittingbourne.\nIl distretto fu creato con il Local Government Act 1972, il 1\u00ba aprile, 1974 dalla fusione dei borough di Faversham e Queenborough-in-Sheppey con il Distretto urbano di Sittingbourne and Milton ed il Distretto rurale di Swale.\nCitt\u00e0 e parrocchie.\nNel distretto ci sono quattro citt\u00e0: Sittingbourne, Faversham, Sheerness e Queenborough.\nLe parrocchie, che non coprono l'area di Sittingbourne e Sheerness, sono:"}
{"id": "1330353", "revid": "1305772", "url": "https://it.wikipedia.org/wiki?curid=1330353", "title": "Omnichord", "text": "L'Omnichord \u00e8 uno strumento musicale di tipo elettronico, costruito dalla Suzuki Musical Instrument Corporation in diversi modelli. Il primo esemplare venne commercializzato nel 1981.\nNel corso degli anni lo strumento si \u00e8 evoluto fino all'ultima generazione, denominata \"Q-chord\" la quale, grazie a cartucce d'espansione di memoria, pu\u00f2 sostituire un'intera orchestra.\nProgettato originariamente come un sostituto elettronico dell'autoharp, l'Omnichord ha via-via assunto una propria caratterizzazione per le caratteristiche e per il suono peculiare.\nL'Omnichord \u00e8 il successore diretto di uno strumento giocattolo denominato Tronichord, col quale condivide parecchie funzionalit\u00e0 e tecnologie. \nLa tecnica esecutiva pi\u00f9 semplice, \u00e8 simile a quella dell'autoharp, mentre la mano sinistra preme i tasti che formano gli accordi, la destra sfiora il touchpad che sostituisce le corde. Rispetto all'autoharp per\u00f2 la tastiera \u00e8 posta nella parte superiore dello strumento. Ovviamente l'omnichord permette molte altre possibilit\u00e0 per ottenere suoni, anche utilizzando soltanto la tastiera. \nSuonatori di Omnichord.\nBench\u00e9 non si possa considerare l'Omnichord uno strumento di uso generalizzato, sono molti gli artisti che l'hanno utilizzato, tra gli altri ricordiamo: Brian Eno coi Passengers per la canzone \"Miss Sarajevo\", Mark Mothersbaugh dei Devo nell'album Oh, No! It's Devo del 1982, Simon Jeffes della Penguin Cafe Orchestra, gli Eurythmics nel brano \"Love is a Stranger\", David Bowie lo ha suonato dal vivo durante il \"Concerto per New York\" del 2001, nel brano \"America\" di Simon &amp; Garfunkel, Chris Urbanowicz degli Editors l'ha usato brevemente in \"Like Treasure\", Stefan Olsdal dei Placebo usa l'Omnichord nel pezzo \"Blackeyed\", viene usato da Benjamin Goldwasser degli MGMT, ed ancora Bob Dylan, Bj\u00f6rk, Nick Rhodes dei Duran Duran, i Kasabian, The Dixie Chicks ed Elvis Costello l'hanno usato sporadicamente. Un'ultima curiosit\u00e0, la canzone \"Clint Eastwood\" dei Gorillaz utilizza come sottofondo uno dei ritmi preinstallati sull'Omnichord."}
{"id": "1330360", "revid": "154893", "url": "https://it.wikipedia.org/wiki?curid=1330360", "title": "Castel Nuovo, l'arco trionfale", "text": ""}
{"id": "1330373", "revid": "729019", "url": "https://it.wikipedia.org/wiki?curid=1330373", "title": "Thanet (distretto)", "text": "Thanet \u00e8 un distretto locale del Kent, Inghilterra, Regno Unito, con sede a Margate.\nStoria.\nIl distretto fu creato con il Local Government Act 1972, il 1\u00ba aprile, 1974 dalla fusione dei borough di Margate e Ramsgate con il Distretto urbano di Broadstairs and St Peter's e parte del Distretto rurale di Eastry.\nWard e parrocchie.\nIl distretto \u00e8 diviso in district in 23 ward, alcune delle quali interne alle citt\u00e0 di Margate, Broadstairs e Ramsgate.\nLe parrocchie civili, che non coprono Margate e Ramsgate, sono:"}
{"id": "1330379", "revid": "757396", "url": "https://it.wikipedia.org/wiki?curid=1330379", "title": "Pro Basketball League", "text": "La Pro Basketball League o anche conosciuta per motivi di sponsorizzazione come EuroMillions Basketball League (precedentemente nota come Ligue Ethias o 1e Nationales Messieurs) \u00e8 la massima divisione del campionato belga di pallacanestro maschile. \u00c8 gestito dalla BLB dal 2014 dopo che \u00e8 stato organizzato dalla F\u00e9d\u00e9ration Royale Belge de Basket-Ball sin dal 1928."}
{"id": "1330392", "revid": "125613872", "url": "https://it.wikipedia.org/wiki?curid=1330392", "title": "Vittorio Caprioli", "text": "Biografia.\nDiplomatosi all'Accademia nazionale d'arte drammatica di Roma, esord\u00ec nel 1942 nella compagnia Carli-Racca, approdando nel 1948 al Piccolo di Milano, dove sotto la direzione di Strehler prese parte a \"La tempesta\" di Shakespeare. Dal 1945 cominci\u00f2 la sua collaborazione con la Rai, spesso insieme a Luciano Salce, realizzando programmi di rivista e variet\u00e0. All'inizio del 1950, viene scritturato accanto a Alberto Bonucci e Gianni Cajafa per l'opera teatrale musicale di \"Carosello napoletano\", diretto da Ettore Giannini: tre anni dopo sar\u00e0 portata anche sul grande schermo.\nInterprete duttile e versatile, nel 1950 fond\u00f2, con Alberto Bonucci e Franca Valeri (che fu anche sua moglie dal 1960 al 1974, anno in cui divorziarono) il Teatro dei Gobbi, che proponeva un tipo di spettacolo sottilmente satirico, fatto di gag sornione e di battute mordaci, totalmente privo di testi scritti, protagonista anche alla radio di trasmissioni come \"Lo Schiaccianoci\" (1952), \"Le donne di James Thurber\" (1953, a cura di La Capria, realizzazione di Giagni) e \"Courteline all'italiana\" (1954, regia di Mondolfo). Con la Valeri e Salce nel 1955 scrisse e interpret\u00f2 \"La zuccheriera\", trasmissione realizzata sia in edizione italiana sia francese per il Premio Italia.\nPass\u00f2 poi al cinema come attore caratterista e anche come regista (\"Leoni al sole\", 1961; \"Parigi o cara\", 1962; \"Splendori e miserie di Madame Royale\", 1970), lasciandosi tentare occasionalmente dalla televisione, in cui cominci\u00f2 la carriera nel 1959 con la partecipazione al variet\u00e0 \"Le divine\" e l'interpretazione de \"Il borghese e il gentiluomo\", ma non riusc\u00ec mai ad amare veramente il piccolo schermo (\"Soffro pi\u00f9 che altro per l'assenza del pubblico, che considero parte integrante e insostituibile dello spettacolo cui partecipo\"). Negli anni sessanta recit\u00f2 in \"Idillio villereccio\", per la regia di Falqui, e nel 1972 si lasci\u00f2 tentare da un variet\u00e0 televisivo, da lui scritto e interpretato, \"Una serata con Vittorio Caprioli\".\nContinu\u00f2 comunque a frequentare i microfoni radiofonici, soprattutto per trasmissioni di prosa come \"La bugiarda\" di Fabbri (1975, regia di Camilleri) e \"I parenti terribili\" di Cocteau (1986, regia di Sandro Rossi), ma interpretando anche le \"Interviste impossibili\" (\"Ippocrate\" di Carpi e \"Plinio il Vecchio\" di Malerba, entrambe del 1975) e presentando alcune rubriche, tra cui \"L'intercettatore\" (1980). Sempre nel 1980 scrisse e mise in scena \"Io e la televisione\", un lavoro che aveva come argomento proprio la TV come inadeguata risposta al \"bisogno di comunicare di chi \u00e8 solo e disperato\", mentre nel 1987 ancora sul piccolo schermo fu protagonista e regista della commedia di Honor\u00e9 de Balzac \"Mercadet il faccendiere\". Negli ultimi anni torn\u00f2 alla prosa interpretando, fra gli altri, Don Marzio nella \"Bottega del caff\u00e8\" di Goldoni, \"I ragazzi irresistibili\" di Neil Simon in coppia con Mario Carotenuto e il Capocomico nei \"Sei personaggi in cerca d'autore\" di Pirandello.\nDurante le prove dell'allestimento di \"Napoli milionaria!\", chiamato a essere il primo interprete dopo la morte di Eduardo De Filippo, mor\u00ec improvvisamente all'et\u00e0 di 68 anni, in una camera di un hotel sul lungomare di Napoli, sua citt\u00e0 natale, stroncato da un attacco cardiaco.\nVita privata.\nFu sposato dal 1960 al 1974 con la collega Franca Valeri dalla quale divorzi\u00f2 per sposare la psicologa Virginia Antonioli, che gli diede un figlio, Carlo Caprioli, anch'egli attore.\nFu membro della Massoneria, e socialista.\nFilmografia.\nTelevisione.\nIn televisione Vittorio Caprioli partecip\u00f2 ad alcuni episodi della rubrica pubblicitaria televisiva \"Carosello\": nel 1962 pubblicizz\u00f2 con Mimmo Craig l'olio Sasso; nel 1965 diresse gli \"sketch\" che pubblicizzavano l'olio Topazio della Chiari &amp; Forti; nel 1974 partecip\u00f2 a una serie di \"sketch\" per i cioccolatini Perugina e negli anni 1965 e 1967 partecip\u00f2 come attore agli \"sketch\" che pubblicizzavano le macchine fotocopiatrici della Rank Xerox. Nel 1982 interpreta il personaggio di Sbirro, l'ambiguo ristoratore protagonista dell'episodio 3x5 della serie \"il Fascino dell'Insolito\" dal titolo \"La specialit\u00e0 della casa\", tratto dall'omonimo racconto di Stanley Ellin."}
{"id": "1330397", "revid": "709565", "url": "https://it.wikipedia.org/wiki?curid=1330397", "title": "Beatrice Snicket", "text": ""}
{"id": "1330409", "revid": "1543377", "url": "https://it.wikipedia.org/wiki?curid=1330409", "title": "INSPIRE", "text": "INSPIRE (acronimo per \"INfrastructure for SPatial InfoRmation in Europe\" - Infrastruttura per l'Informazione Territoriale in Europa) \u00e8 un progetto della Commissione europea con l'obiettivo di realizzare infrastrutture di dati territoriali nella Comunit\u00e0 europea.\nINSPIRE \u00e8 una Direttiva (2007/2/EC del 14 marzo 2007) del Parlamento europeo e del Consiglio con l'obiettivo di essere un supporto alla stesura di politiche che possono avere un impatto diretto o indiretto sull'ambiente. INSPIRE si basa sulla interoperabilit\u00e0 delle infrastrutture di dati spaziali creati dagli stati membri.\nQuesta direttiva europea \u00e8 entrata in vigore il 15 maggio 2007.\nIn Italia \u00e8 stata recepita con il D.Lgs. 32/2010 recante \"Attuazione della direttiva 2007/2/CE, che istituisce un'infrastruttura per l'informazione territoriale nella Comunit\u00e0 europea (INSPIRE)\"\nObiettivi.\nL'intenzione \u00e8 di creare un quadro giuridico per la realizzazione e l'attivazione di un'infrastruttura per l'informazione territoriale in Europa, al fine di formulare, attuare, monitorare e valutare le politiche comunitarie a vari livelli e di fornire informazioni ai cittadini.\nTra gli obiettivi principali della direttiva INSPIRE figura la possibilit\u00e0 di rendere disponibile\nuna quantit\u00e0 di dati maggiore e di qualit\u00e0 pi\u00f9 elevata ai fini dell'elaborazione delle politiche\ncomunitarie e della loro attuazione negli Stati membri a qualsiasi livello. La direttiva \u00e8\nincentrata in particolare sulla politica ambientale, ma in futuro ci si aspetta che possa essere estesa ad altri settori come l'agricoltura, i trasporti e l'energia.\nCosa prevede la Direttiva.\nOgni Stato dell'Unione europea deve implementare una sua Infrastruttura di Dati Territoriali nazionale, coordinando quelle di livello sub-nazionale.\nOgni Infrastruttura di Dati Territoriali nazionale costituir\u00e0 un \"nodo\" dell'Infrastruttura europea, e dovr\u00e0 mettere a disposizione dati geografici, metadati e servizi:\nI servizi di ricerca e di navigazione dovranno essere gratuiti (art. 14, comma 1), ma i singoli Stati potranno legiferare altrimenti, permettendo eventualmente che vengano applicate delle tariffe.\nOgni Stato membro dovr\u00e0 inoltre fornire l'accesso ai servizi attraverso il geoportale INSPIRE. \u00c8 facolt\u00e0 dei singoli Stati realizzare o meno dei geoportali nazionali (art. 15, comma 2).\nImplementing Rules.\nINSPIRE prevede che, nel periodo 2006-2008, vengano definite le regole per realizzare le Infrastrutture di Dati Territoriali nei vari paesi dell'Unione europea.\nQueste regole sono dette \"Implementing Rules\" e sono finalizzate all'interoperabilit\u00e0 dei servizi ed all'armonizzazione delle informazioni geografiche in ambito europeo.\nSi tratta di documenti che faranno riferimento (non sono ancora state pubblicate) a standard e specifiche tecniche, e che verranno definiti anche a partire dalle esperienze di infrastrutture di dati territoriali gi\u00e0 realizzate.\nTra gli standard considerati ci sono principalmente quelli del ISO/TC211 e dell'Open Geospatial Consortium.\nLe bozze di \"Implementing Rules\" per INSPIRE (\"metadata\", \"data specification\", \"network service\", \"data sharing\", \"monitoring and reporting\") sono in corso di pubblicazione.\nRecepimento della Direttiva Inspire.\nLa Direttiva INSPIRE \u00e8 stata recepita nell'ordinamento italiano con il decreto legislativo 27 gennaio 2010, n. 32 con cui \u00e8 stata istituita in Italia, l\u2019Infrastruttura nazionale per l\u2019informazione territoriale e del monitoraggio ambientale, quale nodo dell\u2019infrastruttura comunitaria.\nIl Ministero dell\u2019ambiente e della tutela del territorio e del mare \u00e8 autorit\u00e0 competente per l\u2019attuazione del D.Lgs. 32/10 e presso il Ministero \u00e8 istituito il \"National Contact Point\" per la Direttiva INSPIRE.\nPer quanto riguarda il Geoportale Nazionale (www.pcn.minambiente.it), l\u2019art. 8 del D. Lgs. 32/2010 stabilisce che:"}
{"id": "1330417", "revid": "287204", "url": "https://it.wikipedia.org/wiki?curid=1330417", "title": "Gokhan Inler", "text": ""}
{"id": "1330418", "revid": "767487", "url": "https://it.wikipedia.org/wiki?curid=1330418", "title": "Sovraincisione", "text": "Con il termine sovraincisione (o overdubbing) si intende la tecnica che consiste nell'inserire una determinata serie di suoni all'interno di una sessione precedentemente registrata.\nTale tecnica nacque attorno agli anni cinquanta e viene utilizzata da musicisti negli studi di registrazione.\nLa sovraincisione presenta aspetti sia positivi che negativi. In primo luogo, infatti, permette di ovviare all'assenza di un membro del gruppo o dell'orchestra, registrandone la parte ed immettendola in un secondo tempo nella canzone. Inoltre, grazie ad essa, un brano con una strumentazione orchestrale pu\u00f2 essere registrato da un singolo esecutore, che pu\u00f2 suonare e registrare da solo i vari strumenti, aggiungendoli uno dopo l'altro, facendo cos\u00ec a meno di un'orchestra o band. Dall'altro lato, l'utilizzo di questa tecnica \u00e8 spesso visto negativamente, perch\u00e9 accusato di creare suoni artificiali, che vanno cos\u00ec a modificare e quasi sempre a nascondere le reali capacit\u00e0 di un gruppo o di un musicista."}
{"id": "1330419", "revid": "123375131", "url": "https://it.wikipedia.org/wiki?curid=1330419", "title": "Monsoon (Tokio Hotel)", "text": "Monsoon \u00e8 il singolo apripista dell'album di debutto internazionale della band Tokio Hotel, \"Scream\", pubblicato in tutta Europa il 18 maggio 2007 con buon successo commerciale.\n\"Monsoon\" \u00e8 la versione in lingua inglese del brano \"Durch den Monsun\", pubblicato in Germania il 15 agosto 2005. Ha raggiunto la prima posizione in alcuni paesi europei. La canzone \u00e8 stata inserita nel gioco musicale Guitar Hero World Tour e nella sua controparte per Nintendo DS, .\nIl video della canzone \u00e8 stato premiato agli MTV Europe Music Awards 2007 nella categoria \"Best Inter Act\".\nCuriosit\u00e0.\nIl brano ha vinto il Premio Digital del Festivalbar 2007.\nMonsoon \u00e8 stato inserito nella lista dei brani giocabili nel videogioco Guitar Hero World Tour."}
{"id": "1330428", "revid": "287204", "url": "https://it.wikipedia.org/wiki?curid=1330428", "title": "Pablo Ibanez", "text": ""}
{"id": "1330430", "revid": "287204", "url": "https://it.wikipedia.org/wiki?curid=1330430", "title": "Fotbal Club Ceahl\u0103ul Piatra Neam\u021b", "text": "Il Ceahl\u0103ul Piatra Neam\u021b (ufficialmente \"Fotbal Club Ceahl\u0103ul Piatra Neam\u021b\") \u00e8 una societ\u00e0 calcistica rumena con sede nella citt\u00e0 di Piatra Neam\u021b. Milita nella Liga III, la terza divisione del campionato di calcio rumeno, e disputa le partite interne nello Stadio Ceahl\u0103ul di Piatra Neam\u021b (17 500 posti).\nIl club fu fondato il 20 ottobre 1919 con il nome di \"CS Ceahl\u0103ul Piatra Neam\u021b\" e nel corso della sua storia ha conosciuto diverse ridenominazioni, l'ultima delle quali risale al 1992. Debutt\u00f2 in massima divisione nella stagione 1993-1994.\nNel terzo turno della Coppa Intertoto 1999 il Ceahl\u0103ul usc\u00ec imbattuto dal confronto con la Juventus, che per\u00f2 prevalse grazie alla regola dei gol fuori casa: 1-1 nella gara di andata a Piatra Neamt, con vantaggio di Daniel Sc\u00e2nteie e pari di Alessio Tacchinardi, e 0-0 nel ritorno giocatosi a Cesena."}
{"id": "1330431", "revid": "125145845", "url": "https://it.wikipedia.org/wiki?curid=1330431", "title": "Simona Marchini", "text": "Biografia.\n\u00c8 figlia dell'imprenditore Alvaro Marchini, presidente della A.S. Roma negli anni settanta e cugina di secondo grado di Alfio Marchini. \u00c8 stata la moglie del capitano della Roma di quegli anni, Franco Cordova, dal 1970 al 1980. Dal precedente matrimonio con Roberto Paolopoli ha avuto una figlia, Roberta. \nEsord\u00ec gi\u00e0 a quattro anni in teatro proprio grazie al padre. La prima proposta professionale le arriv\u00f2 da Elio Petri, quando aveva sedici anni, ma il padre si oppose. Una seconda proposta le arriv\u00f2 nel 1972 per \"La cagna\", ma un incidente a pochi giorni dall'inizio delle riprese precluse la sua partecipazione. I suoi primi impegni importanti sono stati l'apparizione nel personaggio di \"Iside Martufoni\" nella trasmissione \"A tutto gag\" del 1980, poi nel cinema la partecipazione ai film \"Miracoloni\" e \"I carabbinieri\", sempre con ruoli comici. Successivamente, conosciuta casualmente Delia Scala, fu da questa segnalata alla RAI che in seguito la convoc\u00f2 per \"Quelli della notte\" e si inser\u00ec definitivamente nel mondo dello spettacolo.\nDal 2004 si \u00e8 dedicata prevalentemente al teatro.\nQuelli della notte e l'attivit\u00e0 in televisione.\nHa raggiunto grande popolarit\u00e0 con la partecipazione, nel 1985, al programma di Renzo Arbore \"Quelli della notte\".\nNel 1987/1988 su Rai Uno ha condotto \"Proffimamente non stop\", con Amelia Monti; poi, insieme a Giancarlo Magalli\" Pronto, \u00e8 la Rai?\"\nDal 1989, insieme a Piero Badaloni e Toto Cutugno ha presentato due edizioni consecutive del programma itinerante \"Piacere Raiuno\", sul primo canale televisivo della RAI.\nHa interpretato la parte di una postina pugliese nella fiction \"Mamma per caso\", accanto a Raffaella Carr\u00e0 e Ray Lovelock.\n\u00c8 stata ospite fissa sino al 3 gennaio 2010 della trasmissione radiofonica \"Black Out\", di e con Enrico Vaime, in onda su Rai Radio 2.\nHa recitato nell'episodio \"Conto Aperto\" della famosa sitcom televisiva \"Camera Caf\u00e9\".\nL'attrice ricopre inoltre alcuni incarichi:"}
{"id": "1330434", "revid": "131358", "url": "https://it.wikipedia.org/wiki?curid=1330434", "title": "Ceahl\u0103ul Piatra Neamt", "text": ""}
{"id": "1330443", "revid": "287204", "url": "https://it.wikipedia.org/wiki?curid=1330443", "title": "Kranewitter", "text": "Kranewitter \u00e8 un tradizionale distillato di ginepro per il quale la provincia di Bolzano ha ottenuto dal ministero il riconoscimento di prodotto tradizionale.\nIl prodotto viene lasciato riposare in cisterne di acciaio inox, prima del definitivo imbottigliamento."}
{"id": "1330446", "revid": "131358", "url": "https://it.wikipedia.org/wiki?curid=1330446", "title": "FC Ceahlaul Piatra Neamt", "text": ""}
{"id": "1330449", "revid": "57342", "url": "https://it.wikipedia.org/wiki?curid=1330449", "title": "Anitec-Assinform", "text": "Anitec-Assinform \u00e8 l'associazione italiana delle tecnologie dell'informazione legata a Confindustria. \u00c8 un'associazione nazionale che racchiude al suo interno le principali aziende di \"information and communication technology\" che operano sul mercato italiano. Da settembre 2017, a seguito della fusione con Anitec, nasce una pi\u00f9 forte rappresentanza del settore nell\u2019ambito di Confindustria, secondo la riforma in atto del sistema confindustriale.\nTra i suoi membri annovera oltre 400 aziende IT e associazioni.\nStoria.\nFondata nel 1947 e aderente a Confindustria, Assinform nasce come Associazione dei produttori di macchine per ufficio e comincia a interessarsi all'universo IT negli anni '70 e '80. Nel 1998 Assinform aderisce a Federcomin che, nell'ambito di Confindustria, rappresenta il settore TIC presso il mondo politico-istituzionale europeo e italiano. Nel novembre 2005, rinasce come la nuova Associazione dell'IT italiana frutto della fusione tra le associazioni del settore, presenti storicamente in Confindustria: AITech (ex Anasin) e Assinform. Nel settembre 2017, rinasce come la nuova Associazione del TIC frutto della fusione con un'altra associazione del settore presente storicamente in Confindustria: Anitec.\nOrganizzazione.\nL'associazione \u00e8 guidata da un presidente, eletto ogni quattro anni. \u00c8 affiancato da un board, Consiglio Generale e Consiglio di Presidenza, composto da 10 membri (vice presidenti e presidenti di area), cui sono affidate deleghe operative. La direzione generale coordina tutta la struttura, dal centro studi, alle relazioni esterne, alle risorse umane. L'attuale Presidente \u00e8 Marco Gay.\nL'associazione ha sede a Roma e a Milano.\nI gruppi di lavoro.\nI gruppi di lavoro organizzano conferenze, gestiscono incontri di lavoro e pubblicano documenti tecnici.\nRapporto Anitec-Assinform \"Il Digitale in Italia\".\nIl \"Rapporto Assinform sull'informatica e le telecomunicazioni\" oggi denominato \"Il Digitale in Italia\" \u00e8 la pubblicazione, consolidata e storica (nel 2013 ha raggiunto la 43\u00aa edizione), realizzato da Anitec-Assinform per monitorare le evoluzioni del mercato TIC nel contesto economico nazionale e internazionale, fornendo indicazioni sugli sviluppi futuri del settore e sui suoi impatti sull'economia nazionale - analizzata per mercati \"verticali\" - a supporto di azioni e di politiche conseguenti, da proporre al mercato e alle istituzioni. \nRapporto cui fanno da corollario numerosi studi, per settori applicativi e verticali."}
{"id": "1330453", "revid": "2373", "url": "https://it.wikipedia.org/wiki?curid=1330453", "title": "Paramecio", "text": ""}
{"id": "1330454", "revid": "44939", "url": "https://it.wikipedia.org/wiki?curid=1330454", "title": "HMG-CoA reduttasi", "text": ""}
{"id": "1330455", "revid": "131358", "url": "https://it.wikipedia.org/wiki?curid=1330455", "title": "FC Ceahlaul", "text": ""}
{"id": "1330477", "revid": "1305772", "url": "https://it.wikipedia.org/wiki?curid=1330477", "title": "Il campiello", "text": "Il campiello \u00e8 una commedia teatrale in cinque atti del drammaturgo veneziano Carlo Goldoni. La commedia, scritta in occasione del carnevale di Venezia del 1756, fu rappresentata per la prima volta il 19 febbraio 1756 presso il Teatro San Luca di Venezia. \nL'opera \u00e8 una tra le pi\u00f9 celebri commedie scritte da Carlo Goldoni.\nTrama.\nLa trama racconta gli amori, le risse, le vanit\u00e0, gli scherzi e - soprattutto - i divertimenti delle donne del popolo, in una fredda giornata di Carnevale. La scena si svolge a Venezia, in una piccola piazza (campiello) circondata da alcune case, tra cui quella di Gasparina e quella di Lucietta. Dall'altro lato del campiello, quella di Orsola e quella di Gnese. Al centro della scena, sullo sfondo, vi \u00e8 una locanda con una lunga terrazza ricoperta da un pergolato. Al tempo di Carnevale, si passa il tempo in svaghi collettivi, come il \"Lotto della Venturina\". Pasqua vuole maritare la figlia Gnese per potersi risposare. La vecchia Catte, per la stessa ragione, vorrebbe che sua figlia Lucietta sposasse presto Anzoletto; Orsola, la \"frittolera\", cerca moglie per suo figlio Zorzetto. Un cavaliere napoletano di passaggio corteggia Gasparina, nipote del ricco Fabrizio. Dopo una lite furibonda per futili motivi, interviene il Cavaliere che riesce a calmare gli animi ed invita tutti a cena per festeggiare il suo fidanzamento con Gasparina. Verso sera le chiacchiere si calmano e tutto \u00e8 sistemato secondo i desideri degli innamorati e ogni tensione si stempera: Gnese sposa Zorzetto, Anzoletto d\u00e0 l'anello a Lucietta e il cavaliere potr\u00e0 partire con Gasparina la quale - prima di avviarsi a cena - si congeda da Venezia con un appassionato, commosso saluto all'umile e schietta umanit\u00e0 di questo campiello.\nPoetica.\nNell'introduzione, scrive l'autore: \"L'azione di questa Commedia \u00e8 semplicissima, l\u2019intreccio \u00e8 di poco impegno, e la peripezia non \u00e8 interessante; ma ad onta di tutto ci\u00f2, ella \u00e8 stata fortunatissima sulle scene in Venezia non solo, ma con mia sorpresa in Milano fu cos\u00ec bene accolta, [...] ma vi \u00e8 una tal verit\u00e0 di costume, che quantunque travestito con termini particolari di questa Nazione, si conosce comunemente da tutti\".\nAfferm\u00f2 Attilio Momigliano: \"Nessuno come Goldoni seppe far arte grande di argomenti tenui: questo non \u00e8 forse molto pi\u00f9 agevole che far arte grande di argomenti gravi: per riuscirvi bisogna trovar sostanza dove i pi\u00f9 non ne vedono\".\nPer Giuseppe Emiliani: \"Il Campiello \u00e8 una festa poetica per gli orecchi e per gli occhi: un concerto di voci, un continuo movimento di emozioni, un universo chiuso, ripiegato su se stesso, nel quale tutti i personaggi vivono allo stesso ritmo, in osmosi - per cos\u00ec dire - nei confronti dell'ambiente\".\nAdattamenti.\nErmanno Wolf-Ferrari compose nel 1936 un'omonima opera lirica in tre atti su libretto di Mario Ghisalberti. L'opera \"Il campiello\" fu rappresentata per la prima volta l'11 febbraio 1936 al Teatro alla Scala di Milano."}
{"id": "1330479", "revid": "767487", "url": "https://it.wikipedia.org/wiki?curid=1330479", "title": "Grease 2", "text": "Grease 2 \u00e8 un film diretto dalla regista Patricia Birch, seguito del film \"Grease - Brillantina\", ma che non riscosse lo stesso successo del primo.\nTrama.\nAlla Rydell High School spadroneggia la squadra dei T-Birds con le loro ragazze: le Pink Ladies. La pi\u00f9 vivace del gruppo \u00e8 Stephanie, fidanzata del capo dei T-Birds, ma in continuo conflitto con essi e contro le regole che legano le Ladies ai T-Birds. Al college giunge Michael, giovane inglese, parente di Sandy, che si innamora a prima vista di Stephanie Zinoni, leader delle Pink Ladies. \nPurtroppo Michael ha il difetto di essere impacciato e timido mentre Stephanie predilige gli uomini duri e quindi, nel tentativo di conquistarla, incappa nella pi\u00f9 dura sfida della sua giovane vita.\nIl tempo corre a Rydell e ci si prepara per il talent show di fine anno dove sia i T-Birds che le Pink Ladies sono impegnate per vincere un agognato premio e spadroneggiare su tutti come i migliori.\nNel corso di questo periodo, in cui i due gruppi rivali si impegnano a preparare una coreografia vincente, Michael si impegna prima sfornando compiti a pagamento per fare soldi e poi improvvisandosi meccanico, nel tentativo di diventare un T-Bird, per avere il permesso di corteggiare Stephanie.\nJohnny intanto, ormai disperato, non vuole credere al fatto che Stephanie lo abbia lasciato e cerca, in maniera poco ortodossa e ricordando i patti tra T-Birds e Pink Ladies, di riconquistarla. Nel frattempo compare un misterioso centauro nei pressi di Rydell, con casco e occhiali che ne nascondono l'identit\u00e0, sar\u00e0 lui con la sua abilit\u00e0 di guida e il fare da duro e tenebroso a conquistare Stephanie e a farle perdere completamente la testa. Intanto a Rydell vengono eletti regina e re della scuola Johnny e la bella Stephanie che sembra tutt'altro che felice per via della presunta morte del motociclista mascherato in un inseguimento con i T-Birds.\nLa festa di fine anno \u00e8 al suo momento clou, ed ecco ancora una volta la banda rivale del luogo intervenire per rovinarla, ma dal nulla ecco riapparire il centauro mascherato che ancora una volta sventa la minaccia e salva la festa, per poi svelare la sua vera identit\u00e0... colpo di scena per tutti, ma soprattutto per Stephanie: \u00e8 Michael, il bravo ragazzo inglese. Giunti all'epilogo del film, il finto duro Johnny, consacra Michael nuovo membro dei T-Birds consegnandogli una giacca con tanto di effigie simbolica, dando cos\u00ec la possibilit\u00e0 a lui e Stephanie di farsi la corte.\nPersonaggi principali.\n\"T-Birds\", tra cui:\n\"Pink Ladies\", tra cui:"}
{"id": "1330482", "revid": "44939", "url": "https://it.wikipedia.org/wiki?curid=1330482", "title": "Mevalonato", "text": ""}
{"id": "1330486", "revid": "124693342", "url": "https://it.wikipedia.org/wiki?curid=1330486", "title": "U-matic", "text": "U-matic \u00e8 un formato di videocassette introdotto sul mercato dalla Sony nel 1971. \nFu fra i primi formati professionali a usare una videocassetta per contenere il nastro magnetico, a differenza dei sistemi a bobina aperta. A differenza dei formati successivi, la bobina debitrice e quella raccoglitrice sono controrotanti, una in senso orario e l'altra in senso antiorario. Il formato venne standardizzato mediante un accordo tra Sony, JVC, Matsushita e cinque produttori non giapponesi.\nStoria.\nIl sistema U-matic permetteva la realizzazione di videoregistratori portatili pi\u00f9 robusti e meno soggetti a problemi rispetto alle versioni portatili dei sistemi da un pollice di tipo B e C. Per l'uso portatile, esistono anche apposite videocassette di dimensioni ridotte, note ufficialmente come \"U-matic S\". Pi\u00f9 o meno come avviene in ambito domestico con il VHS-C, le videocassette U-Matic S (di autonomia pari a 20 minuti, ma la 3M era arrivata anche a 30 usando un nastro pi\u00f9 sottile) richiedono un adattatore meccanico (Il KCA-1 Sony) per essere caricate nelle macchine a caricamento verticale, mentre i videoregistratori a caricamento frontale, introdotti dopo l'avvento di questo formato, possono leggerle direttamente. \u00c8 stato l'U-matic S che ha rivoluzionato l'era delle riprese ENG, sostituendo man mano la pellicola cinematografica per questo tipo di utilizzo.\nAll'inizio degli anni 80, la Sony, pare anche su pressione dei broadcaster, RAI in testa, introdusse la versione high band del formato, chiamata BVU, mentre la versione base divenne poi nota come 'low-band' o anche 'VO', dal sigla del codice che la Sony dava a queste macchine. Il formato BVU ha un sistema di registrazione della crominanza migliorato e un rapporto segnale/rumore migliore. Nonostante il neo di richiedere un videoregistratore separato dalla telecamera, questo formato guadagn\u00f2 un'enorme popolarit\u00e0 nelle riprese sul campo, e non solo di tipo giornalistico sostituendo in via definitiva la pellicola da 16mm. All'inizio degli anni 90, gran parte del mercato era stato tuttavia conquistato dal formato da 1/2 pollice della stessa Sony, il Betacam, che permetteva la realizzazione di camcorder e una migliore qualit\u00e0 d'immagine, soprattutto nelle copie successive. L'ultimo miglioramento dato al formato U-matic fu un ulteriore incremento della qualit\u00e0 di registrazione, consentito dai nastri al metallo, e fu chiamato U-matic SP, lo stesso suffisso del Betacam. Inoltre, la velocit\u00e0 operativa dei motori a presa diretta (ben 6 nel modello di punta BVU-950) era molto aumentata. Le registrazioni di prima generazione di questi due formati sono difficili da distinguere e hanno una qualit\u00e0 paragonabile.\nDescrizione generale.\nLa larghezza del nastro era di 3/4 di pollice (19mm), da cui il termine usato per descrivere solitamente questo formato, 'tre quarti'. Il nome ufficiale U-matic deriva dalla forma di caricamento del nastro attorno al tamburo per la scansione elicoidale e dal dispositivo di caricamento automatico del nastro, a differenza dell'avvolgimento manuale richiesto per le bobine aperte. Anche il sistema Betacam, pi\u00f9 tardi, user\u00e0 lo stesso tipo di caricamento a U.\nL'U-matic registra un segnale video composito, con sfasamento della sottoportante convertita. La risoluzione orizzontale registrabile dal nastro per l'U-matic standard \u00e8 di circa 250 linee, contro le circa 330 trasmissibili dal sistema NTSC, e la durata delle videocassette arriva a 60 minuti.\nUtilizzo.\nL'U-matic non \u00e8 pi\u00f9 un formato di produzione di larga diffusione, ma \u00e8 ancora valido come formato durevole ed economico, tanto che molte infrastrutture di produzione televisiva hanno tuttora un videoregistratore o due in uso.\n\u00c8 ancora usato in ambienti industriali, nonostante anche in questi stia essendo man mano sostituito dal Betacam.\nAudio digitale.\nIl formato U-matic \u00e8 stato usato come sistema per la registrazione dell'audio digitale. Molte registrazioni audio digitali degli anni ottanta hanno usato questo supporto come master. Il registratore Sony PCM-1600 (pi\u00f9 propriamente un adattatore PCM) usava un registratore U-matic come supporto di registrazione. L'output standard del PCM-1600 era uno \"pseudo video\" in formato 525/60, che appariva visivamente come un insieme di quadrati vibranti che potevano essere videoregistrati. Il PCM-1600 fu il primo sistema usato per la realizzazione dei compact disc nei primi anni 80, e la frequenza di campionamento dei CD di 44.1 kHz si basa proprio sul calcolo ottimale di aggancio del sincronismo orizzontale dell'U-matic. I successivi PCM-1610 e 1630 continuavano a usare nastri U-matic come supporto."}
{"id": "1330488", "revid": "1305772", "url": "https://it.wikipedia.org/wiki?curid=1330488", "title": "Santa Maria Rossa", "text": "Santa Maria Rossa \u00e8 una frazione del comune di Perugia, con 371 abitanti.\nIl paese si trova al confine con San Martino in Campo, di cui costituisce l'estensione verso sud-est, in direzione del territorio di Deruta e di San Nicol\u00f2 di Celle. Esso si sviluppa principalmente lungo la strada provinciale 375 (che porta sino a Marsciano), costituendone l'estremit\u00e0 settentrionale. Il territorio \u00e8 strettamente pianeggiante (175 ), adagiato lungo la valle solcata dal fiume Tevere.\nIl monumento principale del paese \u00e8 la chiesa parrocchiale di Santa Maria Assunta con l'annesso edificio, di apparente aspetto cinquecentesco, costruito in mattoni rossi.\nLa principale attivit\u00e0 economica \u00e8 costituita dall'agricoltura, con coltivazioni estese di tabacco, barbabietola e meloni.\nDa annoverare anche la presenza di una aviosuperficie in erba (lunga 400 m) utilizzata da velivoli ultraleggeri."}
{"id": "1330492", "revid": "19330", "url": "https://it.wikipedia.org/wiki?curid=1330492", "title": "Ilya Ivanovic Ivanov", "text": ""}
{"id": "1330499", "revid": "84184", "url": "https://it.wikipedia.org/wiki?curid=1330499", "title": "Pedodonzia", "text": "La pedodonzia (dal greco \u03c0\u03b1\u1fd6\u03c2, \u03c0\u03b1\u03b9\u03b4\u03cc\u03c2: \u00abbambino\u00bb + \u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2: \u00abdente\u00bb), detta anche odontoiatria pediatrica o odontoiatria infantile, \u00e8 una branca dell'odontoiatria.\nEssa si fonda sulle conoscenze di base fornite dalle scienze odontoiatriche, mediche e comportamentali, applicate alla situazione specifica di sviluppo - normale o patologica - del bambino, dalla nascita alla pubert\u00e0. Dall'odontoiatria infantile dipendono quindi la diagnosi ed il trattamento di malattie, sindromi ed affezioni che interessano primariamente il sistema anatomico dentale. Non \u00e8 da escludere, comunque, la sua partecipazione alla gestione clinica delle alterazioni cranio-mandibolari.\nProspettiva storica.\nNel 1743 Robert Bunon pubblica un libro dal titolo \"Essay sur les Maladies des Dentes,\" ove oltre ad indicare le malattie proprie degli elementi dentari, tratta lo sviluppo della dentizione primaria e quindi la crescita degli elementi dentari durante l'infanzia. In termini eziologici, Bunon specifica il rapporto che correla la mineralizzazione del dente con le abitudini alimentari e la salute della madre durante l'et\u00e0 gestazionale. Egli studia, inoltre, le complicanze oro-dentali derivanti da malattie infettive tipiche dell'et\u00e0 evolutiva. Le infezioni oro facciali possono infatti danneggiare la struttura dei denti decidui e degli omologhi permanenti ad essi sottostanti.\nNel 1766 a Vienna Adam Anton Brunner nell'opera \"Enleitung zur nothingen Wissenschaft eines Zahnartes\" commette l'errore di ritenere la dentatura decidua composta da 24 denti privi di radici.\nNel 1789 a Firenze Antonio Campani mette in guardia dal rischio di spaventare i \"piccoli fanciulli\", cos\u00ec come li definisce; nel caso in cui si debba procedere ad avulsioni dentarie si inizier\u00e0 da quella meno traumatica e dolorosa. Egli inoltre sottolinea la correlazione fra il rachitismo e la possibilit\u00e0 che i denti decidui erompano tardivamente. Nel caso di tali dentizioni difficili, a suo dire - causanti febbri e convulsioni, l'autore raccomanda l'utilizzo di miele rosato o miele di more sulla gengiva dolente. Il bambino sarebbe stato tenuto a dieta (non propriamente per il dolore gengivale da eruzione ma per gli squilibri acidi che caratterizzano la digestione durante la febbre) e ogni procedura chirurgica (il taglio della gengiva per facilitare l'eruzione) sarebbe stata autorizzata dai genitori. Il capo del paziente in questi casi sarebbe stato appoggiato al corpo del Professore (cos\u00ec come descrive l'odontoiatria specializzato dell'epoca) durante la manovra di avulsione, ovviamente operata mediante strumentario specifico.\nNel 1790 a New York John Greenwood si dedica alla terapia odontoiatrica infantile specificando che il trattamento dovesse essere regolare. Egli fu il dentista di George Washington. 30 anni pi\u00f9 avanti C.F. Delabarre si fa carico del trattamento odontoiatrico di un gran numero di orfani parigini dopo la guerra in quel periodo. Suo figlio, anch'egli dentista, si occup\u00f2 di diffondere l'utilizzo dell'anestesia generale in Francia, mediante etere solforico.\nFu per\u00f2 A.F. Talma nel 1851 a proporre la prima terapia odontoiatrica regolare e sistematica. Questa avrebbe previsto, per la prima volta, visite periodiche di controllo di tutti i bambini di et\u00e0 compresa fra i 5 e i 6 anni. Talma era il dentista del re Leopoldo I del Belgio. La terapia divenne quindi sempre pi\u00f9 organizzata, in Belgio ed in molti altri Paesi.\nPerch\u00e9 tale crescente interesse per la terapia odontoiatrica infantile? Tale tendenza sarebbe da imputare alla diffusione, fra il 1893 ed il 1895, di numerosi studi epidemiologici sulla patologia cariosa infantile. La comunit\u00e0 scientifica, quindi, si sent\u00ec sollecitata ad organizzare - assieme alle amministrazioni dell'epoca - servizi di sanit\u00e0 pubblica prestati nei riguardi dei pazienti per il soddisfacimento del bisogno collettivo di salute orale e quindi per arginare il fenomeno patologico: 80% dei bambini era infatti affetto da carie dentale ma solo poche migliaia di essi avrebbero ricevuto, in quegli anni, una terapia odontoiatrica risolutiva.\nEcco che a Strasburgo nel 1902 fu fondata la prima clinica odontoiatrica: municipale, accademica e ad indirizzo pediatrico. Il dentista danese Marinus Kiaer, per esempio, era impegnato in controlli odontoiatrici settimanali eseguiti in scuole pubbliche della propria provincia, alla presenza del maestro e dei piccoli allievi attorno al paziente trattato. I servizi odontoiatrici, quindi, si concentrano gradualmente nella popolazione scolastica, limitandosi per\u00f2 alla terapia ricostruttiva dell'elemento dentario permanente. Non che questo avesse un fondamento medico razionale: era semplicemente dovuto al fatto che i dentisti avrebbero potuto curare pi\u00f9 facilmente solo quei bambini ovvero coloro appartenenti alla popolazione scolastica, pi\u00f9 facilmente raggiungibile nelle scuole. Sappiamo, invece, quanto sia fondamentale anche il trattamento odontoiatrico degli elementi dentari decidui oltre che permanenti.\nLa scuola odontoiatrica danese, prima fra tutte, convinta di poter migliorare i dati epidemiologici sulla prevalenza ed incidenza della patologia cariosa, fonda un servizio di terapia odontoiatrica sistematica per l'incremento della salute orale nei bambini in et\u00e0 pre-scolare, nei bambini in et\u00e0 scolare, nei giovani. Nasce pertanto la ricerca di interventi preventivi, diagnostici e terapeutici.\nDisciplina accademica.\nL'odontoiatria pediatrica o infantile costituisce solitamente un corso integrato ufficiale nei corsi di laurea magistrale a ciclo unico in odontoiatria e protesi dentaria. Il corso \u00e8 costituito da l'insegnamento della Pediatria generale e specialistica (MED 38, disciplina medica di rilevanza odontoiatrica) e della Pedodonzia propriamente detta (MED 28, discipline odontoiatriche e radiologiche). L'insegnamento della pediatria generale e specialistica, a corredo dell'odontoiatria pediatrica, contempla solitamente i seguenti argomenti: neonatologia, crescita e sviluppo, modelli di crescita, malattia gastrointestinale e manifestazioni orali della stessa, craniostenosi e cranio-facio-stenosi; sia semplici che complesse. Nell'ambito della craniostenosi l'attenzione \u00e8 solitamente rivolta alla morfologia strutturale cranica e maxillo mandibolare. Quest'ultima, aberrante, \u00e8 causa di alterazioni respiratorie, sindrome delle apnee notturne nel bambino, patologia della postura linguale e linguo-ioidea, difetti gravi di sviluppo mandibolare e mascellare, con particolare riferimento alla forma del palato, ai diametri delle basi ossee (in particolare il diametro trasversale del palato), alla morfologia delle arcate dentarie, all'affollamento dentale, alla inclusione patologica, alla patologia malformativa a carico dello smalto e della dentina. Tali argomenti sono infatti propedeutici allo studio dell'ortopedia dento-maxillo-facciale (ortognatodonzia) che colloca gran parte delle proprie terapie ortopediche in et\u00e0 scolare e adolescenziale. Riassumendo, lo specialista in odontoiatria e protesi dentaria dovrebbe acquisire conoscenze relative s\u00ec alla Patologia dell'Apparato Stomatognatico, ma comprese le correlazioni e le implicazioni mediche sistemiche della stessa.\nSono attive, inoltre, Scuole di Specializzazione post-laurea in Odontoiatria pediatrica. Secondo quanto previsto dall\u2019articolo 2 bis del Decreto legge 29 marzo 2016 n. 42, la scuola \u00e8 attivata in deroga alle disposizioni di cui al comma 1 dell\u2019articolo 8 della Legge 401/2000. Pertanto, l\u2019immatricolazione ai corsi non comporta la stipula del contratto di formazione specialistica. \"A differenza degli Specializzandi di Area medica, per i quali il decreto ministeriale che ogni anno bandisce il concorso prevede la obbligatoria corresponsione di una borsa di studio in favore dei vincitori, il decreto in esame lascia, infatti, alla facolt\u00e0 dei singoli Atenei la possibilit\u00e0 di erogare una borsa di studio in favore di questi studenti o meno.\" La durata della scuola di specializzazione \u00e8 di 3 anni accademici e prevede l\u2019acquisizione complessiva di 180 CFU. Lo specialista in Odontoiatria Pediatrica deve avere maturato conoscenze teoriche, scientifiche e professionali relative alla fisiologia della crescita, dello sviluppo psicologico, sociale ed intellettivo del soggetto in et\u00e0 evolutiva e alla fisiopatologia, clinica, terapia e prevenzione delle malattie specialistiche odontostomatologiche in et\u00e0 pediatrica anche nei soggetti affetti da patologie sistemiche; sono specifici ambiti di competenza, oltre alla Odontostomatologia pediatrica, la semeiotica funzionale e strumentale, la fisiopatologia, la clinica e la terapia intercettiva precoce delle malocclusioni. Lo specializzando, durante il percorso formativo di 3 annualit\u00e0, esegue dalla fase diagnostica alla guarigione clinica e sotto specifico controllo tutoriale, i seguenti interventi: - 50 Visite odontostomatologiche pediatriche ambulatoriali e/o sul territorio - 10 Gestione clinica del paziente pediatrico con necessit\u00e0 speciali - 50 Diagnosi e Terapia in Odontoiatria Conservativa Pediatrica - 20 Diagnosi e Terapia in Endopedodonzia - 10 Diagnosi e Terapia in Chirurgia Orale Pediatrica - 10 \"Videat\" (visite) di Patologia orale pediatrica - 20 Diagnosi e Terapia in Ortopedodonzia.\nCrescita e sviluppo.\n\"La crescita rappresenta il fenomeno biologico che da solo permette di distinguere la Pediatria dalla Medicina dell'adulto, perch\u00e9 il bambino cresce e l'adulto no\". L'accrescimento \u00e8 la variazione in aumento della massa di un essere vivente nel tempo. Lo sviluppo consiste nella definizione dell'organizzazione biologica dell'organismo intesa sia in senso morfologico che funzionale. Essa si esplica mediante processi di differenziazione del fenotipo e maturazione somatica, scheletrica e sessuale. Si basa su eventi di iperplasia cellulare, ipertrofia e iperplasia assieme e infine di ipertrofia cellulare. Fattori di accrescimento e sviluppo sono distinti in intrinseci (genetica, fattori etnico-razziali, sesso, fattori neuroendocrini) ed estrinseci (alimentazione, ambiente di crescita) I periodi di crescita e sviluppo possono essere cos\u00ec definiti dal punto di vista cronologico: neonato (prime 4 settimane di vita), lattante (dal primo mese al primo anno di vita), prima infanzia (fino al terzo anno di vita), seconda infanzia (fino al sesto anno di vita), et\u00e0 scolare (dal sesto anno all'inizio dello sviluppo puberale), et\u00e0 adolescenziale (11-18 anni di vita, inizia dallo sviluppo puberale). La crescita staturale secondo Karlberg si evolve in 3 periodi o fasi: infanzia propriamente detta (fino al secondo anno di et\u00e0), fanciullezza, pubert\u00e0 (decimo anno nella donna e picco di crescita ad 11 anni e mezzo-12; dodicesimo nell'uomo e picco di crescita a 13 anni e mezzo-14). La valutazione dei parametri antropometrici prevede lo studio della crescita staturale, della crescita ponderale, delle proporzioni corporee, della circonferenza cranica. Anomalie della circonferenza cranica sono la microcefalia e la macrocefalia. Una causa post-natale di microcefalia, di interesse odontostomatologico, \u00e8 la craniostenosi ovvero la precoce chiusura delle suture craniche. Cause di macrocefalia, invece, sempre di interesse odontostomatologico: il rachitismo congenito, l'osteogenesi imperfetta e le displasie ossee. La presenza di anomalie della circonferenza cranica prevede un esame neurologico o neurochirurgico, un esame della cute e delle mucose (esempio discromie), un esame maxillo facciale per la ricerca di dismorfismi, un esame otorinolaringoiatrico per la valutazione della perviet\u00e0 delle vie aeree, esame del cariotipo, potenziali visivi, potenziali acustici, esame psichiatrico ed infine esame ortognatodontico-odontoiatrico.\nTerapia endodontica.\nLa terapia endodontica degli elementi dentari decidui \u00e8 il secondo principale obiettivo della pedodonzia, dopo la terapia conservativa. La carie dentaria \u00e8 un processo patologico che interessa esclusivamente i tessuti duri del dente. La polpa dentaria partecipa s\u00ec alla lesione patologica globale ma non perch\u00e9 interessata dal processo carioso, ma perch\u00e9 raggiunta o direttamente da microrganismi o indirettamente da tossine ed enzimi batterici; questi ultimi stimolano ed instaurano un processo pulpare infiammatorio e giungono cos\u00ec a contatto con la polpa veicolati dalla breccia cariosa penetrante. In tali casi, parleremo quindi di carie penetrante o pi\u00f9 propriamente di carie complicata da pulpite. La pulpite \u00e8 una complicanza abituale piuttosto frequente della carie dentaria soprattutto nel dente deciduo caratterizzato da ampio volume pulpare e scarsa componente dentinale. La breccia cariosa inoltre espone direttamente un moncone pulpare alla cavit\u00e0 orale, questo viene quindi contaminato dai microrganismi residenti.\nBiologia dell'eruzione e della permuta.\nL'eruzione verticale degli elementi dentari della prima dentizione inizia al sesto mese del primo anno di vita del lattante. Se tali elementi erompono durante i primi 30 giorni di vita, invece, essi sono definiti denti neonatali. Se sono presenti gi\u00e0 alla nascita, sono invece definiti denti congeniti, denti fetali o dentitione praecox. Il sistema stomatognatico attraversa tre distinte fasi di dentizione, la fase della dentizione decidua, la fase della dentizione mista, la fase della dentizione permanente. L'eruzione dentale \u00e8 l'evento biologico che determina la migrazione dell'elemento dentale dalla compagine ossea nella quale \u00e8 temporaneamente incluso alla posizione funzionale che esso assume in arcata. La forza biologica che sostiene tale movimento verticale viene definita \"vis a tergo\" ed \u00e8 determina dal vettore di crescita della radice dell'elemento dentario che erompe. Una noxa patogena che agisce in questa fase potrebbe determinare una inclusione dentale patologica e quindi la ritenzione del dente nella compagine ossea. Se l'eruzione posizionale determina la posizione funzionale del dente in arcata, l'inclusione intraossea rappresenta una anomalia di eruzione, quindi un impedimento all'eruzione stessa. \nChirurgia orale infantile.\nLa carie ed il processo infettivo periapicale di un elemento dentario deciduo rappresentano indicazioni di avulsione dentaria quando l'elemento dentario deciduo \u00e8 prossimo alla permuta e quando si necessita di prevenire l'estensione del processo infettivo all'omologo permanente sotteso.\nL'anchilosi di un elemento deciduo pu\u00f2 ostacolare la normale eruzione del permanente e provocarne o l'eruzione ectopica o l'inclusione. Anche in questo caso di ricorrer\u00e0 quindi all'avulsione dentaria.\nL'elemento dentario coinvolto in rima di frattura delle ossa mascellari, sia qualora rappresenti un ostacolo alla riduzione dei monconi della frattura e sia quando presenti lesioni traumatiche non suscettibili di terapia (fratture radicolari orizzontali a carico dei due terzi coronali della radice; fratture verticali), viene avulso. Viene sottoposto all'avulsione anche quando possa causare una infezione della rima di frattura stessa, impedendo cos\u00ec il processo di guarigione e consolidamento del callo osseo. Attenzione a distinguere la frattura dentale dalla frattura mascellare, esse possono essere anche concomitanti a seguito di evento traumatico.\nNei casi di grave affollamento dentale, la terapia ortodontica prevede una fase pre-chirurgica che sottoposte all'avulsione solitamente i premolari erotti (il quarto o il quinto elemento a seconda della dimensione mesio distale che si vuole ri-ottenere in arcata)\nScienze comportamentali in odontoiatria.\nIl dialogo come terapia deve essere utilizzato in presenza sia di specialisti sia dei genitori, per permettere al bambino di superare le sue paure, soprattutto per quanto riguarda quella del dolore, in possibile presenza di procedure che possono essere adottate, come chirurgia e trattamenti ortodontici ove necessari"}
{"id": "1330502", "revid": "122219131", "url": "https://it.wikipedia.org/wiki?curid=1330502", "title": "Piatra Neam\u021b", "text": "Piatra Neam\u021b, pron. \u00e8 un municipio della Romania di abitanti, capoluogo del distretto di Neam\u021b, nella regione storica della Moldavia. Piatra Neam\u021b per la sua bellezza e per la posizione che occupa nel distretto di Neam\u021b \u00e8 chiamata anche \"Perla Moldovei\" (la perla della Moldavia).\nFanno parte dell'area amministrativa anche le localit\u00e0 di Ciritei, Doamna e V\u0103leni.\nLa citt\u00e0 si trova a circa a nord di Bucarest, nella valle del fiume Bistri\u021ba al limite dei Carpazi orientali ed \u00e8 circondata da alcune alture di altezza variabile tra i 500 ed i 900\u00a0m.\nEtimologia.\nIl toponimo \"piatra\" (\"roccia\" in romeno) ha sempre fatto parte, pur in contesti diversi, della denominazione della citt\u00e0. Inizialmente chiamata \"Piatra lui Cr\u0103ciun\" (Roccia di Natale, traduzione del nome ungherese \"Kar\u00e1csonk\u0151\", tuttora in uso), poi \"T\u00e2rgu Piatra\" (Roccia del Mercato, nel medioevo), divenne successivamente soltanto \"Piatra\", cui venne aggiunto il nome del distretto, \"Neam\u021b\", per distinguerla da altre citt\u00e0 con lo stesso toponimo.\nStoria.\nLa zona di Piatra Neam\u021b \u00e8 stata occupata fin dalle epoche pi\u00f9 antiche, come testimoniano tracce di insediamenti umani risalenti al Paleolitico. Scavi archeologici effettuati ai margini della citt\u00e0 hanno evidenziato i resti di una citt\u00e0 dacia di nome \"Petrodava\", gi\u00e0 menzionata dall'astronomo e geografo greco Claudio Tolomeo nel II secolo.\nI primi nuclei urbani, chiamati Piatra lui Cr\u0103ciun, Roman e Neam\u021b, vennero fondati sotto il dominio di Pietro I di Moldavia (1375-1391), mentre la corte principesca di Piatra Neam\u021b, citata per la prima volta in un documento del 20 aprile 1491, venne costituita da \u0218tefan cel Mare tra il 1468 e il 1475. Questi fece costruire nel 1497-98 la Cattedrale di corte, alla quale si affianca l'alta torre dell'orologio del 1499.\nDopo essere divenuta un centro politico la citt\u00e0 conobbe un consistente sviluppo commerciale che continu\u00f2 per diversi secoli, praticamente fino all'inizio della Prima guerra mondiale, quando l'instabilit\u00e0 politica della regione la penalizz\u00f2 in maniera non trascurabile. La fine della guerra ha consentito una certa ripresa ed il consolidarsi di attivit\u00e0 anche industriali che erano state avviate gi\u00e0 alla fine del XIX secolo.\nLa citt\u00e0 mantenne la propria vocazione industriale anche dopo la seconda guerra mondiale, anche sotto la spinta dei rilevanti contributi economici erogati dal regime comunista.\nGeografia antropica.\nUrbanistica.\nLa citt\u00e0 \u00e8 informalmente divisa in diversi quartieri:\nInfrastrutture e trasporti.\nPiatra Neam\u021b dispone di una rete di trasporti pubblici urbani gestita da un'azienda di propriet\u00e0 della municipalit\u00e0, Troleibuzul s.a.. I mezzi a disposizione per spostarsi in citt\u00e0 sono tre; gli autobus, la filobus ed i minibus. Per il momento la municipalit\u00e0 non \u00e8 riuscita ad implementare i biglietti integrati.\nMappa trasporti:\nEconomia.\nLa citt\u00e0 mantiene la vocazione prevalentemente industriale che le venne data dagli importanti investimenti effettuati dal regime comunista, ma con il passare del tempo le diverse fabbriche che operavano nella zona sono chiuse o distrutte.\nDi particolare rilievo \u00e8 la cosiddetta \"Piattaforma di S\u0103vine\u0219ti\", che si trova nell'attuale comune di S\u0103vine\u0219ti, circa a sud della citt\u00e0: nata come uno dei pi\u00f9 grandi impianti chimici del Paese, oggi opera a ritmo ridotto ed \u00e8 parte del gruppo italiano Radici.\nUltimamente la citt\u00e0 ha cominciato a dare una particolare attenzione al turismo. La municipalit\u00e0 infatti, ha investito somme importanti per costruire un impianto di sci con una pista lunga 965 metri su 260 metri di dislivello. La pista \u00e8 collocata su una delle montagne che circondano la citt\u00e0, nota come Dealul Cozla. L'accesso alla pista \u00e8 consentito da una modernissima funivia con punto di partenza la stazione ferroviaria.\nAltre attivit\u00e0 industriali della citt\u00e0 sono operative nel settore dei fertilizzanti, dell'industria alimentare.\nPiatra Neam\u0163 \u00e8 anche la sede del gruppo Altex che, con il marchio \"Media Galaxy\", gestisce una delle pi\u00f9 grandi catene di commercio al dettaglio di elettrodomestici.\nMonumenti e luoghi d'interesse.\nLa pi\u00f9 importante struttura monumentale di Piatra Neam\u021b \u00e8 senza dubbio il complesso della Cittadella, la cui costruzione venne come detto avviata da \u0218tefan cel Mare nella seconda met\u00e0 del XV secolo. Il complesso, ubicato nel centro della citt\u00e0 attuale, si compone del Palazzo della Corte, della Chiesa di Corte, dedicata a San Giovanni Battista e del vicino campanile, detto anche \"Torre di \u0218tefan cel Mare\", alto 19 metri e divenuto il simbolo della citt\u00e0.\nAltri luoghi di interesse sono:\nSport.\nVi ha sede il Ceahl\u0103ul Piatra Neam\u021b, squadra di calcio.\nCinema.\nIl \"Caff\u00e8 Select\" di Piatra Neam\u021b compare nel film \"Un'altra giovinezza\" (\"Youth Without Youth\"), del 2007, diretto da Francis Ford Coppola e interpretato da Tim Roth, tratto dall'omonimo romanzo di Mircea Eliade."}
{"id": "1330505", "revid": "767487", "url": "https://it.wikipedia.org/wiki?curid=1330505", "title": "Gl'innamorati", "text": "Gl'innamorati \u00e8 una commedia in tre atti scritta da Carlo Goldoni nel 1759. La stesura avvenne nella citt\u00e0 di Bologna, durante un viaggio che port\u00f2 Goldoni da Roma a Venezia.\nL'opera faceva parte del progetto delle \"Nove muse\", che prevedeva la stesura di nove opere diverse per argomento, registro e metro letterario, e dedicate ognuna a una dea del Parnaso (Erato in questo caso). Nei programmi dell'autore e dell'impresario Vendramin questo ciclo di commedie avrebbe dovuto risanare il bilancio negativo della stagione 1758-1759 del Teatro San Luca. In realt\u00e0 non tutte le opere furono completate: \"Gli amori di Alessandro Magno\" and\u00f2 in scena nella primavera del 1759; \"La scuola di ballo\" e \"Artemisia\" in autunno; questa e \"L'impresario delle Smirne\" furono allestiti nel successivo Carnevale; \"Enea nel Lazio\" e \"Zoroastro\" andarono in scena l\u2019anno seguente, mentre gli ultimi due non furono mai scritti o andarono perduti. La fortuna di questi componimenti fu alterna presso i contemporanei, cos\u00ec come rimane ondeggiante oggi. \nTrama.\nMilano, XVIII secolo. Eugenia Pandolfi, erede di una famiglia in rovina, frequenta da un anno il giovane e ricco Fulgenzio. I due ragazzi sono innamoratissimi l'uno dell'altra, ma la relazione \u00e8 tormentata, a causa dell'impulsivit\u00e0 di lui e, soprattutto, della gelosia di lei. Per esempio, Eugenia non sopporta che Fulgenzio frequenti la cognata Clorinda, anche se \u00e8 obbligato (suo fratello \u00e8 infatti a Genova per lavoro, perci\u00f2 deve servirla finch\u00e9 l'uomo non torna). I due cos\u00ec si dividono spesso, ma altrettanto spesso ritornano assieme.\nNel frattempo, il conte Roberto d'Otricoli, cliente di un amico di Fabrizio (il padrone di casa con la mania dell'arte), giunge a Milano e fa visita alla famiglia Pandolfi. Fabrizio, che non vuole essere da meno dell'ospite, lo invita a pranzo, a dispetto della disastrosa situazione economica della famiglia. Nel frattempo, Eugenia chiarisce subito la sua situazione con Roberto, innamorato di lei, spiegandogli di essere innamorata di un altro uomo. Ma Fulgenzio, che non sa di questo chiarimento, si ingelosisce, e minaccia di suicidarsi. La fidanzata lo ferma, gli spiega a chiare lettere l'amore che prova per lui, e i due ormai sembrano aver fatto la pace. Ma Fabrizio ha invitato a pranzo anche Clorinda: Eugenia, esasperata e gelosa, la insulta e se ne va.\nIl pranzo si svolge in maniera drammatica (cos\u00ec dicono i servitori Lisetta e Tognino, che sbirciano dalla serratura). I due giovani si chiariscono, ma quando Fulgenzio chiede se pu\u00f2 accompagnare a casa Clorinda, Eugenia si offende: ricominciano a litigare e giungono alla rottura definitiva. La ragazza, per puntiglio e vendetta, accetta la proposta di matrimonio di Roberto: Fabrizio, che pure aveva voluto bene a Fulgenzio, ora che la nipote \u00e8 fidanzata con un nobile, le proibisce di amarlo e frequentarlo ancora. La giovane acconsente, salvo poi pentirsene amaramente pochi minuti dopo: Fulgenzio infatti ritorna, con buone nuove per lei. Suo fratello \u00e8 tornato da Genova: Clorinda passa di nuovo sotto la protezione del marito, e il ragazzo ha ottenuto il permesso di sposare la donna che ama. Inoltre Fulgenzio, per far piacere alla ragazza, le promette che non frequenter\u00e0 mai pi\u00f9 Clorinda. Eugenia, disperata, si trova costretta a dirgli che ormai \u00e8 fidanzata: di fronte ai rimproveri che riceve dall'ex fidanzato, patendo il colpo, sviene. Quando rinviene, la sorella Flamminia le dar\u00e0 una bellissima notizia: ha spiegato la situazione a Roberto e questi, capendo la situazione, ha rotto il fidanzamento con Eugenia. Fabrizio si lascer\u00e0 convincere dal fatto che Fulgenzio sposer\u00e0 sua nipote senza chiederne la dote.\nSubito dopo si celebra il tanto sospirato matrimonio.\nPersonaggi.\nEugenia: \u00e8 l'autentica protagonista della commedia. Sorella di Flamminia e nipote di Fabrizio, ed erede di una famiglia finita in rovina, \u00e8 una ragazza di buon cuore e sincera, ma \u00e8 puntigliosa, sofistica, vendicativa e gelosissima: non sa (e non vuole) scrivere lettere d'amore, si rovina l'esistenza con la sua gelosia e si accorge spesso troppo tardi dei guai in cui si caccia a causa del suo puntiglio. \u00c8 fidanzata da un anno con Fulgenzio, con cui vive una relazione tormentata e di cui \u00e8 perdutamente innamorata.\nFulgenzio: \u00e8 il fidanzato di Eugenia. Borghese di larga fortuna, \u00e8 un ragazzo impulsivo, tanto pi\u00f9 che quando vede la sua fidanzata parlare con un altro minaccia di uccidersi. Ha spesso intenzione di lasciare la fidanzata, per smettere di soffrire, ma l'ama troppo, perci\u00f2 puntualmente rinuncia all'idea e continua a frequentarla. Mentre suo fratello \u00e8 via per lavoro, deve badare a sua cognata Clorinda, che la fidanzata, gelosissima, non sopporta.\nFlamminia: \u00e8 la sorella maggiore di Eugenia. Vedova equilibrata e saggia, vorrebbe che Eugenia avesse una sorte migliore di quella capitata a lei, ma sembra che la parente faccia di tutto per disgustare il fidanzato. Pur volendole molto bene, e adorando il futuro cognato, detesta alcuni atteggiamenti della sorella, e alle volte vorrebbe passare alle maniere forti con lei per farle capire le cose.\nFabrizio:\u00e8 lo zio e tutore di Eugenia e Flamminia. Vanitoso e volubile, \u00e8 fissato con l'arte, e per farsi la collezione (che per lo pi\u00f9 contiene falsi pagati a caro prezzo), ha rovinato la famiglia e compromesso la dote delle nipoti, per cui per\u00f2 vorrebbe una vita felice ed agiata.\nClorinda: \u00e8 la cognata di Fulgenzio. Compare solo in due brevi scene, ma nell'intreccio \u00e8 fondamentale: Fulgenzio le deve badare mentre suo marito \u00e8 lontano, ed Eugenia, che vorrebbe l'innamorato solo per s\u00e9, ne \u00e8 gelosa, arrivando anche al punto di odiarla. \u00c8 perci\u00f2 causa di molti litigi tra i due amanti.\nRidolfo: \u00e8 un avvocato, amico comune di Fabrizio e Fulgenzio. Per le sue capacit\u00e0 diplomatiche e i suoi modi concilianti, di solito viene incaricato di fare il paciere tra i due e, in caso estremo, di dare a Eugenia la notizia che il suo fidanzamento \u00e8 finito.\nRoberto:\u00e8 un conte romano, cliente di Ridolfo. Ricco e generoso, \u00e8 innamorato di Eugenia e vorrebbe sposarla. Dopo aver lasciato Fulgenzio, Eugenia acconsente a sposarlo, ma Flamminia gli spiega il vero motivo per cui la sorella ha accettato, e rompe perci\u00f2 il fidanzamento.\nTognino: \u00e8 il servo di Fulgenzio. Quando i due hanno litigato, di solito informa Eugenia su quello che fa il suo padrone.\nLisetta: \u00e8 una dei servi di Fabrizio. Solerte ed arguta, intuisce molto spesso quello che succede tra i due innamorati.\nSuccianespole: \u00e8 un anziano servo di Fabrizio, che lavora in cucina. Pratico e taciturno, \u00e8 un bravo economo, e a volte propone anche qualche buona idea.\nEdizioni.\nPrima edizione 1762, secondo tomo, Giambattistia Pasquali.\nSeconda edizione 1789, sesto tomo, Antonio Zatta.\nCarlo Goldoni, \"Commedie\", Garzanti, 1983, pg. 513-580."}
{"id": "1330507", "revid": "780783", "url": "https://it.wikipedia.org/wiki?curid=1330507", "title": "Classic Brugge-De Panne", "text": "La Classic Brugge-De Panne (precedentemente nota come \"Tre giorni di La Panne\") \u00e8 una corsa in linea maschile di ciclismo su strada che si svolge ogni marzo nel nord-ovest della regione delle Fiandre, in Belgio. Storicamente corsa a tappe di tre giorni, dal 2018 \u00e8 stata trasformata in una gara di un giorno.\nParte delle cosiddette classiche del pav\u00e9, si disputa nella settimana tra la Gand-Wevelgem e il Giro delle Fiandre. Dal 2005 era inserita nel calendario dell'UCI Europe Tour come gara di classe 1.HC (2.HC fino al 2017); mentre dal 2019 \u00e8 inserita nel calendario dell'UCI World Tour.\nStoria.\nLa prima edizione si disput\u00f2 nel 1977. Dal 1977 al 2017 fu una corsa a tappe strutturata in due tappe giornaliere e due semi-tappe, di cui la conclusiva a cronometro individuale. Plurivincitore \u00e8 il belga Eric Vanderaerden con cinque successi di cui quattro consecutivi.\nDal 2018 la corsa \u00e8 diventata una corsa in linea di un giorno con il nome Driedaagse Brugge-De Panne. La \"tre giorni\" del nome \u00e8 in realt\u00e0 diventata una due giorni con la creazione di una nuova gara femminile subito inclusa nel calendario Women's World Tour.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021\""}
{"id": "1330514", "revid": "1543377", "url": "https://it.wikipedia.org/wiki?curid=1330514", "title": "Carta geologica", "text": "La carta geologica \u00e8 la rappresentazione dei diversi tipi di rocce che affiorano sulla superficie terrestre, rappresentati da colori convenzionali, ed i loro contatti. Insieme alla classificazione del tipo di rocce, ne \u00e8 indicata anche l'et\u00e0.\nNelle carte geologiche sono rappresentate anche le strutture tettoniche, le giaciture degli strati, i giacimenti di minerali, le aree fossilifere e le sorgenti.\nSpesso le carte geologiche sono corredate da sezioni geologiche in modo da permettere la corretta interpretazione della carta.\nRealizzazione di una carta geologica.\nPer realizzare una carta geologica \u00e8 necessario un rilevamento geologico sulla porzione di terreno interessata lungo itinerari prefissati che permettano di coprire tutta l'area. In questo modo \u00e8 possibile segnare su una carta topografica o su una foto aerea gli affioramenti di roccia rinvenuti lungo il percorso e posizionarli esattamente sulla stessa.\nLa scala della base topografica viene scelta in base al dettaglio richiesto dal lavoro. \nDurante il rilevamento, tramite la bussola geologica viene anche determinato l'assetto strutturale delle rocce misurandone l'inclinazione e l'orientamento della direzione di immersione degli strati.\nStoria.\nLa pi\u00f9 antica carta geologica conservata fu realizzata intorno al 1150 a.C. e riguarda i depositi auriferi dell'Egitto.\nLa prima carta geologica moderna risale invece al 1819, anno in cui William Smith cre\u00f2 la prima carta geologica dell'Inghilterra."}
{"id": "1330515", "revid": "287204", "url": "https://it.wikipedia.org/wiki?curid=1330515", "title": "Piatra Neamt", "text": ""}
{"id": "1330526", "revid": "1543377", "url": "https://it.wikipedia.org/wiki?curid=1330526", "title": "Chirurgia odontostomatologica", "text": "La chirurgia odontostomatologica o orale \u00e8 una branca della chirurgia.\nInclude anche l'implantologia e la parodontologia. A seconda delle normative vigenti nei vari Paesi pu\u00f2 essere operata da odontoiatri, da chirurghi maxillo-facciali o da medici in possesso di un diploma specialistico.\nDisciplina accademica.\n\u00c8 istituita la Scuola di Specializzazione post-laurea in Chirurgia Orale il cui accesso coinvolge:\n- laureati Magistrali in Odontoiatria e Protesi Dentaria (LM 46), \n- laureati Specialistici (classe 52/S) in Odontoiatria e Protesi Dentaria, \n- laureati del vecchio ordinamento in Odontoiatria e Protesi Dentaria.\n\u00c8 inoltre richiesto il possesso del diploma di abilitazione all'esercizio della professione. \nLo specialista in Chirurgia orale deve avere maturato conoscenze teoriche, scientifiche e professionali nel campo della fisiopatologia, dell'istopatologia, della clinica e della terapia delle alterazioni odontostomatologiche di interesse chirurgico e nel trattamento chirurgico- riabilitativo delle edentulie totali e parziali; sono specifici ambiti di competenza l\u2019istopatologia delle alterazioni flogistiche, displastiche e neoplastiche dento- maxillo- facciali,la fisiopatologia delle atrofie ossee dei mascellari, la semeiotica fisica e strumentale, la metodologia clinica e la terapia chirurgica. \nLo specializzando, durante il percorso formativo di 3 annualit\u00e0, esegue,dalla fase diagnostica alla guarigione clinica e sotto specifico controllo tutoriale, i seguenti interventi: - 200 estrazioni non chirurgiche semplici e complesse; - 150 interventi di chirurgia exodontica; - 15 interventi per patologie cistiche dei mascellari; - 30 biopsie e/o interventi di asportazione di neoplasie benigne e maligne; - 5 interventi di chirurgia radicolare; - 15 interventi di chirurgia ortodontica; - 10 interventi di chirurgia implantare; - 12 interventi di chirurgia pre-protesica; - 15 interventi di chirurgia parodontale; - 15 interventi di chirurgia orale. \nGli obiettivi della Scuola, pertanto, sono cos\u00ec suddivisi:\n- obiettivi formativi di base\n- obiettivi formativi specifici della tipologia della Scuola\n- obiettivi affini, integrativi e interdisciplinari\n\"A differenza degli Specializzandi di Area medica, per i quali il decreto ministeriale che ogni anno bandisce il concorso prevede la obbligatoria corresponsione di una borsa di studio in favore dei vincitori, il decreto in esame lascia, infatti, alla facolt\u00e0 dei singoli Atenei la possibilit\u00e0 di erogare una borsa di studio in favore di questi studenti o meno\"\nIl contratto di formazione specialistica, qualora previsto, dovrebbe infatti attenersi al Decreto Legislativo 17 agosto 1999, n. 368 Esso \u00e8 finalizzato esclusivamente all\u2019apprendimento delle capacit\u00e0 professionali inerenti al titolo di specialista, mediante la frequenza programmata delle attivit\u00e0 didattiche formali e lo svolgimento di attivit\u00e0 assistenziali funzionali alla progressiva acquisizione delle competenze previste dall\u2019ordinamento didattico della scuola in conformit\u00e0 alle indicazioni dell\u2019Unione Europea. Il contratto non d\u00e0 in alcun modo diritto all\u2019accesso ai ruoli del Servizio sanitario nazionale e dell\u2019Universit\u00e0 e non determina l\u2019instaurazione di alcun rapporto di lavoro.\nL\u2019Universit\u00e0 e la Regione garantiscono al medico in formazione specialistica la partecipazione guidata alla totalit\u00e0 delle attivit\u00e0 mediche dell\u2019unit\u00e0 operativa presso la quale \u00e8 assegnato, nonch\u00e9 la graduale assunzione di compiti assistenziali e l\u2019esecuzione di interventi con autonomia vincolate alle direttive ricevute dal tutore, in coerenza al processo formativo.L\u2019attivit\u00e0 del medico in formazione specialistica deve essere comunque coerente con il percorso formativo. In nessun caso l\u2019attivit\u00e0 del medico in formazione specialistica \u00e8 sostitutiva di quella del personale di ruolo.\nApproccio al paziente.\nLa conoscenza delle patologie sistemiche e la manifestazione orale delle stesse sono aspetti fondamentali di cui tener conto prima della formulazione di un piano di trattamento chirurgico orale. Questo deve essere compatibile con lo stato generale del paziente. Tenendo conto delle correlazioni fra odontoiatria e medicina \u00e8 pertanto possibile e doveroso attuare protocolli di trattamento specifici per le situazioni mediche pi\u00f9 frequenti. Particolare rilievo assumono l'approccio psicologico del paziente, la gestione delle malattie infettive e la prevenzione del rischio infettivo fra le persone che compongono l'equipe odontoiatrica, la gravidanza e l'allattamento, l'osteo-necrosi da bisfosfonati. Infine, i soggetti diversamente abili necessitano di protocolli di trattamento specifici suddivisi in base alla collaborazione o non collaborazione del paziente, alla malattia sistemica, alla problematica di tipo psicologico.\nI fondamenti chirurgici.\nI principi della disciplina associano i fondamenti chirurgici di base e l'approfondimento di tutto ci\u00f2 che interessa specificamente la terapia chirurgica orale. I fondamenti includono l'anatomia, l'anestesia locale, la preparazione del campo operatorio, gli accessi chirurgici, le tecniche di sutura, la guarigione dei tessuti. \u00c8 inoltre necessario includere gli argomenti di medicina legale, di consenso informato, di cartella clinica, di dimissione del paziente.\nAnatomia orale chirurgica.\nLe strutture anatomiche coinvolte pi\u00f9 frequentemente in chirurgia orale appartengono allo splancnocranio. Il chirurgo orale possiede conoscenza dettagliata della regione mascellare, della regione mandibolare, del pavimento orale, della lingua, del vestibolo, della regione geniena, delle labbra, delle ghiandole salivari maggiori. Inoltre conosce i muscoli masticatori e i muscoli mimici. La maggior parte della testa e della faccia riceve sangue dalla Arteria carotide comune attraverso la Arteria carotide esterna. La circolazione venosa costituisce il circolo refluo della faccia e confluisce nella Vena giugulare interna. Il drenaggio linfatico \u00e8 tributario dei gruppi linfoghiandolari del collo. Il nervo trigemino \u00e8 la branca sensitiva per eccellenza della regione facciale.\nLa cavit\u00e0 orale costituisce l'apertura pi\u00f9 rostrale del tratto digerente e contribuisce alla funzione masticatoria, fonatoria e respiratoria.\nLa neuroanatomia classifica le vie della sensibilit\u00e0 in esterocettiva epicritica, esterocettiva protopatica, esterocettiva della faccia, propriocettiva incosciente (la propriocettiva cosciente \u00e8 inclusa nella esterocettiva epicritica), interocettiva, via acustica, via vestibolare, via gustativa, via ottica, vie olfattive. In ambito odontostomatologico \u00e8 necessario conoscere almeno le due pi\u00f9 importanti: \"la via esterocettiva della faccia e la via gustativa.\"\nSemeiotica orale chirurgica.\nIl processo diagnostico consta di 3 fasi: la fase analitica o semeiologica, la fase di valutazione e studio dei dati raccolti, la fase diagnostica. La fase diagnostica a sua volta prevede la diagnosi differenziale e la diagnosi definitiva. La semeiotica \u00e8 perci\u00f2 la disciplina medica che ha per oggetto il rilievo e lo studio dei segni che orientano verso la diagnosi, ovvero verso il giudizio clinico che mira a riconoscere una condizione morbosa in esame, cio\u00e8 a identificarla con uno dei quadri morbosi descritti in patologia.\nDiagnostica per immagini.\nLa semeiotica radiologica studia i segni radiologici delle malattie, intesa come mezzo integrativo all'esame clinico diretto.\nLe tecniche anestesiologiche.\nL'anestesia orale \u00e8 una pratica determinante in odontoiatria. Essa \u00e8 preliminare a qualunque procedura di chirurgia orale.\nLe suture.\nLa sutura (da suor, suturare, cucire, unire assieme) indica l'atto chirurgico di riposizionamento dei lembi, e quindi l'avvicinamento dei tessuti separati a fini chirurgici. Essa indica inoltre l'atto chirurgico di avvicinamento dei tessuti separati da causa traumatica. In questo modo i tessuti lesi vengono tenuti assieme fino a quando il processo di cicatrizzazione da alla ferita una forza intrinseca sufficiente a sostenersi da sola senza supporto meccanico. Il fine ultimo \u00e8 quindi la guarigione della ferita stessa.\nInfine, il termine sutura pu\u00f2 indicare il filo di materiale usato per accostare i tessuti. La parola araba Kit significa corde di violino. Il Kitgut, infatti, rappresent\u00f2 uno dei primi fili da sutura addominale nel 900 D.C. Probabilmente il catgut (materiale usato per la fabbricazione dei fili da sutura) \u00e8 l'evoluzione dell'originale Kitgut.\nMetodiche chirurgiche e Patologia orale chirurgica.\nLa chirurgia orale si occupa di:\nLa terapia parodontale chirurgica rappresenta anch'essa una parte della chirurgia odontostomatologica ma altamente specialistica. Essa pu\u00f2 essere distinta in\n- terapia di accesso conservativa (esempio su difetti di tasca conservati a 3 pareti residue)\n- terapia di accesso resettiva (esempio su difetti di tasca molto poco conservati e irregolari a 1 parete residua, crateri interprossimali e lesioni delle forcazioni) \n- terapia di accesso rigenerativa (sia su difetti di tasca contenitivi che su difetti di tasca non contenitivi, indicazioni principali sono rappresentate da lesioni infra-ossee e difetti di forcazione di 2 grado mandibolari) \n- terapia muco-gengivale (estetica, pre-protesica, funzionale per il trattamento delle sindromi da ipersensibilit\u00e0 dentinale a radice esposta) \nFarmacoterapia.\nLa chirurgia orale prevede l'impiego di antibiotici sia in profilassi che in terapia. Per la prevenzione ed il controllo dell'infiammazione post-operatoria e per il trattamento in urgenza dello shock, la chirurgia prevede l'utilizzo di cortisonici. \u00c8 da ricordare inoltre la terapia analgesica da dolore nocicettivo (ma non da dolore neuropatico)\nLe dimissioni del paziente.\nIl decorso post-operatorio e la raccomandazione, munita di istruzioni scritte al paziente, rappresentano l'ultima fase chirurgica."}
{"id": "1330527", "revid": "121427", "url": "https://it.wikipedia.org/wiki?curid=1330527", "title": "Asano Tadanobu", "text": ""}
{"id": "1330531", "revid": "122449218", "url": "https://it.wikipedia.org/wiki?curid=1330531", "title": "Morte civile", "text": "La morte civile \u00e8 stata un istituto giuridico diffuso in Europa fino al XIX secolo, che consisteva nella privazione della capacit\u00e0 giuridica come conseguenza di una condanna giudiziale. Tale finzione giuridica, per mezzo della quale il condannato non veniva pi\u00f9 considerato soggetto di diritto dall'ordinamento, comportava in capo a quest'ultimo la generale perdita di tutti i diritti civili e il conseguente allontanamento dalla societ\u00e0.\nAl giorno d'oggi, in Italia, la morte civile non \u00e8 pi\u00f9 ammessa in quanto lesiva dei diritti fondamentali della persona: unica causa di perdita della capacit\u00e0 giuridica pu\u00f2 essere soltanto la morte naturale. La Costituzione della Repubblica Italiana sancisce questo principio all', stabilendo che \u00abnessuno pu\u00f2 essere privato, per motivi politici, della capacit\u00e0 giuridica\u00bb.\nLa morte civile nella modernit\u00e0.\nFino a met\u00e0 del XIX secolo determinate categorie di persone fisiologicamente viventi furono considerate come se fossero defunte e trattate giuridicamente come tali: i condannati alla pena capitale, i condannati ai lavori forzati a vita e i deportati.\nIl \"Code Civil\" francese del 1804 prevedeva ancora, agli e seguenti, la morte civile, definita come \u00abprivazione de' diritti civili in conseguenza di condanne giudiziali\u00bb.\nSecondo tale codificazione, la morte civile aveva per conseguenza la perdita di ogni propriet\u00e0 e l'apertura della successione a vantaggio degli eredi, come se il soggetto fosse morto naturalmente e senza testamento; inoltre, provocava lo scioglimento del matrimonio e il venir meno dei rapporti di parentela, la decadenza dall'ufficio di tutore, l'incapacit\u00e0 di stare in giudizio di persona e di prestare testimonianza e l'incapacit\u00e0 di concludere negozi giuridici.\nPer quanto riguarda infine i beni sopravvenuti in seguito all'insorgere della morte civile e posseduti dal condannato al momento della sua morte naturale, venivano devoluti allo Stato.\nAbolizione della morte civile.\nNel corso del XIX secolo la morte civile fu progressivamente abolita dagli stati europei, in primo luogo dal Belgio nel 1831 e dalla Prussia nel 1848; in Francia, la norma del \"Code Civil\" fu abrogata parzialmente per i casi di deportazione nel 1850 e infine del tutto con la legge del 31 maggio 1854.\nIn alcuni ordinamenti l'istituto sopravvisse anche fino al XX secolo: fino al 1906 in Qu\u00e9bec e fino al 1943 in Cile (in quest'ultimo caso limitatamente ai religiosi).\nMorte civile e morte presunta.\nSe la morte civile non \u00e8 pi\u00f9 ammessa negli ordinamenti moderni, permane tuttavia un particolare istituto che, in quanto a effetti giuridici, pu\u00f2 essere considerato analogo alla condanna alla morte civile. La dichiarazione di morte presunta (che in Italia avviene, ai sensi dell' del codice civile, \u00abquando sono trascorsi dieci anni dal giorno a cui risale l'ultima notizia dell'assente\u00bb) stabilisce difatti per presunzione la morte naturale della persona di cui non si hanno pi\u00f9 notizie, aprendone la successione e considerandola morta a tutti gli effetti.\nA differenza della morte civile, la morte presunta non ha risvolti penalistici in quanto non presuppone una condanna giudiziale; semplicemente serve a tutelare le posizioni giuridiche di coloro che altrimenti verrebbero pregiudicati da uno stato di perenne incertezza (es. il coniuge che vuole risposarsi). Un'altra particolarit\u00e0 della morte presunta \u00e8 la sua normale reversibilit\u00e0, a fronte della ricomparsa del soggetto."}
{"id": "1330532", "revid": "340520", "url": "https://it.wikipedia.org/wiki?curid=1330532", "title": "Rock sperimentale", "text": "Il rock sperimentale o rock d'avanguardia \u00e8 un genere musicale della musica rock e sperimentale con gli elementi base del genere, anche se caratterizzato dall'esigenza dell'uscire dai canoni tradizionali del rock, sperimentare tale genere sotto varie forme, con un'alta precisione tecnica nelle composizioni.\nGli artisti possono anche tentare di rivoluzionare la propria musica con strutture ritmiche, stili compositivi, tecniche liriche non convenzionali, elementi di altri generi musicali, stili di cantato, effetti strumentali o provocati da altri strumenti musicali sperimentali su misura.\nStoria.\nAnni '60.\nLa met\u00e0 degli anni '60 \u00e8 stata un'epoca di crescita esplosiva per la sperimentazione in musica rock. Le band ricavavano influenze da artisti free jazz come John Coltrane e Sun Ra e compositori d'avanguardia come John Cage, Karlheinz Stockhausen e Terry Riley. Notevoli band sperimentali di questo periodo sono i Fugs, i Velvet Underground, Pink Floyd, Captain Beefheart and the Magic Band, Frank Zappa and The Mothers of Invention, gli United States of America e i Silver Apples.\nAnni '70.\nInfluenzate dalle sperimentazioni di questi gruppi, vi fu una nuova ondata di rock sperimentale nei primi anni '70. C'\u00e8 stato, per un momento, una scena musicale in Germania chiamata Krautrock, che includeva band di musica psichedelica come Amon D\u00fc\u00fcl II, artisti di \"collage sonori\" come Faust, e i quasi non classificabili Can. Brian Eno fu un'altra importante figura, specie dopo la dipartita dai Roxy Music al fine di perseguire le proprie idee (che in ultima analisi ha portato alla coniazione del termine \"ambient music\"). Nello stesso periodo, era attiva la scena di rock sperimentale del progressive rock, che comprendeva un gran numero di band influenzate dalla musica classica contemporanea come Magma, Henry Cow, Area, Univers Zero e tante altre. Un altro gruppo di gran rilievo furono i Residents che, influenzati da artisti quali Captain Beefheart e Frank Zappa, stravolsero le armonie e le strutture tipiche del rock (come nell'album d'esordio Meet The Residents) facendone quasi una parodia e stravolgendone il mito, fino a rivoluzionare il concept album con il loro album Eskimo.\nVerso la fine degli anni '70, la New Wave svilupp\u00f2 un gran numero di diramazioni stilistiche pi\u00f9 sperimentali. Questo genere si svilupp\u00f2 in varie direzioni, tra cui l'art punk portato avanti da Pere Ubu e Television, il noise rock dei Chrome, il synth-rock dei Suicide. Altre diramazioni musicali del punk rock sono la musica industrial (con band come Cabaret Voltaire, Einst\u00fcrzende Neubauten e Throbbing Gristle) e la No Wave (band come James Chance and the Contortions e DNA).\nAnni '80.\nVerso la fine degli anni '80 la scena alternativa viene alimentata soprattutto, grazie a band influenzate dai Velvet Underground, come Agitpop, Sonic Youth, Dinosaur Jr., e Big Black. Notevole fu il contributo della scena australiana, in particolare del cantante Nick Cave, che prima con i Birthday Party e poi con i Bad Seeds svilupper\u00e0 un importante ibrido tra post-punk, musica industriale e canzone d'autore, e del compositore J. G. Thirlwell, in arte Foetus uno dei fari della musica industriale degli anni '80. Gli anni '80 videro anche la nascita e lo sviluppo di un sottogenere del rock psichedelico denominato shoegaze, il cui manifesto fu l'album Psychocandy dei Jesus and Mary Chain e il cui apice artistico venne raggiunto con l'album Loveless dei My Bloody Valentine.\nAnni '90.\nMolti gruppi indie rock sperimentarono nuovi stili, contribuendo alla nascita del Post-rock; tra questi vi furono gli Slint, che vennero influenzati dall'Hardcore punk, i Bark Psychosis, gli ultimi lavori dei Talk Talk, che raccoglievano influenze da Miles Davis e la musica ambient e i Tortoise, particolarmente influenzati dal krautrock.\nIl 2000.\nCon la fine degli anni '90, le forme non strumentali dell'indie rock divennero sempre pi\u00f9 sperimentali. Alcuni degli innovatori di questo settore sono associati a band come gli Elephant 6, tra cui Neutral Milk Hotel e The Olivia Tremor Control; pi\u00f9 tardi indie band sperimentali come Deerhoof, Liars, U.S. Maple, Xiu Xiu, Man Man, The Fiery Furnaces, e TV on the Radio.\nUna seconda ondata di band delle scene post-hardcore e neoprogressive hanno segnato lo stile del rock sperimentale, in particolare The Mars Volta, John Frusciante e il suo progetto Ataxia, Steven Wilson, Thrice, la Happy Graveyard Orchestra, Circa Survive, The Sound of Animals Fighting, Mew e Dredg, con un'altra esplosione di band sperimentali che sono emerse grazie allo sviluppo di MySpace."}
{"id": "1330537", "revid": "287204", "url": "https://it.wikipedia.org/wiki?curid=1330537", "title": "Attentato alla corte d'Inghilterra", "text": "Attentato alla corte d'Inghilterra \u00e8 il secondo romanzo in ordine di uscita della serie techno-thriller di Tom Clancy, in cui si narra la vita di Jack Ryan.\nIn effetti si colloca temporalmente prima di \"La grande fuga dell'Ottobre Rosso\", uscito per primo.\nTrama.\nJack Ryan \u00e8 un professore di storia navale all'Accademia della US Navy ad Annapolis, dopo essere stato tenente nei Marines ed essere stato ferito gravemente in servizio a causa di un incidente di volo.\nDurante una vacanza a Londra, con la moglie Kathy e la figlia Olivia (chiamata familiarmente Sally), assiste ad un agguato a una Rolls-Royce da parte di un gruppo armato; intervenendo con prontezza riesce a sventare l'agguato, uccidere un terrorista, ferirne un altro e prendersi una pallottola nella spalla.\nAl risveglio in ospedale scopre di aver salvato il principe di Galles e la sua famiglia ed essersi assicurato la gratitudine della famiglia reale britannica. Ma pi\u00f9 tardi scoprir\u00e0 di essersi assicurato anche l'odio della ULA, Ulster Liberation Army, una fazione dissidente dell'IRA, che cerca il modo di vendicarsi.\nNonostante le misure di sicurezza, questi mettono in piedi un'operazione sul territorio statunitense che per poco non costa la vita a Kathy e Sally, ed in seguito a questo, Jack inizia a lavorare come analista presso la CIA.\nCome frutto di questa attivit\u00e0, viene organizzata una fruttuosa operazione militare francese su un campo di terroristi di Action directe, e successivamente una fallita su un campo della PIRA.\nMa gli irlandesi tentano ancora di colpire sul suolo americano, approfittando della visita del principe di Galles e della moglie che vengono invitati a cena a casa di Jack. Ne segue una vera e propria strage, durante la quale Jack e le due famiglie, insieme ad un suo caro amico, il comandante Jackson della aviazione di marina, e sua moglie Sissy, si mettono in salvo su una delle barche dei terroristi, inseguiti dall'altra barca. Dopo un altro scontro a fuoco dentro l'accademia di Annapolis ed un inseguimento in mare, i terroristi verranno presi, e Jack ritorner\u00e0 in tempo per vedere nascere suo figlio.\nAdattamenti.\nIl romanzo ha ispirato la sceneggiatura del film \"Giochi di potere\" diretto da Phillip Noyce, con protagonista Harrison Ford nel ruolo di Jack Ryan."}
{"id": "1330548", "revid": "729019", "url": "https://it.wikipedia.org/wiki?curid=1330548", "title": "Stazione di Leopardi", "text": "La stazione di Leopardi \u00e8 una stazione della ex Circumvesuviana, posta sulla linea Napoli-Poggiomarino, a servizio di una frazione del comune di Torre del Greco chiamata Leopardi, proprio perch\u00e9 in zona visse il celebre poeta Giacomo Leopardi.\nLa stazione ha quattro binari, di cui tre passanti per il servizio passeggeri e muniti di banchina e sottopassaggio, mentre un quarto \u00e8 tronco ed utilizzato da carri per la manutenzione per la linea.\nNelle vicinanze vi \u00e8 il santuario della Madonna del Buon Consiglio.\nStoria.\nLa stazione venne attivata in data imprecisata.\nNel 1948, in conseguenza dei lavori di raddoppio della linea per Napoli, entr\u00f2 in servizio il nuovo fabbricato viaggiatori.\nServizi.\nLa stazione dispone di:"}
{"id": "1330549", "revid": "120838847", "url": "https://it.wikipedia.org/wiki?curid=1330549", "title": "Acquavite di ginepro trentina", "text": "Il Ginepro (acquavite di ginepro), o \"Gin distillato\" \u00e8 un distillato ottenuto dalla fermentazione delle bacche di ginepro. La provincia di Trento lo ha fatto riconoscere dal ministero come uno dei prodotti tradizionali.\nCaratteristiche.\nIl bacche vengono raccolte ad altitudine di circa 2.500 metri, dove il ginepro si presenta con una sottospecie nana.\nLa produzione avviene a bagnomaria direttamente da tale \"fermentato\" e non da una ridistillazione di alcol aromatizzato dalla infusione di bacche del tradizionale gin.\nIl distillato viene conservato in contenitori di vetro per almeno un anno. La produzione \u00e8 caratteristica della Valle Rendena. "}
{"id": "1330553", "revid": "188323", "url": "https://it.wikipedia.org/wiki?curid=1330553", "title": "Tecniche di riciclaggio dei materiali edili", "text": ""}
{"id": "1330554", "revid": "2161976", "url": "https://it.wikipedia.org/wiki?curid=1330554", "title": "Energie (Giuni Russo)", "text": "Energie \u00e8 un album di Giuni Russo, pubblicato nell'ottobre 1981 su etichetta discografica CGD.\nIl disco.\n\u00c8 l'album che ha visto la nascita del sodalizio artistico con l'amico Franco Battiato, in qualit\u00e0 di produttore artistico e coautore di tutti i brani (musiche e testi).\nCollaborarono alla produzione di quest'album anche Maria Antonietta Sisini (autrice con la stessa Russo delle musiche di quattro pezzi), Giusto Pio (arrangiatore in coppia con Battiato dell'intero album), Mino di Martino (per la musica di \"L'addio\") ed Alberto Radius (per quella de \"Il sole di Austerlitz\").\nSull'onda del successo del singolo \"Un'estate al mare\" del 1982, l'album \"Energie\" venne ristampato col nuovo titolo \"Un'estate al mare\" (1982), insieme ai brani contenuti nel singolo citato, ossia quello del titolo ed il lato B, cio\u00e8 \"Bing bang being\".\nIl 10 giugno 2005 la Warner Music Italia, che detiene tutti i diritti del catalogo CGD, ha pubblicato per la prima volta \"Energie\" su compact-disc, in versione rimasterizzata e con l'aggiunta di tre bonus-track: la celebre canzone natalizia \"Adeste fideles\", tratta dalla compilation \"Natale con i tuoi\" (1983), \"Un'estate al mare\" e \"Bing bang being\" (1982).\nIl testo del brano \"Bing bang being\" fu scritto da Tommaso Tramonti, pseudonimo di Henri Thomasson, allievo diretto di Georges Ivanovi\u010d Gurdjieff e maestro spirituale di Franco Battiato.\nLa riedizione LP del disco, pubblicata nel 2019, entra nella classifica FIMI alla posizione #6, preceduta dall'edizione in vinile di \"Se fossi pi\u00f9 simpatica sarei meno antipatica\" alla posizione #3.\nUn'estate al mare.\nUn'estate al mare \u00e8 un album di Giuni Russo, pubblicato nel 1983 su 33 giri dall'etichetta discografica italiana CGD.\nIl disco, messo in commercio sull'onda del successo estivo dell'omonimo brano \"Un'estate al mare\", contiene i brani dell'album \"Energie\" del 1981 con l'aggiunta dei brani compresi nel 45 giri \"Un'estate al mare\", ossia la canzone del titolo e \"Bing bang being\", lato B dello stesso singolo."}
{"id": "1330562", "revid": "767487", "url": "https://it.wikipedia.org/wiki?curid=1330562", "title": "Valentina Gautier", "text": "Biografia.\nCantautrice, figlia d'arte, studia danza e canto jazz gi\u00e0 da giovanissima, contemporaneamente all'attivit\u00e0 di fotomodella. Dopo qualche partecipazione televisiva in alcune emittenti locali, nel 1980 incide \"Matta s\u00ec... ma di te\", sigla di coda del telequiz preserale Rai \"Sette e mezzo\", condotto da Raimondo Vianello e Claudio Lippi.\nNel 1981 incide il suo primo singolo, \"Anima\", presentato in diversi programmi televisivi dell'epoca, come \"Sotto le stelle\". Segue il Q-Disc \"Valentina\". Nel 1983 incide \"Vita gialla\", altro 45 giri per la Fonit Cetra, ma non accade nulla.\nNel 1990 s'inserisce nell'ambito di in un progetto Fininvest, intento a lanciare sul mercato cinque artisti emergenti con i relativi album. Il singolo \"Voglio un angelo\" (firmato in coppia con Vincenzo Spampinato) ottiene grande successo e la Gautier viene premiata al Festivalbar come \"rivelazione dell'anno\".\nNel 1991, con la casa discografica RTI Music (collegata a Fininvest), incide un primo album dal titolo \"Quasi un angelo\", contenente \"Voglio un angelo\" e altri singoli quali \"Hey tu\" (cover di \"Black Velvet\" di Alannah Myles) e \"La pantera\". L'album riscuote un buon successo, tanto da essere ripubblicato in una seconda edizione con l'aggiunta di altri brani: vende oltre 70.000 copie, ottenendo il premio della critica al Festivalbar. Il disco, prodotto da Shel Shapiro, viene pubblicato anche all'estero: in versione italiana in Germania e Benelux; tradotto in spagnolo per i mercati corrispondenti.\nCollabora anche alla realizzazione del primo disco di Luigi Schiavone, \"La spina nel fianco\", dove \u00e8 la seconda voce nella canzone \"telefona, telefona\".\nNel 1992 scrive per Mina il brano \"Uomo ferito\" (inciso nel doppio \"Sorelle Lumi\u00e8re\").\nNello stesso anno pubblica un altro album piuttosto intenso dal titolo \"Anima fragile\", ancora con la produzione di Shapiro, trainato dal singolo \"La vedova nera,\" il cui testo prende spunto da una vicenda verosimile di un'amante che seduce un uomo per infettarlo con l'AIDS e fuggire al mattino lasciando questa condanna scritta col rossetto sullo specchio del bagno. La promozione del disco viene, per\u00f2, bloccata a causa di alcuni contrasti col produttore. La Gautier chiede, pertanto, il recesso anticipato del contratti alla RTI, entrando in conflitto con le logiche discografiche che ritiene inizino ad essere sempre meno favorevoli alla creativit\u00e0 e alla libert\u00e0 degli artisti.\nNel 1998 pubblica \"La danza delle ombre\", destinato principalmente al mercato estero e al quale collaborano Marie Claire D'Ubaldo e Tony Moore.\nNel 2006 pubblica l'album \"Streghe\" (arrangiato da Marco Guarnerio) in cui la Gautier intraprende percorsi musicali diversi, dal rock di \"Ladri di bambini\" al funky di \"Sono insopportabile\", dalle sonorit\u00e0 etniche de \"Il paese dei balocchi\" a quelle Jazz di \"Un anno d'amore\" (cover di Mina), pur rimanendo s\u00e9 stessa nell'intento di trasgredire certi modelli femminili stereotipati. Da qui \"Strega\" e \"Be free\" (inno del Gay Pride 2006 di Torino), brani-manifesto dell'artista \u00abperennemente alla ricerca della sua libert\u00e0, per sentirsi se stessa nella sua stravaganza, inquietudine, irriverenza, ironia\u00bb.\nNel 2015 esce col singolo intimista \"Non credo\", solo in formato digitale per il download."}
{"id": "1330566", "revid": "1354930", "url": "https://it.wikipedia.org/wiki?curid=1330566", "title": "Driedaagse De Panne - Koksijde 2007", "text": "La Driedaagse De Panne - Koksijde 2007 (it. \"Tre giorni di La Panne 2007\"), trentunesima edizione della corsa, si svolse in due tappe pi\u00f9 due semitappe dal 3 al 5 aprile 2007, per un percorso totale di 549\u00a0km. Fu vinta dall'italiano Alessandro Ballan che termin\u00f2 la gara in 12h48'07\"."}
{"id": "1330567", "revid": "547034", "url": "https://it.wikipedia.org/wiki?curid=1330567", "title": "Ugo Pirro", "text": "Biografia.\nEsord\u00ec alla sceneggiatura con Carlo Lizzani, per il quale firm\u00f2 due film ambientati durante la Resistenza: \"Achtung! Banditi!\" del 1951 e \"Il gobbo\" del 1960.\nLa sua fama \u00e8 legata soprattutto alla collaborazione col regista Elio Petri, dalla quale videro la luce 4 film: \"A ciascuno il suo\" (1967), \"Indagine su un cittadino al di sopra di ogni sospetto\" (1970), \"La classe operaia va in paradiso\" (1971), \"La propriet\u00e0 non \u00e8 pi\u00f9 un furto\" (1973). I primi tre, tra l'altro, hanno tutti come protagonista Gian Maria Volont\u00e9, e rientrano a pieno titolo nel filone del cinema di impegno civile (o cinema politico) particolarmente rigoglioso in Italia tra la fine degli anni sessanta e gli anni settanta e di cui il terzetto Petri-Pirro-Volont\u00e9 rappresent\u00f2 la punta di diamante. In particolare, poi, \"Indagine su un cittadino al di sopra di ogni sospetto\", \"La classe operaia va in paradiso\" e \"La propriet\u00e0 non \u00e8 pi\u00f9 un furto\" (quest'ultimo interpretato da Flavio Bucci e Ugo Tognazzi) costituiscono quella che la critica ha definito la \"trilogia sul potere\" (o, secondo altri, \"della nevrosi\") petriana.\nHa collaborato, tra gli altri, con Vittorio De Sica, Damiano Damiani, Gillo Pontecorvo. Con Vincenzo Talarico ha curato la sceneggiatura dello sceneggiato televisivo RAI del 1966 \"Luisa Sanfelice\". Nel 1986 gli viene conferito il Premio Flaiano per la sceneggiatura per il complesso della sua produzione artistica.\nNel 1996 ha vinto il Premio David di Donatello per la sceneggiatura del film Celluloide.\n\u00c8 uscito nel 2007 il libro di Enzo Latronico: \"Ugo Pirro. Indagine su uno sceneggiatore al di sopra di ogni sospetto\" (ripubblicato nel 2016), un appassionato racconto che ne ripercorre la vita cinematografica. Si tratta dell'ultima intervista concessa dallo sceneggiatore.\nNel 2008 \u00e8 stato presentato alla Mostra del Cinema di Venezia nella sezione Orizzonti il documentario su Ugo Pirro \"Soltanto un nome nei titoli di testa\" realizzato da alcuni dei suoi ultimi allievi (Alessandro Anselmi, Donata Carelli, Daniele Di Biasio, Mariella Sellitti). Il documentario raccoglie le testimonianze, tra gli altri, di Carlo Lizzani, Enrico Vanzina ed Andrea Purgatori.\nUgo Pirro \u00e8 stato autore anche di libri, tra cui vale la pena di ricordare: \"Le soldatesse\", romanzo d'esordio, del 1956, portato al cinema da Valerio Zurlini nel 1965: racconto del viaggio, durante l'occupazione fascista della Grecia, di un giovane ufficiale in compagnia di un gruppo di prostitute destinato a \"intrattenere\" i soldati italiani al fronte; \"Figli di ferroviere\", racconto autobiografico di un'infanzia trascorsa in mezzo a treni e stazioni ferroviarie; \"Osteria dei pittori\", una sorta di \"Dolce vita\" raccontata dai tavoli della Trattoria Fratelli Menghi, punto d'incontro per pittori, poeti, giovani registi e sceneggiatori attirati dal largo credito accordato dai gestori; \"Jovanka e le altre\" , portato al cinema da Martin Ritt nel 1960 nel film omonimo, vicenda ambientata in Jugoslavia durante l'occupazione tedesca; \"Freddo Furore\", 1966: nasce dal desiderio di comprendere i giovani.\nDi taglio pi\u00f9 schiettamente autobiografico sono: \"Mio figlio non sa leggere\", cronaca della dolorosa scoperta della dislessia del figlio, e dei tentativi di trovarvi rimedio; \"Celluloide\" (dal quale Carlo Lizzani trasse l'omonimo film nel 1996), affettuosa e puntuale rievocazione del clima pionieristico che si respir\u00f2 nel cinema italiano del secondo dopoguerra durante la movimentata lavorazione del capolavoro di Roberto Rossellini \"Roma citt\u00e0 aperta\"; e il suo ideale seguito: \"Soltanto un nome nei titoli di testa\", ritratto del mondo del cinema e dei suoi personaggi in Italia tra anni cinquanta e anni settanta attraverso la vicenda di un giovane giornalista che riesce a diventare apprezzato sceneggiatore.\nImportante, infine, \u00e8 stata la sua attivit\u00e0 didattica, svolta prevalentemente presso il Centro sperimentale di cinematografia a Roma.\nNel 2020, nell'ambito della 77 Mostra del Cinema di Venezia, la sezione autonoma Giornate degli Autori ha voluto intitolare l'edizione a Ugo Pirro nell'anno del centenario dalla sua nascita. \u00abL'intenzione - dice Francesco Ranieri Martinotti, Presidente ANAC- non \u00e8 solo di tributare un omaggio a uno degli scrittori di cinema pi\u00f9 prolifici e premiati, ma anche di analizzare la figura dello sceneggiatore oggi, avviando una riflessione sulle dinamiche legate al valore della scrittura nel mondo dell'audiovisivo in continua evoluzione\u00bb. Nella stessa occasione \u00e8 stato presentata la prima monografia sullo sceneggiatore, \"Ugo Pirro. La scrittura del conflitto\" (UniversItalia, 2020) di Donata Carelli, docente, sceneggiatrice ed ex allieva di Pirro. Il volume, con la prefazione di Andrea Purgatori, ricostruisce la biografia densa di accadimenti di Ugo Mattone, in arte Ugo Pirro, a partire dalla genesi dello pseudonimo. Soldato in Jugoslavia, in Grecia e poi in Sardegna durante l'armistizio, Pirro racconter\u00e0 la sua avventura bellica in quattro romanzi in cui \u00e8 gi\u00e0 riconoscibile lo stile asciutto, la vena ironica e irriverente del futuro sceneggiatore. Nel libro sono presenti testimonianze inedite, sulla vita e sul lavoro di Pirro, rilasciate da Carmine Amoroso, Giorgio Arlorio, Andrea Barzini, Andrea Camilleri, Lino Capolicchio, Marina Cicogna, Emi De Sica, figlia di Vittorio De Sica, Daniele Di Biasio, Gordana Miletic moglie del regista Giuseppe De Santis, Paola Petri, moglie di Elio Petri, Andrea Purgatori, Francesco Ranieri Martinotti, Stavros Tsakiris, Giorgio Treves, Enrico Vanzina. "}
{"id": "1330568", "revid": "1305772", "url": "https://it.wikipedia.org/wiki?curid=1330568", "title": "Nuthin' Fancy", "text": "Nuthin' Fancy \u00e8 il terzo album in studio del gruppo Southern rock statunitense Lynyrd Skynyrd, fu pubblicato nell'aprile del 1975 dalla MCA Records.\nClassifica.\nAlbum\nSingoli"}
{"id": "1330571", "revid": "1305772", "url": "https://it.wikipedia.org/wiki?curid=1330571", "title": "Gimme Back My Bullets", "text": "Gimme Back My Bullets \u00e8 il quarto album discografico del gruppo statunitense di Southern rock Lynyrd Skynyrd.\nIl disco.\nL'album fu messo in vendita il 2 febbraio 1976..\nEra originariamente intitolato \"Ain't No Dowd About It\", in tributo al produttore Tom Dowd, che la band adorava. Rimane l'unico album in studio uscito prima dell'incidente aereo che non raggiunse il disco di platino o superiore negli USA. Comunque, include le hit \"Gimme Back My Bullets\", \"Double Trouble\" e \"Cry For The Bad Man\".\nClassifica.\nAlbum\nSingoli"}
{"id": "1330579", "revid": "1632387", "url": "https://it.wikipedia.org/wiki?curid=1330579", "title": "Street Survivors", "text": "Street Survivors \u00e8 il quinto album discografico registrato in studio dal gruppo southern rock statunitense Lynyrd Skynyrd, pubblicato il 17 ottobre 1977.\nIl disco.\nIl disco \u00e8 l'ultimo degli Skynyrd registrato dai componenti originali del gruppo, Ronnie Van Zant e Allen Collins, ed \u00e8 l'unico album in studio registrato dal chitarrista Steve Gaines. Tre giorni dopo la pubblicazione dell'album, il 20 ottobre 1977, l'aereo della band si schiant\u00f2 in volo durante il viaggio verso Baton Rouge, Louisiana, uccidendo il pilota, il co-pilota, l'assistente all'organizzazione del tour, oltre a Van Zant, Gaines, e la corista Cassie Gaines (sorella maggiore di Steve), provocando seri danni a chi sopravvisse allo schianto.\nRegistrazione.\nL'album fu inciso due volte, una volta con il produttore Tom Dowd ai Criteria Studios in Florida, e poi nello Studio One di Doraville, Georgia, cinque mesi dopo. Le sessioni ai Doraville furono quelle utilizzate per il materiale della prima stampa originale dell'album. Nel marzo 2008, il disco venne ristampato con versioni alternative della maggior parte delle canzoni. Le differenze sono in gran parte minime, tranne una versione pi\u00f9 lunga e lenta di \"That Smell\". Inoltre furono incluse due tracce registrate all'epoca ma non incluse nell'album originale, \"Georgia Peaches\", e \"Sweet Little Missy\", quest'ultima inclusa sia in versione demo che finale, e una versione di \"Honky Tonk Night Time Man\" con una take vocale alternativa e autobiografica di Ronnie alla voce, intitolata \"Jacksonville Kid\", ritenuta essere l'ultimo brano da lui cantato in studio.\nLa canzone \"One More Time\" fu all'epoca inserita nell'album originale, presumibilmente dopo lo scarto delle due tracce di cui sopra. Tuttavia, la versione su disco risale al 1971 e proviene da un nastro demo inciso ai Muscle Shoals Studios; non fu re-incisa per l'album, e vede l'apporto di Ed King, Greg Walker e Rickey Medlocke al posto di Steve Gaines, Leon Wilkeson e Artimus Pyle.\n\"Street Survivors\" fu un disco dove si mise molto in evidenza il chitarrista/cantante Steve Gaines, unitosi alla band solo da un anno dietro raccomandazione di sua sorella Cassie. Pubblicamente e privatamente, Ronnie Van Zant si dichiar\u00f2 meravigliato dal talento del nuovo membro del gruppo, affermando che presto o tardi la band \"avrebbe finito per essere oscurata da lui\". Il contributo di Gaines incluse anche un brano da lui scritto prima di unirsi ai Lynyrd Skynyrd, \"I Know a Little\".\nIncidente aereo.\nIl 20 ottobre 1977, solo tre giorni dopo l'uscita nei negozi di \"Street Survivors\", e cinque concerti del tour in promozione dello stesso, i Lynyrd Skynyrd salirono su un aereo Convair CV-240 per viaggiare da Greenville, dove si erano esibiti al Greenville Memorial Auditorium, fino a Baton Rouge. Sebbene i piloti avessero tentato un atterraggio d'emergenza, il velivolo precipit\u00f2 al suolo in una zona paludosa nei pressi di McComb (Mississippi). Ronnie Van Zant, Steve Gaines, Cassie Gaines, il road manager Dean Kilpatrick, i piloti Walter McCreary e William Gray perirono tutti nello schianto; gli altri membri del gruppo (Collins, Rossington, Wilkeson, Powell, Pyle, &amp; Hawkins), il tour manager Ron Eckerman, e vari membri dell'entourage della band riportarono tutti ferite pi\u00f9 o meno gravi.\nDopo l'incidente, \"Street Survivors\" divenne il secondo album della band a diventare disco di platino e raggiunse la posizione numero 5 in classifica negli Stati Uniti. Il singolo \"What's Your Name\" raggiunse la tredicesima posizione nel gennaio 1978.\nCopertina.\nLa copertina originale di \"Street Survivors\" mostrava una foto dei membri del gruppo, in particolare Steve Gaines, avvolti tra le fiamme. Dopo l'incidente aereo nel quale perirono diversi componenti della band, questa copertina divenne altamente controversa. Come forma di rispetto per le vittime (e su richiesta esplicita di Teresa Gaines, la vedova di Steve), la MCA Records ritir\u00f2 dai negozi gli LP con la copertina originale sostituendola con un'immagine simile della band su sfondo nero, questa volta senza fiamme. Trent'anni dopo, in occasione della ristampa CD in versione deluxe di \"Street Survivors\", la discussa copertina originale venne reintegrata.\nFormazione.\nCori in \"That Smell\": The Honkettes (Cassie Gaines, Jo Billingsley, Leslie Hawkins). \nFormazione in \"One More Time\": Ronnie Van Zant, voce; Allen Collins, chitarra; Gary Rossington, chitarra; Ed King, chitarra; Greg Walker, basso; Rickey Medlocke, batteria e coro; Tim Smith &amp; Leslie Hawkins, coro."}
{"id": "1330580", "revid": "113525261", "url": "https://it.wikipedia.org/wiki?curid=1330580", "title": "Palazzo Orsini (Monterotondo)", "text": "Il palazzo Orsini \u00e8 un palazzo di Monterotondo in provincia di Roma, situato in piazza Angelo Frammartino, 4.\nStoria.\nDi antichissima costruzione, nel 1286 risulta in un documento che attesta la spartizione fra eredi di un certo Matteo Rosso Orsini. In epoca feudale, comunque, \u00e8 di propriet\u00e0 delle varie famiglie che detengono il potere a Monterotondo. Durante questo periodo, inoltre, la struttura difensiva fu ampliata.\nNel Cinquecento vengono introdotte le decorazioni di gusto rinascimentali secondo la moda dell'epoca e, contemporaneamente, Giacomo Orsini aggiunge un corpo rettangolare alla struttura gi\u00e0 esistente, costituita dal tradizionale fabbricato ad anello con cortile centrale.\nNel 1626, causa problemi finanziari, il feudo viene ceduto in pi\u00f9 riprese ai Barberini, che acquisiscono cos\u00ec anche il palazzo. Nel 1629 la famiglia vi pratica un nuovo ampliamento. Nel 1699 Monterotondo, assieme a Palazzo Orsini, vengono nuovamente venduti al marchese Francesco Grillo e un'ulteriore passaggio di propriet\u00e0 si ha nel 1814, quando l'edificio viene acquistato dai Boncompagni che smantellano il teatro interno fatto costruire dai marchesi del Grillo.\nDal 1890 \u00e8 sede dell'amministrazione comunale e, a causa di crolli nel 1905 e del terremoto Avezzano-Marsica nel 1915, subisce una radicale ristrutturazione. Durante la seconda guerra mondiale viene pi\u00f9 volte occupato, prima dall'esercito regio italiano, poi dai nazisti ed infine dalle truppe alleate.\nDal 2007 sono in corso i lavori di restauro conservativo del palazzo.\nAspetto e struttura.\nLa facciata \u00e8 in stile romanico-barocco con campanile centrale all'ultimo piano, soluzione decorativa frequente. Vi sono due ingressi: uno pedonale presso Via Giovagnoli e uno per automezzi in piazza Marconi 4. Entrambi immettono nel cortile interno quadrangolare. Quest'ultimo presenta una voluminosa decorazione barocca, con colonne e altorilievi di grilli, simbolo della famiglia Del Grillo. Numerose anche delle targhe con la scritta \"CAROLVS BARBERINVS S.R.E. CAP. GENERALIS ERETI DVX\", cio\u00e8 \"CARLO BARBERINI CAPITANO GENERALE DI SANTA ROMANA CHIESA E DUCA DI ERETUM\". Sono per\u00f2 presenti anche stemmi papali medicei, cardinalizi orsiniani e teste di leone, che sembrerebbero attestare la commissione di un Papa alla costruzione di questo palazzo per la famiglia Orsini (forse papa Leone X o papa Pio IV).\nNelle sale del sindaco e della sua segreteria vi sono degli affreschi e dei soffitti a cassettoni. Di fronte all'ingresso di piazza Marconi vi \u00e8 un giardino comunale con fontana centrale, mentre sul lato destro, sul medesimo palazzo, in Via G. Oberdan 80 vi \u00e8 una scuola di musica. In cima vi \u00e8 una torre quadrangolare.\nNell'interno vi \u00e8 un secondo cortile denominato \"cortile del pozzo\" per via di una vera di cisterna in marmo realizzata da una bottega romana nel XVI secolo, l'opera, scomponibile in pezzi, fu lavorata a Roma, quindi trasportata sul Tevere fino a Monterotondo e poi montata all'interno del palazzo.\nLe sale decorate.\nLe sale sottoelencate sono una adiacente all'altra e tutte al primo piano del palazzo.\nLa sala dei Palafrenieri e la cappella dei Barberini.\nLa sala dei Palafrenieri \u00e8 spoglia degli ornamenti originari eccetto alcune cornici alle porte in travertino con la scritta a Carlo Barberini.\nLa cappella \u00e8 sita alla sinistra della sala dei Palafrenieri guardando la porta d'accesso alla sala consiliare. Gli stucchi erano di Simone Lagi rappresentanti paramenti sacri. In questa cappella sono ridondanti gli stemmi dei Barberini e di Carlo Barberini. Sul soffitto vi \u00e8 un affresco rappresentante una colomba biblica. Sulla parete di fondo, invece, vi \u00e8 un dipinto di una Sacra Famiglia attribuita al Perin Del Vaga di scuola raffaellesca.\nLa sala consiliare.\nQuesta sala anticamente era chiamata sala Regia o sala delle Prospettive per via degli affreschi attribuiti a Michelangelo Ricciolini. Nei restauri gli affreschi e il soffitto a cassettoni vennero staccati dalle pareti e dispersi, di molti di questi per\u00f2 rimangono foto esposte al Gabinetto fotografico nazionale a Roma.\nLa sala ora viene utilizzata per le assemblee comunali ed a giugno vi trovano posto i saggi musicali dalla vicina Scuola musicale eretina.\nLa sala dei paesaggi.\nQuesta \u00e8 la sala pi\u00f9 grande, nonch\u00e9 la prima stanza della segreteria comunale. Il nome della sala \u00e8 dovuta agli affreschi e non alla veduta dalle finestre, come viene a volte detto. Il soffitto \u00e8 a cassettoni lignei con decorazioni in oro e, al centro del soffitto, Carlo Barberini fece inserire un suo stemma in legno e oro al posto del preesistente degli Orsini. Nelle pareti vi sono degli affreschi bucolici attribuiti alla tarda et\u00e0 o alla scuola di Paul Brill (Cinquecento).\nLa sala di Venere e Adone.\nAnche in questa sala vi \u00e8 il soffitto a cassettoni. Il nome della sala \u00e8 dovuta, come per la precedente dagli affreschi, affreschi dipinti da Girolamo Siciolante da Sermoneta negli anni 50 e 60 del XVI secolo. Gli affreschi, che rappresentano la leggenda di Mirra e Adone, sono:\nAi lati di ciascun affresco vi sono raffigurate due dee:\nQuesta \u00e8 anche la seconda sala della segreteria comunale.\nLa stanza con scene di caccia.\nQuesta stanza, utilizzata anche da Papa Urbano VIII, viene chiamata anche stanzino della soffitta indorata. Si possono notare i rimaneggiamenti dei marchesi del Grillo, tra cui uno stemma sovrapposto a quello dei Barberini. Gli affreschi originali della stanza, comunque, sono di Paul Brill (1581). Le scene di caccia rappresentano cani, falconi, cervi e cinghiali.\nUna particolarit\u00e0 degli affreschi \u00e8 che la firma dell'artista \u00e8 posta sotto lo scorcio di Monterotondo (firma rappresentata da un monogramma a forma di paio di occhiali, attestando che Paul Brill fu aiutato dal fratello Matteo). Nella parete di fronte alla finestra vi \u00e8 un affresco di un mare agitato dai venti Zefiro, Borea e Noto e uno scoglio con la scritta \"Undique firmus\". Gli affreschi ai lati della finestra, originari sin dal periodo degli Orsini, vengono attribuite a Taddeo e Federico Zuccari.\nLa galleria.\nLa volta della sala \u00e8 a botte con un affresco sull'\"Allegoria dell'Aurora\" con probabile ispirazione dall'omonimo affresco di Pietro da Cortona, mentre l'allegoria del soffitto viene attribuita al Ricciolini, secondo altri autori l'opera va attribuita a Giacinto Calandrucci. In ogni caso, l'opera viene realizzata durante il governo dei del Grillo.\nIl paesaggio \u00e8 un giardino con terrazza con vari personaggi mitologici tra cui Crono o dea Bellona indicante dei ciclopi, alcune divinit\u00e0 indicate da uno dei 2 precedenti dei sono impossibili da riconoscere per via di vari cedimenti dovuti ad infiltrazioni ed al terremoto del 1915. Nella sala trova oggi posto l'ufficio del sindaco.\nIl restauro.\nLa galleria, il salone dei Paesaggi e la sala del Brill (sala con scene di caccia) sono state oggetto di un delicato intervento di recupero e restauro eseguito nel 2010 da un'impresa di restauro di Roma; in seguito vi sono stati ulteriori interventi di monitoraggio e di studio degli apparati pittorici delle sale decorate del palazzo.\nIl Museo.\nNelle sale affrescate vi \u00e8 una delle due sedi del museo archeologico territoriale di Monterotondo."}
{"id": "1330581", "revid": "1632387", "url": "https://it.wikipedia.org/wiki?curid=1330581", "title": "Brothers and Sisters (The Allman Brothers Band)", "text": "Brothers and Sisters \u00e8 il quinto album discografico della The Allman Brothers Band, pubblicato dall'etichetta discografica Capricorn Records nell'agosto del 1973.\nIl disco.\nIl primo album del gruppo interamente registrato dopo la morte del leader Duane Allman e immediatamente dopo la morte del bassista Berry Oakley, \"Brothers and Sisters\" ha visto gli Allman Brothers raggiungere un picco commerciale. L'album \u00e8 andato al primo posto nella classifica degli album degli Stati Uniti Billboard 200 per cinque settimane e alla decima in Olanda ed inoltre ha contenuto come unico singolo il pezzo \"Ramblin' Man\" di Richard Betts che si \u00e8 arrampicato al secondo posto della classifica singoli negli Stati Uniti Billboard Hot 100 ed al settimo in Canada. Betts in questo album \u00e8 passato in prima linea scrivendo inoltre altri brani importanti presenti nell'album, l'allegro e strumentale \"Jessica\", l'orecchiabile \"Southbound\" (cantato da Gregg Allman) ed il country blues \"Pony Boy\". Il suono del gruppo inoltre risulta essere in qualche modo differente, con l'inserimento del pianista Chuck Leavell che funge da secondo strumento principale al posto della doppia chitarra che fino a quel momento era stato un po' il marchio del gruppo.\nLa copertina interna dell'album mostra una grande fotografia dell'estesa famiglia Allman - i membri del gruppo, le mogli, le compagne, i bambini, i cani, tutti appaiono felici come una serena comunit\u00e0 hippy, un'apparenza che sembra estranea agli attriti interni e agli sviluppi esterni che il gruppo subir\u00e0 nel corso degli anni successivi. In copertina campeggia una fotografia del piccolo Vaylor Trucks, figlio del batterista Butch Trucks. Sul retro, invece, \u00e8 presente una foto di Brittany Oakley, figlia del bassista Berry Oakley e della moglie Linda.\nTracce.\nCD 1 (\"Brothers and Sisters\" remastered)\nCD 2 (Rehearsal, Jam and Outtakes previously unreleased) \nMusicisti.\nWasted Words\nRamblin' Man\nCome and Go Blues\nJelly Jelly\nSouthbound\nJessica\nPony Boy\nWasted Words (Rehearsal)\nTrouble No More (Rehearsal)\nSouthbound (Instrumental Outtake)\nOne Way Out (Rehearsal) / I'm Gonna Move to the Outskirts of Town (Rehearsal)\nDone Somebody Wrong (Rehearsal)\nDouble Cross (Outtake)\nEarly Morning Blues (Outtake)\nA Minor Jam (Studio Jam)\nNote aggiuntive:"}
{"id": "1330591", "revid": "1305772", "url": "https://it.wikipedia.org/wiki?curid=1330591", "title": "Viktor Alekseevi\u010d Zubkov", "text": "Attualmente \u00e8 il presidente della Gazprom, principale compagnia petrolifera russa.\n\u00c8 stato investigatore sui crimini finanziari fino al 12 settembre 2007, quando \u00e8 stato nominato dal Presidente Vladimir Putin Primo ministro in sostituzione di Michail Fradkov, che si era dimesso lo stesso giorno. La nomina \u00e8 stata formalmente accettata dalla Duma il 14 settembre 2007. Zubkov \u00e8 rimasto in carica fino al 7 maggio 2008, quando, con l'insediamento come Presidente della Russia di Dmitrij Anatol'evi\u010d Medvedev, l'incarico \u00e8 stato affidato a Vladimir Putin.\nAlcuni analisti politici avevano considerato la promozione di Zubkov come possibile scelta di Putin come suo successore alla carica di Presidente della Russia, secondo il precedente stabilito dall'allora Presidente Boris Eltsin che nomin\u00f2 Putin Primo Ministro il 9 agosto 1999, dimettendosi poi l'ultimo giorno del 1999 nominando Putin in sua vece. L'ipotesi \u00e8 poi tramontata al momento dell'elezione, in cui ha vinto Dmitrij Medvedev.\nBiografia.\nZubkov si \u00e8 laureato al Dipartimento di Economia dell'Istituto di Agricoltura di Leningrado nel 1965.\nNel 1955 fu arruolato nell'Esercito Sovietico per 18 mesi; nel periodo 1967-1985 occup\u00f2 posizioni di comando nei Kolchoz dell'Oblast di Leningrado. Dal 1985 al 1991 occup\u00f2 diverse posizioni di rilievo nel Partito Comunista dell'Unione Sovietica nell'Oblast di Leningrado e dal 1989 al 1991 fu il Primo vicepresidente del Comitato Esecutivo del Partito nell'Oblast di Leningrado.\nDal gennaio 1992 al novembre 1993 fu Presidente del Comitato di Relazioni Esterne dell'Ufficio del Sindaco di San Pietroburgo, diretto da Vladimir Putin. \nDal 3 novembre 1993 al 30 novembre 1998 Zubkov fu Capo del Dipartimento sull'Ispezione delle Tasse Statali di San Pietroburgo e simultaneamente Presidente dell'Ispettorato sulle Tasse Statali per San Pietroburgo.\nNel dicembre 1998, durante il governo Evgenij Primakov, l'Ispettorato sulle Tasse fu riorganizzato nel Ministero delle Tasse della Russia, di cui Zubkov non ricopr\u00ec pi\u00f9 il ruolo di capo, anche se fu immediatamente nominato Presidente del Direttorato di San Pietroburgo del Ministero delle Tasse. Il 23 luglio 1999 Zubkov fu nominato Ministro delle Tasse della Russia per la regione Nord-occidentale. In pochi giorni fu anche nominato Capo del Direttorato del Ministero delle Tasse a san Pietroburgo e nell'Oblast di Leningrado.\nIl 12 agosto 1999 partecip\u00f2 alle elezioni per divenire governatore dell'Oblast di Leningrado, assistito da Boris Gryzlov come manager per la campagna elettorale, ma perse l'elezione contro Valerij Serdjukov il 19 settembre 1999 con l'8,64% dei voti (4\u00ba posto su 16).\nIl 5 novembre 2001 abbandon\u00f2 la carica di Ministro delle Tasse e fu nominato Ministro delle Finanze della Russia e Presidente del Comitato di Monitoraggio Finanziario, per combattere il riciclaggio di denaro.\nIl 16 marzo 2004, dopo le dimissioni del governo Mikhail Kasjanov, il Comitato di Monitoraggio Finanziario fu ridenominato Servizio di Monitoraggio Finanziario Federale del Ministero delle Finanze, ma Zubkov mantenne la sua posizione nel primo e nel secondo Governo Mikhail Fradkov.\nNel 2006, Zubkov si \u00e8 posizionato all'84\u00ba posto nella classifica dei pi\u00f9 influenti politici russi.\nLa figlia di Zubkov ha sposato il Ministro della Difesa Anatolij Serdjukov nel febbraio 2007."}
{"id": "1330596", "revid": "729019", "url": "https://it.wikipedia.org/wiki?curid=1330596", "title": "Lockheed L-9 Orion", "text": "Il Lockheed Model 9 Orion, noto anche come L-9, era un monomotore ad ala bassa da trasporto civile passeggeri, uno degli aerei di linea di maggior successo del periodo tra le due guerre mondiali. Fu il primo aereo di linea ad avere il carrello di atterraggio retrattile ed aveva il primato di essere pi\u00f9 veloce di qualsiasi aereo militare di quel tempo. Con questo modello finisce l'era dei monoplani dalla struttura in legno della statunitense Lockheed Aircraft Corporation.\nStoria del progetto.\nL'Orion fu l'ultimo modello della serie L realizzato utilizzando molti elementi in comune con i precedenti progetti della Lockheed. Esso deriva principalmente dal modello Altair del quale prende gran parte degli elementi costruttivi, integrandoli con una forma della parte anteriore della cabina di pilotaggio simile al modello Vega, pi\u00f9 la cappottatuta motore introdotta col modello Air Express. La Lockheed utilizz\u00f2 lo stesso stampo di base per la realizzazione di fusoliera ed ala anche per tutti i loro precedenti progetti, di conseguenza il loro aspetto appare molto simile. L'Orion era caratterizzato da una cabina chiusa con posti a sedere per sei passeggeri. Il primo \"Orion\", collaudato dal pilota Marshall Headle, ricevette il suo \"Approved Type Certificate\", un certificato di idoneit\u00e0 emesso dalla Civil Aviation Authority (CAA), il 6 maggio 1931.\nSebbene progettato in funzione delle nuove prospettive aperte dal mercato del trasporto passeggeri, la sua velocit\u00e0 lo rendeva ideale per le competizioni aeronautiche. La prima gara del neonato Bendix race, nel 1931, venne monopolizzata dai velivoli costruiti dalla Lockheed; su nove aeroplani partecipanti vi figuravano due Orion, tre Lockheed Altair ed un Lockheed Vega. L'11 luglio 1935 l'aviatrice Laura Ingalls a bordo di un Lockheed Orion spinto da un Pratt &amp; Whitney R-1340 Wasp, stabil\u00ec il record di velocit\u00e0 di attraversamento degli Stati Uniti d'America da est ad ovest riservato alle donne, nella tratta dall'aeroporto Floyd Bennett, New York, a Burbank in California. Due mesi pi\u00f9 tardi, volando stavolta da ovest ad est, stabil\u00ec nuovamente il record femminile per quella tratta.\nIl primo Orion entrato in servizio fu quello immatricolato NC960Y, che venne utilizzato dalla compagnia aerea Bowen Air Lines, con sede a Fort Worth nel Texas, dal maggio del 1931. Le molte miglia percorse in volo senza problemi durante il servizio di linea ed i titoli di velocit\u00e0, conseguiti pur da piloti poco esperti, dimostrarono l'affidabilit\u00e0 dell'avanzato progetto dell'Orion, e ne fecero il miglior mezzo pubblicitario per incrementarne le vendite. Tuttavia quelli che furono acquistati dalle compagnie aeree con la funzione di trasporto passeggeri avrebbero avuto una limitata vita operativa. Nel 1934 la Civil Aviation Authority, l'autorit\u00e0 aeronautica civile statunitense, emise una normativa che viet\u00f2 l'ulteriore uso, per ragioni di sicurezza, dei velivoli monomotore su tutte le principali linee di collegamento. Inoltre era divenuto obbligatorio l'affiancamento di un secondo pilota che cooperasse con il primo, di conseguenza tutti gli aerei di linea dovevano avere una cabina di pilotaggio a due posti. I requisiti di tale normativa misero fine alla carriera di trasporto passeggeri dell'Orion e delle piccole compagnie di linea che utilizzavano simili velivoli, ma un certo numero di compagnie maggiori riconvertirono i loro Orion per utilizzarli esclusivamente come aerei da trasporto merci e da posta aerea. A causa della complessit\u00e0 costruttiva delle loro parti in legno, spesso venivano eliminati anche dopo incidenti di piccola entit\u00e0, questo a causa degli elevati costi necessari per la loro riparazione. Molti degli Orion eccedenti furono ceduti alla Fuerzas A\u00e9reas de la Rep\u00fablica Espa\u00f1ola verso la fine del 1936, subito dopo l'inizio della guerra civile spagnola, e distrutti in combattimento.\nL'Orion Explorer fu una variante derivata dalla versione Orion 9E. A seguito di un incidente venne ricostruito utilizzando parti provenienti da altri modelli Lockheed. Venne sostituita l'ala danneggiata con l'ala di un Explorer 7 ed il motore originale con un Pratt &amp; Whitney R-1340 Wasp S3H1 da 600 hp (482 kW). Successivamente venne sostituito l'originale carrello d'atterraggio retrattile con uno fisso il quale, in un secondo momento, venne ulteriormente trasformato dotandolo di due galleggianti. In questa configurazione Wiley Post e Will Rogers cercarono di compiere un raid attorno al mondo, decedendo entrambi nel tentativo il 15 agosto 1935 in Alaska.\nIn tutto la Lockheed costru\u00ec un totale di 35 Orion per il costo di $ 50\u00a0000 ciascuno.\nVelivoli attualmente esistenti.\nNon si conosce se ci siano velivoli sopravvissuti dopo il 1940 ad eccezione dell'unico esemplare arrivato ai giorni nostri. L'Orion fu originalmente costruito come una versione sperimentale dell'Altair dotato di fusoliera metallica, poi riconvertito in \"Orion 9C\" dal progettista originale dell'Orion, Richard A. Von Hake, coadiuvato da uno staff che lavor\u00f2 gratuitamente nel periodo in cui l'azienda si stava avviando verso il fallimento. Esso venne successivamente acquistato dalla Shell Oil Company e pilotato da James H. Doolittle a cui diede il nome \"Shellightning\". Danneggiato in un incidente nel 1936, l\"'Orion 9C\" fu riparato presso il \"Parks Air College\" di St. Louis, nel Missouri, prima di essere acquistato dal pilota da corsa ed attore cinematografico Paul Mantz nel 1938. Mantz lo us\u00f2 nella lavorazione di film e lo pilot\u00f2 nelle competizioni aeronautiche Bendix Trophy del 1938 e del 1939. Successivamente le notizie di questo velivolo sono incomplete. Ha subito alcuni piccoli incidenti, \u00e8 stato ricoverato in un magazzino per alcuni anni, e nel 1964 fu esposto all'aperto nell'Orange County Airport in California. \u00c8 stato successivamente riportato in condizioni di volo dal Fokker Team della Swissair ed esposto al Museo svizzero dei trasporti di Lucerna, in Svizzera, nella livrea originale della \"Swissair\"."}
{"id": "1330599", "revid": "1442080", "url": "https://it.wikipedia.org/wiki?curid=1330599", "title": "Joan Armatrading", "text": " Nel corso della carriera, la sua musica ha visitato diversi stili e generi musicali; ha ricevuto tre candidature per il Grammy Award e due per il BRIT Award. Nel 1996 le \u00e8 stato assegnato l'Ivor Novello Award per la collezione della notevole canzone contemporanea. \u00c8 stata la prima musicista britannica, sia maschile che femminile, a raggiungere la prima posizione nella classifica di Billboard per gli album di blues.\nStile.\nHa ottenuto un discreto successo negli anni settanta con canzoni folk, per poi cambiare registro negli anni ottanta, orientandosi verso un pop elaborato, influenzato anche dal reggae, dal jazz e dal rhythm &amp; blues. I suoi testi, decisamente introspettivi, fanno quasi sempre riferimento agli stati emotivi dell'individuo, e alle gioie e alle difficolt\u00e0 nei rapporti sentimentali.\nVita privata.\nSecondo quanto riportato da Shetland News, nel 2011 sono state esposte le pubblicazioni per l'unione civile con Maggie Butler, la donna di cui era gi\u00e0 compagna. Ha una laurea in Storia. Dal 2001 \u00e8 Dama dell'Ordine dell'Impero Britannico."}
{"id": "1330602", "revid": "14691", "url": "https://it.wikipedia.org/wiki?curid=1330602", "title": "Aardvark", "text": ""}
{"id": "1330604", "revid": "24989", "url": "https://it.wikipedia.org/wiki?curid=1330604", "title": "Africanism All Stars", "text": ""}
{"id": "1330606", "revid": "2161976", "url": "https://it.wikipedia.org/wiki?curid=1330606", "title": "Vox (album Giuni Russo)", "text": "Vox \u00e8 un album di Giuni Russo, pubblicato nel 1983 su etichetta CGD.\nIl disco.\nSi tratta del secondo long playing inciso col nome di Giuni Russo.\nSull'onda del successo di \"Un'estate al mare\", venne pubblicato questo LP che comprende brani di grande sperimentazione vocale come \"Oltre il muro\", \"Post-moderno\", \"L'oracolo di Delfi\" (il cui testo \u00e8 stato scritto dal critico musicale Mario Luzzatto Fegiz sotto lo pseudonimo di \"Faffner\") e \"Le grandi colpe\", quest'ultima firmata anche da Roberto Cacciapaglia.\nLe canzoni utilizzate per la promozione del disco furono \"Good good bye\", gi\u00e0 pubblicato come singolo nell'autunno del 1982, \"Abbronzate dai miraggi, Buenos Aires\" e \"Sere d'agosto\" (presentata anche al Festivalbar).\nContinua la collaborazione di Giuni Russo con Franco Battiato, Giusto Pio, Alberto Radius, Maria Antonietta Sisini e Francesco Paolo Messina.\nIl 17 aprile 2012 la Rhino Records pubblica, in un cofanetto digipack, le ristampe originali di \"Vox\" e \"Mediterranea\", messo in commercio l'anno seguente.\nSingoli.\nEntrambi i 45 giri furono pubblicati sul finire del 1982, anticipando l'uscita dell'album."}
{"id": "1330613", "revid": "599013", "url": "https://it.wikipedia.org/wiki?curid=1330613", "title": "Kevin Curren", "text": "Divenne cittadino statunitense nell'aprile del 1985. Nel Grande Slam gioc\u00f2 due finali di singolo (entrambe sull'erba, sua superficie preferita) e vinse un titolo di doppio con Steve Denton agli US Open 1982 e tre in doppio misto con Anne Smith.\nCarriera.\nKevin Curren gioc\u00f2 a tennis per la University of Texas di Austin, Stati Uniti: vinse nel 1979 il titolo NCAA e nello stesso anno divenne professionista. Il suo primo successo di alto livello fu invece nel 1981 a Johannesburg.\nNel 1983 Curren raggiunse la sua prima semifinale a Wimbledon perdendo in 5 set (6-7, 6-4, 7-6, 6-7, 8-6) con il neozelandese Chris Lewis\nNel 1984 \u00e8 finalista all'Australian Open contro Mats Wilander. La gara si svolge sul campo erboso di Kooyong dove Wilander vince in quattro set con il punteggio di 6-7, 6-4, 7-6, 6-2.\nNel 1985 Curren raggiunse la finale di Wimbledon sconfiggendo Stefan Edberg al quarto turno (7-6, 6-3, 7-6), John McEnroe (allora n.1 della classifica ATP) nei quarti di finale (6-2, 6-2, 6-4) e Jimmy Connors (allora n.3 della classifica ATP) in semifinale (6-2, 6-2, 6-1). La finale lo vide opposto al diciassettenne tedesco Boris Becker che lo sconfisse per 6-3, 6-7, 7-6, 6-4 diventando il pi\u00f9 giovane vincitore di una prova del Grande Slam (questo titolo divenne poi di Michael Chang nel 1989 agli Open di Francia).\nNel 1990, all'et\u00e0 di 32 anni raggiunse ancora una volta i quarti di finale nel torneo di Wimbledon, dove riusc\u00ec a tenere testa per 5 set all'astro emergente Goran Ivani\u0161evi\u0107, perdendo per 4-6, 6-4, 6-4, 6-7, 6-3.\nSebbene non vinse mai un titolo di singolo del Grande Slam, ne vinse tre nel doppio: nel 1981 vinse l'US Open di doppio misto e, nel 1982, vinse il doppio misto di Wimbledon ed il doppio maschile degli US Open.\nDurante la sua carriera, Curren vinse complessivamente 5 titoli di singolo e 26 di doppio raggiungendo la posizione numero 5 della classifica ATP di singolo e la numero 3 nel doppio. Totalizz\u00f2 guadagni per 3.055.510 di dollari.\nIl suo ultimo titolo di singolo fu nel 1989 a Francoforte mentre nel doppio fu nel 1992 a Seul.\nDopo il suo ritiro dal circuito professionistico nel 1993, Curren fu eletto capitano del Sudafrica di Coppa Davis."}
{"id": "1330627", "revid": "123674323", "url": "https://it.wikipedia.org/wiki?curid=1330627", "title": "Kuensel", "text": "Kuensel \u00e8 un giornale bhutanese fondato nel 1967, pubblicato in dzongkha, nepalese e inglese.\nFino all'aprile 2006 era l'unico giornale pubblicato nel regno himalayano, quando fu fondato il Bhutan Times, seguito dal Bhutan Observer nel giugno dello stesso anno."}
{"id": "1330634", "revid": "1305772", "url": "https://it.wikipedia.org/wiki?curid=1330634", "title": "Inspire", "text": ""}
{"id": "1330662", "revid": "2161976", "url": "https://it.wikipedia.org/wiki?curid=1330662", "title": "Mediterranea (album Giuni Russo)", "text": "Mediterranea \u00e8 un album di Giuni Russo, pubblicato nell'aprile 1984 su etichetta CGD.\nIl disco.\nIl titolo originalmente dell'album previsto era \"Post-moderno\" dall'omonimo brano incluso nel precedente album \"Vox\".\nTrainato dal singolo \"Limonata Cha Cha Cha\" e dalla stessa \"Mediterranea\", questo album, cos\u00ec come il precedente, costituisce una sorta di compromesso tra la canzonetta estiva e la musica sperimentale.\nAlcuni brani si rifanno a pezzi che la cantante ha voluto rielaborare senza per\u00f2 ricadere nel d\u00e9j\u00e0 vu: \"Limonata Cha Cha Cha\", tratto da \"Cha Cha Cha della segretaria\" di Michelino; \"Aprite le finestre,\" rielaborazione di un vecchio successo cantato da Franca Raimondi; ed infine \"Keiko\", tratto da \"Incacho\" (brano di Yma Sumac);.\nCome per l'album precedente, Mario Luzzatto Fegiz scrive sotto lo pseudonimo di \"Faffner\" il testo di un brano, \"Una sera molto strana\".\nIn alcune canzoni compare tra gli autori del testo un certo \"Tripoli\", da molti scambiato erroneamente come pseudonimo di Battiato; in realt\u00e0 si tratta di Beppe Tripoli, truccatore e amico di Giuni.\nIl brano \"Amore speciale\", scritto da Giuni, Maria Antonietta Sisini e da Beppe Tripoli era inizialmente destinato all'album, ma venne successivamente escluso.\n\"Amore speciale\" rester\u00e0 inedito fino al 2003, anno in cui uscir\u00e0 nella raccolta \"Demo de midi\". La canzone, dallo stile raffinato, mette in luce le potenti doti vocali della cantante. All'interno del testo viene citata la citt\u00e0 di Danzica, famosa per la sua lunga e articolata storia.\nIl 17 aprile 2012 la \"Rhino Records\" pubblica, in un cofanetto digipack, le ristampe digitali di \"Vox\" (1983) e \"Mediterranea\" (1984)."}
{"id": "1330664", "revid": "2121638", "url": "https://it.wikipedia.org/wiki?curid=1330664", "title": "Lady Deathstrike", "text": "Lady Deathstrike, conosciuta anche solo come Deathstrike, il cui vero nome \u00e8 Yuriko Oyama, \u00e8 un personaggio immaginario dei fumetti creato da Dennis O'Neil (testi) e Larry Hama (disegni), pubblicato dalla Marvel Comics. La sua prima apparizione, come \"Yuriko Oyama\" avvenne in \"Daredevil\" n. 197 (agosto 1983), disegnata da Klaus Janson e William Johnson, mentre sotto le sembianze della cyborg \"Lady Deathstrike\", per i disegni di Barry Windsor-Smith, apparve su \"Alpha Flight\" n. 33 (1985). Sebbene la sua creazione sia da attribuire al duo O'Neil/Hama, la definizione del personaggio avvenne grazie all'opera degli sceneggiatori Bill Mantlo e Chris Claremont. Fu grazie al secondo, che si riusc\u00ec a connettere il personaggio di Yuriko con Wolverine e gli X-Men, e di seguito con tutto il resto dell'universo mutante Marvel.\nBiografia del personaggio.\nOrigini.\nNata ad Osaka, Giappone, Yuriko Oyama era figlia del signore del crimine Lord Ventonero, scienziato che elabor\u00f2 il processo per legare l'adamantio allo scheletro umano. Pilota kamikaze durante la seconda guerra mondiale, Ventonero scont\u00f2 la vergogna per il suo fallito attentato al suolo americano sfregiando il proprio volto cos\u00ec come quello dei due suoi altri figli, morti poi mentre lo servivano fedelmente. Rivoltatasi contro il padre, sia a causa della perdita dei fratelli che per il trattamento che l'uomo le riservava, Yuriko si alle\u00f2 con Devil in modo da far fuggire dalle grinfie paterne il suo amato Kiro. Dopo aver ucciso il padre tent\u00f2 di fuggire con Kiro, tuttavia la fedelt\u00e0 che il giovane nutriva per Ventonero lo spinse a suicidarsi piuttosto che accostarsi a lei e vivere nel disonore. Accortasi che i manoscritti riportanti la teoria della fissione dell'adamantio erano stati rubati, Yuriko decise di abbracciare gli ideali paterni e abbigliata alla maniera dei samurai and\u00f2 in cerca di vendetta. Si scontr\u00f2 quindi con Wolverine, credendolo il colpevole del furto poich\u00e9 il suo intero scheletro era ricoperto d'adamantio, tuttavia venne sconfitta dalle forze congiunte del mutante e di Vendicatore degli Alpha Flight. Oramai conosciuta con il nome di \"Lady Deathstrike\", raggiunse il Mojoverso dove si sottopose alle manipolazioni di Spirale, che le don\u00f2 oltre a diverse parti cibernetiche cinque paia di artigli d'adamantio e fuse lo stesso metallo con ci\u00f2 che rimaneva del suo scheletro. Tornata nella propria dimensione si alle\u00f2 prima con il Club infernale e poi con i Reavers di Donald Pierce, individui che avevano rinunciato alla propria fisiologia umana in favore di quella cibernetica e che spesso si scontravano con gli X-Men. Tempo dopo, la maggior parte dei Reavers fu annientata dalle sentinelle che il viaggiatore temporale Trevor Fitzroy port\u00f2 con s\u00e9 dal futuro, tuttavia Deathstrike sopravvisse e pi\u00f9 tardi si scontr\u00f2 a fianco di Sabretooth contro Wolverine in mezzo a Times Square. Rinunciato brevemente all'idea di uccidere l'uomo, Deathstrike si un\u00ec agli X-Men giusto il tempo necessario per sconfiggere Stryfe, ma dopo che Magneto strapp\u00f2 l'adamantio dalle ossa di Wolverine, Yuriko non vide pi\u00f9 la ragione di togliergli la vita, anzi non vide onore nello sconfiggerlo adesso che non potevano lottare ad armi pari. Deathstrike apparve tempo dopo come alleata di William Stryker, tuttavia una volta contagiata da un virus cibernetico proveniente da Mount Heaven, la donna incominci\u00f2 a fare a pezzi i suoi alleati per poi essere sconfitta dagli X-Treme X-Men. Successivamente, quando Rogue rispose alla chiamata di Sole Ardente ed arriv\u00f2 in Giappone, la cyborg cattur\u00f2 sia lei che l'uomo imprigionandoli assieme. Durante il seguente scontro, tranci\u00f2 le gambe del mutante asiatico, cosa che forz\u00f2 Rogue ad assorbirne i poteri pirici per poterla sconfiggere.\nCivil War.\nDurante la \"Civil War\", Lady Deathstrike \u00e8 mostrata come una dei membri del gruppo criminale al soldo del governo, i Thunderbolts. Assieme a Venom, Jester, Bullseye, Jack Lanterna, Taskmaster e Songbird, viene scatenata contro il gruppo dei Vendicatori Segreti guidati da Capitan America, che si oppongono all\"'Atto di Registrazione dei Superumani\". Dopo la battaglia finale in Times Square, New York, viene arrestata nuovamente e portata nella Zona negativa.\nMessiah Complex.\nDurante gli eventi di \"Messiah Complex\", alleatasi con i Purificatori Lady Deathstrike viene mostrata come nuova leader dei Reavers. Assieme al gruppo di cyborg si scontra con i New X-Men e ferisce gravemente Satiro, per poi partire alla ricerca di Cable. Dopo un breve scontro con la nuova X-Force, viene sconfitta e fatta a pezzi da X-23.\nSorellanza.\nRiapparsa nel Corpaio di Spirale, Yuriko riceve l'invito della Regina Rossa a prendere parte alla sua Sorellanza. In cambio della sua collaborazione ai piani della donna contro gli X-Men, le viene promessa la resurrezione di una persona a lei cara.\nPoteri e abilit\u00e0.\nModificato dall'operato di Spirale, il corpo cibernetico di Yuriko dispone adesso di forza, velocit\u00e0, agilit\u00e0 e riflessi superumani, oltre a ci\u00f2 \u00e8 dotata di ben dieci artigli d'adamantio, della lunghezza di 300\u00a0mm ed allungabili a seconda del suo volere, mentre la stessa lega ricopre ci\u00f2 che rimane del suo scheletro. Grazie ad un sofisticato e tecnologico fattore rigenerante \u00e8 capace di curare qualsiasi danno fisico o cibernetico che affligge il suo corpo, e tramite interfacce digitali pu\u00f2 connettersi sia a macchinari, che a sistemi informatici. Yuriko, inoltre, \u00e8 abilissima nelle arti marziali giapponesi, come il Kenjutsu, oltre ad essere un'inafferabile ladra, assassina e terrorista.\nAltre versioni.\nUltimate.\nLa versione Ultimate di Deathstrike \u00e8 una ragazza, Yuri, dotata di un notevole fattore rigenerante.\nYuri \u00e8 legata pi\u00f9 a Tempesta che a Wolverine: le due ragazze hanno infatti militato per un lungo periodo nella gilda dei ladri guidata dal Re delle Ombre. Dopo la fuga di Tempesta Yuri \u00e8 stata inviata alla sua ricerca.\nDotata di dieci temibili artigli d'adamantio, la giovane viene sconfitta da Wolverine e poi imprigionata nel \"Triskelion\", penitenziario sotto la giurisdizione degli Ultimates.\nAltri media.\nInsuperabili X-Men.\nNella serie televisiva anni novanta Deathstrike appare nel doppio episodio \"Ritorno al passato\", con la voce italiana di Elisabetta Spinelli. Nel cartone il background del personaggio \u00e8 molto diverso dai fumetti, in quanto Yuriko, pur mantenendo il proprio nome originale, \u00e8 stata in parte fusa con Mariko Yashida, diventando un'ex fiamma giapponese di Wolverine. Per uno scherzo del destino il padre di Yuriko era proprio lo scienziato che cre\u00f2 il procedimento di assorbimento dell'adamantio a cui Logan fu forzatamente sottoposto e che mor\u00ec nella fuga dell'artigliato mutante. Spinta dalla vendetta, Yuriko rinneg\u00f2 l'amore che provava per Logan e (unitasi ai Reavers) si sottopose ad una serie d'esperimenti che la trasformarono in Deathstrike, con l'obiettivo di vendicarsi al pi\u00f9 presto.\nVideogiochi.\nLady Deathstrike compare nel videogioco \"X-Men il gioco ufficiale\"\ne in \"X-Men Legends 2: l'era dell'apocalisse\" oltre ad essere il boss finale di \"X-Men 2: La vendetta di Wolverine\" e uno dei boss di \nCinema.\nApparsa nel film \"X-Men 2\", Yuriko, interpretata dall'attrice Kelly Hu, \u00e8 una mutante dotata di fattore rigenerante e artigli d'adamantio soggiogata, attraverso un siero, alla volont\u00e0 del colonnello William Stryker. Durante lo svolgimento della pellicola, \u00e8 la principale avversaria di Wolverine, per mano del quale perisce dopo un violento combattimento, quando Wolverine le inietta nel corpo una dose esagerata di adamantio uccidendola.\nAppare anche nel film animato della Lionsgate \"Hulk Vs. Thor e Wolverine\". In questo film viene presentata come uno dei membri di Arma-X insieme a Sabretooth, Omega Red e Deadpool."}
{"id": "1330665", "revid": "121436462", "url": "https://it.wikipedia.org/wiki?curid=1330665", "title": "Nazionale di pallacanestro dell'Algeria", "text": "La nazionale di pallacanestro dell'Algeria \u00e8 la rappresentativa cestistica dell'Algeria ed \u00e8 posta sotto l'egida della F\u00e9d\u00e9ration Alg\u00e9rienne de Basket-Ball."}
{"id": "1330674", "revid": "31886", "url": "https://it.wikipedia.org/wiki?curid=1330674", "title": "Parafrenieri pontifici", "text": "I parafrenieri pontifici, o semplicemente palafrenieri, erano appartenenti alla corte pontificia responsabili delle scuderie pontificie, oggi accorpati al collegio dei sediari pontifici.\nStoria.\nGi\u00e0 indicati con il termine \"stratores\", i parafrenieri pontifici devono l'origine del loro nome al termine parafreno, utilizzato per indicare i cavalli da parata. I parafrenieri, infatti, erano gli antichi famigli del papa incaricati, gi\u00e0 prima del X secolo, della direzione e del governo delle scuderie pontificie.\nCustodivano il cavallo personale del papa e i suoi finimenti, nonch\u00e9 gli altri preposti al traino della carrozza pontificia, di cui loro stessi erano conduttori. Avevano anche l'incarico di custodire nelle scuderie la mula bianca che veniva montata dal papa neoeletto per prendere possesso, quale vescovo di Roma, della Basilica di San Giovanni in Laterano. La mula veniva tenuta per le briglie attraverso il morso da un parafreniere, che aveva cos\u00ec modo di condurre l'animale senza l'intervento del pontefice. Lo stesso accadeva quando il papa montava il proprio cavallo personale. Era considerato un grande privilegio poter reggere il morso del cavallo del papa, nonch\u00e9 porgere la staffa allo stesso, tant'\u00e8 che questa consuetudine era riservata quale esclusiva prerogativa dei re e dei principi regnanti.\nLo storico settecentesco Ludovico Antonio Muratori, nella sua \"Dissertazione IV Degli Uffizj della Corte dei Re antichi d'Italia e degl'Imperatori\", scrive:\nQuesta particolare funzione, riservata ai parafrenieri, comport\u00f2 loro l'acquisizione di enormi privilegi, tra i quali la nomina a Conti palatini, insigniti della facolt\u00e0 di crearne a loro volta, concedere lauree e creare notai. La loro importanza nella corte pontificia e l'indiscussa fedelt\u00e0 dimostrata al pontefice indussero papa Giulio II, il 19 aprile 1507, ad istituire il \"Nobile Collegio dei Parafrenieri Pontifici\", corpo confermato 15 aprile 1517 da Leone X. In tale collegio erano annoverati, oltre i parafrenieri, anche i sediari pontifici, con cui condividevano, oltre la divisa, anche alcune delle funzioni di servizio diretto al pontefice.\nA seguito del Concilio di Trento i grandi privilegi vennero via via ridimensionati, e, con la soppressione delle scuderie pontificie, soprattutto a seguito dei Patti Lateranensi del 1929, i parafrenieri confluirono definitivamente nel collegio dei sediari pontifici, di cui condivisero infine anche il nome.\nParafrenieri e sediari costituirono, sin dal 1378, anche una propria confraternita, intitolata alla loro patrona Sant'Anna, venerata in una cappella all'interno della basilica di San Pietro. Papa Pio IV concesse loro di edificare, nel 1565 nei pressi di San Pietro, una chiesa intitolata a Sant'Anna, opera progettata e realizzata dall'architetto Jacopo Barozzi da Vignola. La confraternita, ricca e potente, incaric\u00f2 il pittore Michelangelo Merisi da Caravaggio della realizzazione, per la cappella in San Pietro, di un dipinto raffigurante la loro patrona con Maria e Ges\u00f9 bambino, opera ancora oggi conosciuta come \"Madonna dei Palafrenieri\", conservata presso la Galleria Borghese in Roma. \nAncora oggi la Venerabile Arciconfraternita Vaticana di Sant'Anna de' Parafrenieri \u00e8 retta dai Sediari pontifici. Ne \u00e8 Primicerio il Prefetto della Casa Pontificia ed \u00e8 retta dal Decano Generale, attualmente Fr\u00e0 Massimo Sansolini. Ha un Secondicerio, generalmente scelto tra i Prelati di Anticamera ed un Cappellano. Oltre al Collegio dei Sediari pontifici, ne fanno parte anche altri membri della Famiglia pontificia, alcuni Ambasciatori presso la Santa Sede e membri delle pi\u00f9 note casate nobiliari pontificie. Eccezionalmente vengono ammessi anche altri laici di provata moralit\u00e0 e fede cattolica, benemeriti nei confronti del Pontefice e della Chiesa. "}
{"id": "1330676", "revid": "124644084", "url": "https://it.wikipedia.org/wiki?curid=1330676", "title": "Taskmaster", "text": "Taskmaster, il cui vero nome \u00e8 Anthony \"Tony\" Masters, \u00e8 un personaggio dei fumetti, creato da David Michelinie (testi) e George P\u00e9rez (disegni) pubblicato dalla Marvel Comics. La sua prima apparizione avviene in \"The Avengers\" (vol. 1) n. 195 (maggio 1980). Utilizzato come antagonista principale di supereroi come Ant-Man, Spider-Man o Capitan America, Taskmaster \u00e8 inoltre conosciuto per essere il nemico e alleato occasionale dell'antieroe Deadpool. Ha anche coltivato nel corso degli anni una profonda amicizia con supercriminali come Black Ant.\nSupercriminale mercenario frequentemente dipinto anche come antieroe, Taskmaster \u00e8 dotato dell'abilit\u00e0 superumana di duplicare perfettamente i movimenti di chiunque, a prescindere dalla difficolt\u00e0, dopo averli visti anche solo una volta; motivo per il quale \u00e8 stato spesso assoldato in qualit\u00e0 di addestratore da varie organizzazioni supercriminali, dal governo statunitense e perfino dallo S.H.I.E.L.D., del quale \u00e8 in realt\u00e0 un agente dormiente infiltrato nel sottobosco criminale globale.\nBiografia del personaggio.\nOrigini.\nNato nel Bronx, New York, e cresciutovi da una madre single, Tony Masters (sebbene molti sostengano non sia il suo vero nome) ha alle spalle un'esistenza nebulosa da cui si evincono con certezza solo pochi dettagli: da bambino ha rischiato l'annegamento rimanendo tanto traumatizzato da sviluppare per anni l'idrofobia, \u00e8 stato in seguito il miglior quarterback mai avuto dalla squadra di football americano del suo liceo ma, dopo il diploma, anzich\u00e9 perseguire una carriera sportiva, si \u00e8 unito allo S.H.I.E.L.D. divenendone uno dei migliori agenti proprio grazie alle sue capacit\u00e0 fisiche di livello olimpico. Nel corso delle missioni svolte per l'organizzazione, conosce e si innamora della collega Mercedes Merced, che diviene sua moglie.\nAnni dopo, svolge una missione in Bolivia per eliminare il geniale ex-hauptsturmf\u00fchrer Horst Gorscht, intento a replicare il siero del supersoldato lavorando su un elaborato super-cortisolo capace di sbloccare il 100% della memoria procedurale umana, Tony, a missione compiuta, si inietta l'ultima dose esistente di tale sostanza al fine di servirsene per svolgere in modo migliore gli incarichi affidatigli. Il siero gli permette di sviluppare i \"riflessi fotografici\", ovvero l'abilit\u00e0 di imitare (e perfino prevedere) perfettamente i movimenti di chiunque a prescindere dal grado di difficolt\u00e0; in tal modo, semplicemente guardando video delle loro imprese, apprende gli stili di combattimento di Capitan America, Pantera Nera, Devil, Elektra, il Punitore, Tigra, l'Uomo Ragno e Wolverine, nonch\u00e9 il talento d'arciere di Occhio di Falco o quello di spadaccino del Cavaliere Nero. L'effetto collaterale del siero \u00e8 tuttavia che il suo cervello, dando importanza primaria alle memorie fisico-muscolari, per farvi spazio cancelli automaticamente altri ricordi portandolo a uno stato confusionale tale da dimenticare il suo vero nome, l'identit\u00e0 della moglie e dichiarare sovente che tali poteri siano una speciale memoria eidetica posseduta fin dalla nascita. \u00c8 per\u00f2 cosciente dei suoi problemi mnemonici e di non riuscire a ricordare visi, nomi o discorsi per pi\u00f9 di una settimana.\nSicuro che tutti i pi\u00f9 grandi nemici dello S.H.I.E.L.D. si combatterebbero i suoi servigi, Fury gli assegna il compito di infiltrarsi nella comunit\u00e0 criminale e supercriminale di tutto il mondo come mercenario venendo affiancato, nello svolgimento di tale incarico, da Mercedes, desiderosa di rimanergli accanto seppure questi non la ricordi pi\u00f9 e la consideri solo il suo supervisore: Org.\nRimasto affascinato dall'immagine della Santa Muerte durante una missione in Messico, se ne ispira per creare la maschera e il costume con cui, in seguito, diviene famoso come Taskmaster.\nTaskmaster.\nCon il passare degli anni, Taskmaster, oltre ad acquisire numerosi altri stili di combattimento e perfino crearne di propri, diviene una figura leggendaria nel mondo del crimine venendo assunto costantemente come addestratore di task force criminali, aspiranti supercriminali e, spesso, anche alcuni gruppi governativi tale \u00e8 la sua reputazione di competenza e professionalit\u00e0. Sempre grazie alle sue abilit\u00e0, viene frequentemente assoldato anche per impersonare altri superumani. Raccolti abbastanza fondi apre un'accademia criminale a Brooklyn, New York, dove addestra personalmente (a pagamento) supercriminali neofiti, aspiranti mercenari o comuni scagnozzi; tra i suoi allievi pi\u00f9 illustri figurano: Brock Rumlow (Crossbones), Danny Leighton (Tagliagole), Markus Ettlinger (Capitan Germania), Rachel Leighton (Diamante), Nathan Lemon (Spymaster), Jessica Drew (Donna Ragno) e Nijo Minamiyori (Agente X). Il corpo docenti dell'istituto, oltre che dallo stesso Taskmaster, \u00e8 composto da supercriminali professionisti; Anaconda, ad esempio, \u00e8 stata a lungo l'istruttrice di callistenia.\nLa fama dell'accademia si espande fino al punto da portare alla fondazione di decine di istituti analoghi su tutto il territorio degli Stati Uniti senza che nessuno sospettasse n\u00e9 della loro esistenza n\u00e9 di quella di Taskmaster, almeno finch\u00e9 il preside della sede di Brooklyn non attira l'attenzione dei Vendicatori compromettendo la sua copertura e portando Taskmaster a intervenire in prima persona sconfiggendo facilmente Calabrone, Wasp e Ant-Man, giunti a indagare sulla struttura. In seguito tiene testa al resto dei Vendicatori accorsi in loro soccorso e si trova in difficolt\u00e0 solo nel momento in cui gli si para innanzi Jocasta, la cui natura robotica gli rende difficile prevederne i movimenti costringendolo dunque alla fuga.\nSuccessivamente si stabilisce a Manhattan affrontando Ant-Man, prima assieme all'Uomo Ragno e poi assieme a Occhio di Falco, riuscendo a fuggire in ognuna delle due occasioni. Assoldato poi dall'Abate Nero per addestrare i suoi uomini, Taskmaster si scontra nuovamente con l'Uomo Ragno e con Nomad fuggendo non appena i suoi studenti vengono sconfitti.\nStabilita la nuova base delle sue attivit\u00e0 all'interno di un circo itinerante, durante una tappa in una piccola cittadina dell'Ohio alcuni agenti governativi assalgono la struttura e lo prendono in custodia. Le circostanze sospette in cui avviene il suo arresto sono in seguito chiarite come un accordo precedentemente stretto con Teschio Rosso che, infiltratosi alla Casa Bianca nella Commissione per le Attivit\u00e0 Superumane con l'alias di \"Mr. Smith\", assolda Taskmaster per addestrare il nuovo Capitan America, John Walker (U.S. Agent), a utilizzare lo scudo dell'originale, per poi lasciarlo libero.\nTornato a Brooklyn si stabilisce in un cimitero abbandonato e, assieme a Lapide, partecipa a una gara sponsorizzata dalla Mano per vedere chi tra i due sarebbe riuscito a uccidere per primo Devil e il Punitore. Taskmaster viene poi assunto da una setta di fanatici religiosi avversa ai Vendicatori per impersonare Capitan America e condurre il gruppo in una trappola, tuttavia viene scoperto da Warbird, Ant-Man, Silverclaw e Capitan Marvel, che lo costringono alla fuga. Contemporaneamente, molte delle sue accademie vengono scoperte, e di conseguenza chiuse, dai supereroi, cosa che lo costringe a svolgere nuovamente delle missioni come mercenario unendosi all'Agenzia X per racimolare nuovi fondi; tale attivit\u00e0 lo porta a venire assoldato dal Comitato per assassinare Marc Spector (Moon Knight), sebbene la sua aggressione fallisca e sproni quest'ultimo a rivestire i panni supereroistici da poco abbandonati.\nCivil War.\nDurante la guerra civile dei superumani, Taskmaster riceve un'amnistia temporanea dal governo e viene reclutato nei Thunderbolts con l'incarico di catturare i Vendicatori Segreti di Capitan America; nella battaglia finale tenta di uccidere la Donna invisibile sparandole alle spalle, ma Mister Fantastic le fa da scudo col suo corpo ed essa, alla vista del marito ferito, si infuria colpendo Taskmaster con un campo di forza di tale potenza da fargli perdere i sensi. Conclusasi la guerra civile, viene arrestato e imprigionato nella Zona negativa.\nTempo dopo viene fatto evadere dall'amico-nemico Deadpool (unico al mondo di cui non \u00e8 in grado di prevedere i movimenti a causa delle sue psicosi) che gli chiede in cambio di scontrarsi con lui di fronte a alcuni appaltatori di servizi mercenari di modo da guadagnarsi la loro stima, obbiettivo che non riesce a conseguire pur vincendo. Convinto che Taskmaster lo abbia lasciato vincere, Deadpool lo ringrazia ma questi lo rassicura dicendogli che ha vinto solo grazie alle sue capacit\u00e0 e che ci\u00f2 che gli manca non \u00e8 il talento bens\u00ec la professionalit\u00e0.\nTaskmaster riceve in seguito l'indulto presidenziale per aver aiutato a testare le misure di sicurezza del nuovo Helicarrier dello S.H.I.E.L.D.; in seguito, la direttrice Maria Hill trova per\u00f2 un suo messaggio sullo specchio del proprio bagno privato lasciato per dimostrarle che, se solo lo volesse, irrompere nello S.H.I.E.L.D. non gli sarebbe affatto difficile.\nDopo essere stato brevemente impiegato a Camp Hammond in qualit\u00e0 di istruttore delle giovani reclute aderenti all'Iniziativa dei 50 Stati, Taskmaster torna all'attivit\u00e0 di mercenario lavorando per il logorroico amico Deadpool, che aiuta a sconfiggere i nuovi Thunderbolts regolando cos\u00ec un conto in sospeso tra quest'ultimo e Norman Osborn.\nDark Reign.\nDurante il regno oscuro di Osborn, questi assolda Taskmaster per addestrare supercriminali a comportarsi come eroi a cominciare da Penance. Sotto gli ordini di Osborn, Taskmaster si occupa inoltre di reprimere l'evasione di Blastaar dalla Zona negativa e di sparare in testa a Night Thrasher facendolo catturare; motivi per i quali, nel momento in cui Namor e Emma Frost lasciano la Cabala, Osborn gli offre di prendervi parte mandando su tutte le furie il Dottor Destino, che abbandona il gruppo mandando Taskmaster all'ospedale. Nonostante tale incidente lo porti a rivalutare l'alleanza con Osborn, Taskmaster \u00e8 costretto da quest'ultimo a prendere parte al suo folle piano di attaccare Asgard misurandosi con Thor, il Capitan America originale e il Nuovo Capitano, venendo infine sconfitto da questi ultimi. Infine, rendendosi conto che Osborn \u00e8 a un passo dalla sconfitta, abbandona sprezzantemente le sue dipendenze e, assieme al Costrittore, fugge in Giappone iniziando a lavorare per la Yakuza.\nQualche tempo dopo viene messa una taglia di un miliardo di dollari sulla sua testa da qualcuno che dichiara di essere Org, cosa che porta l'A.I.M., l'HYDRA, l'Impero Segreto e vari altri gruppi a tentare di catturarlo per incassare il bottino. Saputo della cosa la vera Org, Mercedes Merced, lo avvicina in un bar in Messico dove egli si reca di frequente ed essa ha un lavoro di copertura come cameriera; fingendo di non conoscerlo assiste a un suo scontro con alcuni cacciatori di taglie e si offre di aiutarlo a risolvere il mistero della sua memoria per capire chi realmente lo voglia morto. Il viaggio dei due li porta in Bolivia a una ricostruzione del castello di Wewelsburg dove Taskmaster ricorda: il suo vero nome, le sue vere origini (avvenute in quel luogo) e la voce di Mercedes. Sospettando che essa abbia tramato contro di lui, Taskmaster minaccia di ucciderla ma la donna gli rivela di essere sua moglie nella speranza che recuperi anche tale ricordo, cosa che accade. Il ricongiungimento tra i due ha per\u00f2 breve durata poich\u00e9 in seguito sono attaccati dallo \u00fcber-umano Red Shirt (vero responsabile della taglia) e, al termine dello scontro, pur riuscendo a eliminare sia lui sia i suoi uomini, Taskmaster acquisisce le informazioni sui loro stili di combattimento perdendo nuovamente la memoria, cosa che riporta lui e Mercedes al precedente status quo.\nLa cadetta dell'Accademia dei Vendicatori Jeanne Foucault (Finesse), cresciuta da una coppia di truffatori e convinta che Taskmaster sia il suo padre biologico in quanto dotata di poteri analoghi, lo contatta affinch\u00e9 possa confermare o smentire. Commosso dal gesto della ragazzina, Taskmaster le rivela che, a causa dai suoi problemi mnemonici, non pu\u00f2 esserne certo ma le chiede di affrontarlo affinch\u00e9 possa memorizzare i suoi movimenti e, in qualche modo, ricordarsi di lei.\nFear Itself.\nDurante il periodo della paura, Taskmaster si trova in Canada e unisce le forze con Alpha Flight per combattere il Partito dell'Unit\u00e0. Scongiurato il periodo di crisi, i Signori del male lo assoldano al fine di sottrarre la Corona dei Lupi al Concilio dell'Ombra, tuttavia questi decide all'ultimo momento di tenere per s\u00e9 l'artefatto e alzare il prezzo, cosa che d\u00e0 ai Vendicatori Segreti il tempo di localizzarlo portando a uno scontro in cui Taskmaster, ferito mortalmente, diviene l'Avatar dell'Abisso fondendosi all'artefatto da cui per\u00f2, viene separato grazie all'intervento di Venom e Ant-Man (Eric O'Grady) ristabilendosi completamente dalle sue ferite.\nSoccorso da Nick Fury Jr. in seguito a una missione andata male in Bagalia, Taskmaster accetta di sdebitarsi infiltrandosi per conto dei Vendicatori Segreti nel Concilio Supremo dell'A.I.M. assieme a Mimo che, nel momento in cui l'A.I.M. scopre il suo doppiogiochismo, si offre di ucciderlo sparandogli a bruciapelo ma mancando di proposito ogni punto vitale di modo che questi riesca a sopravvivere e a fuggire non appena lei e l'A.I.M. abbandonano la scena.\nTaskmaster utilizza poi la Hench App del Power Broker per attaccare una delle sue nemesi principali, il secondo Ant-Man, tenendolo occupato per conto di Darren Cross; intento in cui riesce.\nPoteri e abilit\u00e0.\nGi\u00e0 da prima di iniettarsi la versione del siero del supersoldato di Horst Gorsch, Taskmaster era un atleta di livello olimpico dotato, oltre che di una immensa esperienza nel combattimento corpo a corpo, anche di enorme forza fisica, elevata agilit\u00e0, una fine intelligenza e straordinarie doti strategiche. Avendo servito per anni nello S.H.I.E.L.D., \u00e8 inoltre una spia tanto abile da portare a termine con successo una missione d'infiltrazione sfuggendo perfino allo sguardo di Maria Hill, nonch\u00e9 esperto nell'uso delle armi da fuoco e come pilota.\nL'assunzione del siero ha dotato Taskmaster dei \"riflessi fotografici\" (\"Photographic Reflexes\"), rendendolo uno degli uomini pi\u00f9 pericolosi del mondo poich\u00e9 capace di imitare perfettamente i movimenti di chiunque, a prescindere dalla difficolt\u00e0, vedendoli anche solo una volta; ci\u00f2 gli conferisce: le superbe capacit\u00e0 combattive di Devil, Elektra, Pugno d'acciaio o Shang-Chi; le straordinarie doti ginnico-coordinative di Vedova Nera, Tigra o Pantera Nera; l'abilit\u00e0 da schermidore di Cavaliere Nero, Silver Samurai e Spadaccino; il talento d'arciere di Occhio di Falco; la maestria balistica e da tiratore scelto del Punitore; e perfino stili di combattimento specifici come quello acrobatico dell'Uomo Ragno, quello bestiale di Wolverine e la tecnica con lo scudo di Capitan America. Una volta che Taskmaster memorizza i movimenti di qualcuno, \u00e8 anche in grado di prevederne gli attacchi, unica eccezione a ci\u00f2 \u00e8 Deadpool a causa della sua personalit\u00e0 psicotica per natura imprevedibile. Tali abilit\u00e0 di mimica non si limitano al corpo ma anche alla voce, rendendolo capace di imitare (o impersonare) chiunque voglia; per lo stesso motivo la sua velocit\u00e0 d'apprendimento linguistica \u00e8 pressoch\u00e9 immediata, sebbene possa memorizzare un massimo di otto lingue, dopodich\u00e9, per impararne una nuova ne dimentica una vecchia. Il limite principale dei suoi poteri \u00e8 che pur potendo imitare i movimenti dei superumani, le sue capacit\u00e0 fisiche rimangono nei limiti umani, sebbene possa effettivamente sviluppare una limitata supervelocit\u00e0 imitando i movimenti dei video velocizzati, procedimento che lo lascia visibilmente provato.\nL'effetto collaterale dei poteri di Taskmaster \u00e8 tuttavia che il suo cervello, dando importanza primaria alla memoria procedurale, per farvi spazio cancelli automaticamente i ricordi legati alla sua identit\u00e0 o a esperienze personali costringendolo a vivere una costante amnesia.\nPer potersi servire al meglio delle abilit\u00e0 memorizzate, Taskmaster porta sempre con s\u00e9 un vasto arsenale delle pi\u00f9 disparate tipologie d'armi, generalmente composto da: una spada, una replica dello scudo di Capitan America col simbolo \"T\", una faretra da almeno 30 frecce, un arco, vari manganelli, un lazo, dei nunchaku, innumerevoli dardi e molteplici armi da fuoco. Occasionalmente si \u00e8 servito anche di un dispositivo dello S.H.I.E.L.D. capace di creare armi di energia solida, tuttavia predilige le armi tradizionali.\nOrg.\nOrg, il cui vero nome \u00e8 Mercedes Merced-Masters esordisce per opera di Jefte Palo (storia) e Fred Van Lente (disegni) su \"Taskmaster\" (vol. 2) n. 1 (novembre 2010).\nBiografia del personaggio.\nEntrata nello S.H.I.E.L.D. poco dopo la fine del liceo insieme al suo migliore amico, Derek Khanata, durante l'addestramento Mercedes conosce Tony Masters, assegnatole poi come partner sul campo. Inizialmente, pur subendone il fascino, lo considera vanitoso e insopportabile ma, col tempo, inizia con lui un'intensa storia d'amore che li porta al matrimonio. Dopo la missione in Bolivia in cui Tony assume il siero di Gorscht, iniziando di conseguenza a perdere i ricordi specifici in favore della memoria procedurale, diviene incapace di riconoscere Mercedes che, tuttavia, volendo rimanergli vicina, nel momento in cui Fury gli assegna la missione d'infiltrazione nel sottobosco criminale globale, essa ne diviene il supervisore col nome in codice di \"Org\" e il compito di guidarlo attraverso la sua perdita di memoria poich\u00e9 svolga correttamente il suo incarico.\nCome Org, la donna agisce nell'ombra fingendosi una misteriosa e quasi onnisciente rete di intelligence criminale e comunica con il marito solo attraverso messaggi vocali, il cosiddetto \"Hub\": la voce dell'Org. Essa mantiene in piedi tale facciata anche dopo che Norman Osborn fonda l'H.A.M.M.E.R., tuttavia, quando viene messa una taglia di 1\u00a0000\u00a0000\u00a0000 di dollari su Taskmaster da qualcuno che si passa per lei, esce allo scoperto fingendosi una cameriera coinvolta per caso in tale storia di spionaggio e accompagnando l'immemore marito in un viaggio che lo porta a riacquistare progressivamente la memoria. Dopo tanti anni, Mercedes e Tony hanno dunque un breve ricongiungimento che termina non appena egli, per sconfiggere il vero responsabile della taglia, ne acquisisce i movimenti perdendo nuovamente i ricordi, cosa che riporta lui e Mercedes al precedente status quo.\nAltre versioni.\nAge of Ultron.\nNella realt\u00e0 alternativa di \"Age of Ultron\", Taskmaster aiuta l'Hulk Rosso ad affrontare le sentinelle di Ultron ma, al termine dello scontro l'alleato, non fidandosi di lui, lo uccide.\nNella miniserie \"Avataars\", in cui l'universo Marvel \u00e8 reinterpretato in chiave fantasy, \u00e8 un assassino prezzolato di nome Deathmaster.\nHouse of M.\nNella realt\u00e0 di \"House of M\", Taskmaster \u00e8 un membro della squadra d'azione speciale nota come Fratellanza e, servendosi dei suoi poteri, si finge un mutante in quanto gli umani (anche quelli con poteri) sono trattati come cittadini di seconda classe. il suo inganno viene per\u00f2 smascherato dopo essere stato battuto da Luke Cage per vendicare l'omicidio di Tigra.\nMarvel Scimmie.\nNell'universo \"Marvel Scimmie\", compare una versione primate di Taskmaster.\nMarvel Universe Millennial Visions 2001.\nNella miniserie \"Marvel Universe Millennial Visions 2001\", dove Occhio di Falco si prodiga per portare i supercriminali alla redenzione, Taskmaster viene costretto a unirsi ai Thunderbolts tramite l'ipnosi.\nMarvel Universe Vs. The Punisher.\nIn \"Marvel Universe Vs. The Punisher\", Taskmaster \u00e8 una delle molte vittime della piaga cannibale che decima la popolazione mondiale.\nMAX.\nNelle serie Marvel MAX \"Deadpool MAX\", compare una versione femminile di Taskmasterc nelle vesti di un'autoritaria e leggendaria mercenaria a tratti psicopatica che ha fatto da figura a materna a Deadpool dopo averlo rapito in giovane et\u00e0.\nUltimate.\nNell'universo Ultimate Taskmaster \u00e8 un supercriminale mercenario afroamericano dotato della capacit\u00e0 di assorbire e riemettere qualsiasi forma di energia. Assoldato dalla Rxxon Corporation per catturare Cloak e Dagger, si scontra con Spider-Man, Spider-Woman e Bombshell per poi venire sconfitto dai New Ultimates.\nUltraverse.\nNella miniserie Malibu Comics \"Siren\" e in tutti i suoi spin-off, Taskmaster compare come personaggio di supporto.\nVendicatori/JLA.\nNel crossover \"Vendicatori/JLA\", Taskmaster \u00e8 uno dei supercriminali che affrontano Batman, Pantera Nera, Vedova Nera e Cacciatrice nella battaglia finale con Krona.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Capitan America avesse abbandonato permanentemente il suo ruolo, Taskmaster addestra Super-Patriot e vari Bucky perch\u00e9 lo rimpiazzino."}
{"id": "1330690", "revid": "33689", "url": "https://it.wikipedia.org/wiki?curid=1330690", "title": "Gaio Fulvio Pio", "text": "Apparteneva probabilmente a quel ramo della \"gens Fulvia\" che si trasfer\u00ec dall'Italia a Leptis Magna in epoca augustea; da questo ramo dicesero l'imperatore Settimio Severo (un avo del quale si chiamava Fulvio Pio) e il potente prefetto del pretorio Gaio Fulvio Plauziano.\nPio fu console nel 238."}
{"id": "1330700", "revid": "767487", "url": "https://it.wikipedia.org/wiki?curid=1330700", "title": "Giovanni Chiocca", "text": "Firmava i suoi lavori con lo pseudonimo \"Stelio\".\nIl suo ricordo \u00e8 legato non solo alla produzione di giochi poetici ma anche alla sua attivit\u00e0 di scrittore e di editore.\nSuo primo maestro fu Marino Dinucci (\"Marin Faliero\"). Sua moglie fu Maria Sartori (\"La Morina\"), altra valente enigmista con la quale produsse alcuni lavori firmati \"Liol\u00e0\".\nDal 1943 al 1958 fu editore e direttore di Fiamma Perenne.\nDa ricordare la \"Breve storia dell'enigma\", prima pubblicata a puntate su Fiamma Perenne e quindi raccolta in volume, e l'antologia di suoi lavori \"... Ritorna un volo al mio silenzio\"."}
{"id": "1330702", "revid": "765341", "url": "https://it.wikipedia.org/wiki?curid=1330702", "title": "Nyogtha", "text": "Nyogtha (\"La cosa che non dovrebbe esistere\") \u00e8 una divinit\u00e0 immaginaria - dalla vaga apparenza di un'enorme ed informe massa scura - creata dallo scrittore Henry Kuttner per una serie di racconti ambientati nell'universo immaginario del Ciclo di Cthulhu creato da Howard Phillips Lovecraft. Nyogtha compare, per la prima volta, nel racconto breve \"The Salem Horror\" (\"L'orrore di Salem\", 1937). \nSecondo la narrazione, il \"Necronomicon\" si riferisce a Nyogtha con l'epiteto di \"Abitatore delle tenebre\" (\"The Dweller in Darkness\"), che verr\u00e0 riutilizzato - ma riferito questa volta a Nyarlathotep - da August Derleth, il principale scrittore di ispirazione lovecraftiana, per un racconto omonimo del 1944.\nHa ispirato la canzone dei Metallica \"The Thing That Should Not Be.\""}
{"id": "1330708", "revid": "1543377", "url": "https://it.wikipedia.org/wiki?curid=1330708", "title": "Patente nautica italiana", "text": "La patente nautica, in Italia, \u00e8 il documento che abilita il cittadino maggiorenne al comando di unit\u00e0 da diporto.\n\u00c8 rilasciata a seguito di esame dagli uffici della motorizzazione civile, dalle capitanerie di porto o dagli uffici circondariali marittimi. Particolari categorie di appartenenti alle forze armate o di polizia possono ottenere il rilascio della patente nautica senza esami, a riconoscimento di brevetti militari e stati di servizio.\nDisciplina.\nLa relativa disciplina in vigore \u00e8 contenuta nell'art. 39 del d.lgs. 18 luglio 2005, n. 171 (Codice della nautica da diporto ed attuazione della direttiva 2003/44/CE, a norma dell'articolo 6 della legge 8 luglio 2003, n. 172), negli artt. dal 25 al 47 e allegati dal I al III del decreto 29 luglio 2008, n. 146 (Regolamento di attuazione dell'articolo 65 del decreto legislativo 18 luglio 2005, n. 171, recante il codice della nautica da diporto), e nell'art. 9, comma 5, artt. 15 e 16, e allegati D, E ed F del D.P.R. 9 ottobre 1997, n. 431 (abrogato) (Regolamento sulla disciplina delle patenti nautiche).\nIl decreto del Ministero delle Infrastrutture e dei Trasporti 4 ottobre 2013, n. 366 (Nuove modalit\u00e0 di svolgimento e i programmi per gli esami delle patenti nautiche), che ha introdotto nuove modalit\u00e0 di svolgimento degli esami e riformato i relativi programmi, non \u00e8 ancora entrato in vigore, in attesa di decreto attuativo.\nCategorie.\nLe patenti nautiche sono di tre categorie:\nLe patenti nautiche di categoria A e C abilitano al comando di unit\u00e0 da diporto con propulsione a vela e a motore; su istanza del candidato possono essere limitate al comando di unit\u00e0 con propulsione solo a motore.\nObbligo di possesso.\nIl possesso della patente nautica \u00e8 obbligatorio:\nSenza patente nautica, purch\u00e9 nel rispetto dei predetti limiti, per comandare un'unit\u00e0 da diporto di lunghezza uguale o inferiore a 10 metri, che navighi entro 6 miglia dalla costa, \u00e8 richiesto il possesso dei seguenti requisiti:\nValidit\u00e0.\nLa patente nautica ha una validit\u00e0 di 10 anni, limitata a 5 anni per i cittadini di et\u00e0 superiore ai 60 anni. Il rinnovo, su istanza del titolare, avviene presso il medesimo ufficio di rilascio."}
{"id": "1330710", "revid": "76963", "url": "https://it.wikipedia.org/wiki?curid=1330710", "title": "Jean-Daniel Cadinot", "text": "Biografia.\nLa sua attivit\u00e0 riguard\u00f2 la realizzazione di film pornografici di contenuto omosessuale. Egli diede il suo nome ad uno studio di produzione di genere in Francia.\nAttivo sin dagli anni settanta, Cadinot nasce come fotografo per poi convertirsi ai video grazie allo sviluppo nel settore. Cadinot ha regalato immagini indimenticabili all'immaginario gay. Film porno s\u00ec, ma mai volgari o eccessivi, dove la vicenda in qualche modo si inseriva negli scopi prefissi e aggiungeva peso specifico all'opera. Anche non potendosi trattare di cinema in senso stretto, grande \u00e8 la cura utilizzata per la regia e gli elementi tecnici delle riprese. Se il cinema \u00e8 raccontare una storia con immagini, con Cadinot la qualit\u00e0 dei contenuti \u00e8 sicuramente invidiabile.\nFino agli anni 1970 lui solo ha rappresentato l'erotismo gay francese ed europeo. Centinaia di migliaia le copie vendute nel corso della sua carriera. Grazie al suo pionierismo sono poi nate case di produzione europee di altissimo livello che in pochissimo tempo hanno conquistato consistenti fette di mercato togliendolo alla multimiliardaria industria del porno gay statunitensi."}
{"id": "1330716", "revid": "33689", "url": "https://it.wikipedia.org/wiki?curid=1330716", "title": "Lucio Mario Massimo", "text": "Massimo era figlio dello storico, senatore e console Lucio Mario Massimo Perpetuo Aureliano. Divenne a sua volta console nel 232."}
{"id": "1330719", "revid": "124164194", "url": "https://it.wikipedia.org/wiki?curid=1330719", "title": "Antenna Nord", "text": "Antenna Nord era un canale televisivo privato di propriet\u00e0 della Rusconi Editore, fondato nel 1977 da Alberto Rusconi, figlio dell'editore Edilio Rusconi. Aveva due ripetitori: in Valcava (BG) e a Milano (grattacielo Pirelli) e trasmetteva rispettivamente sui canali televisivi UHF 49 e 57. Nel 1982 inizi\u00f2 a far parte della syndication di livello nazionale Italia 1 assieme ad altre emittenti.\nStoria.\nAntenna Nord nasce il 2 maggio 1977 con una programmazione incentrata su telefilm, programmi dedicati ai bambini nella fascia pomeridiana che a partire dal 1981 accoglie il famoso contenitore di cartoni animati \"Bim bum bam\".\nL'emittente aveva sede a Milano, in via Oldofredi, e il segnale copriva gran parte del nord Italia, grazie alla potenza del trasmettitore sul canale UHF 49 da Valcava (fu una delle prime stazioni a installare un impianto in tale sito, poi valutato come il pi\u00f9 idoneo per il servizio televisivo sulla Lombardia ed il Piemonte orientale). I personaggi pi\u00f9 noti erano l'ex pilota automobilistico Andrea de Adamich, che conduceva \"Grand Prix\" assieme a Patrizio Cant\u00f9, Giulio Schmidt e a Giulio Palumbo, l'annunciatrice Gabriella Golia, la conduttrice Marina Perzy, Elisabetta Viviani (con la rubrica \"Scelti da voi\"). Tra i programmi di maggior successo, \"San Siro ieri\", una delle prime trasmissioni calcistiche delle TV private, andata in onda durante il campionato di calcio 1978 - 1979 e condotta da Achille Mezzadri e Eugenio Gallavotti. Antenna Nord era gemellata con la romana Quinta Rete, anch'essa di propriet\u00e0 della Rusconi e fondata l'8 agosto 1976.\nNel 1980 si decide di espandere il raggio di copertura di Antenna Nord anche nelle regioni vicine: prima nasce Antenna Nord Emilia-Romagna, con gli stessi programmi della stazione lombarda. Sempre nel 1980 Rusconi acquista l'emittente torinese Tele Europa 3, che diventa Antenna Nord Piemonte, anch'essa con gli stessi programmi della stazione lombarda. In quel periodo, le emittenti del gruppo facevano anche parte del circuito televisivo GPE 80, in collaborazione con Mondadori. Nel settembre 1981 Rusconi stipula un accordo con la concessionaria di pubblicit\u00e0 Publikompass, di propriet\u00e0 del Gruppo Fiat, per la gestione pubblicitaria delle emittenti del gruppo Rusconi.\nIl 3 gennaio 1982 la rete entra a far parte della syndication televisiva nazionale del gruppo Rusconi, Italia 1. Le emittenti associate erano: Antenna Nord Piemonte (TO), Antenna Nord Emilia (BO), TVS (GE), Televenezia (VE), TeleBolzano (BZ), Antenna 3 Veneto (TV), Canale 48 (FI), TeleAmiata (GR), TVA Telecentro (AP), Telemare Abruzzo (PE), Quinta Rete (RM), Telecapri (NA), Antenna Sud (BA), Video Calabria (RC), TeleColor International (CT), TeleSicilia (PA), Tele Costa Smeralda (SS).\nAlla fine del 1982 Rusconi cede Italia 1 alla Fininvest di Silvio Berlusconi, che comprandola tramite la societ\u00e0 \"Rete 10\" la ribattezza formalmente \"Italia 1 - Rete 10\" (ma il marchio in onda resta sempre e solo \"Italia 1\"). Sparisce cos\u00ec dai teleschermi anche il logo di Antenna Nord (che per tutto l'anno era stato presente in video insieme a quello di Italia 1).\nL'emittente cessa formalmente di esistere il 3 gennaio 1983."}
{"id": "1330724", "revid": "188668", "url": "https://it.wikipedia.org/wiki?curid=1330724", "title": "Scienza Politica", "text": ""}
{"id": "1330737", "revid": "228587", "url": "https://it.wikipedia.org/wiki?curid=1330737", "title": "Gianni Meccia (album)", "text": "Gianni Meccia \u00e8 una raccolta di brani del cantante ed attore Gianni Meccia.\nL'Album presenta 10 brani, dei quali 8 provengono dall'album del 1976: Sul punto di dimenticare e 2 dall'album del 1971: Io, chi sono io?.\nTracce.\nLato A\n- Intro vocale a cura di Giancarlo Guardabassi e Gianni Meccia\nLato B\n\u00b0 : Dall'album Io, chi sono io?"}
{"id": "1330739", "revid": "1855146", "url": "https://it.wikipedia.org/wiki?curid=1330739", "title": "Stanga di Dobbiaco", "text": "Lo Stanga di Dobbiaco (in lingua tedesca \"Toblacher Stangenk\u00e4se\") \u00e8 un formaggio semiduro di latte vaccino pastorizzato, con crosta, dalla tipica forma parallelepipeda, prodotto in Alto Adige, a Dobbiaco.\nDescrizione.\nFormaggio simile alla mozzarella quando si scioglie, la pasta si presenta con piccole sfoglie. Il formaggio da taglio \u00e8 di sapore dolce, gradevole. Esso rappresenta una produzione tipica della latteria di Dobbiaco, che \u00e8 stata fondata nel 1883 ed \u00e8 quindi una delle primissime di tutto l'Alto Adige. La provincia autonoma di Bolzano lo ha fatto includere dal Ministero delle politiche agricole alimentari e forestali tra i prodotti agroalimentari tradizionali ed esso \u00e8 prodotto in Val Pusteria, a Dobbiaco.\nIl \"toblacher Stangenk\u00e4se\" nacque dalla necessit\u00e0 di produzione nei momenti di eccesso di latte, per i quali occorreva trovare un tipo di formaggio che si adattasse alla stagionatura. Oltre a questi prodotti, la latteria produce anche burro, l'\"Hochpustertaler\" (\"formaggio Alta Pusteria\"), \"Bergk\u00e4se\" (formaggio a pasta morbida) e Rigatino (un prodotto molto aromatico)."}
{"id": "1330740", "revid": "1745361", "url": "https://it.wikipedia.org/wiki?curid=1330740", "title": "Psychobeat", "text": "Psychobeat \u00e8 il secondo album dei Delta V, uscito nell'autunno del 1999. Per questo disco il gruppo si affida alla voce di Lu Heredia. Ospiti sono Angela Baraldi (che duetta con Lu in \"Silenzi\"), Mao e Garbo."}
{"id": "1330743", "revid": "767487", "url": "https://it.wikipedia.org/wiki?curid=1330743", "title": "Paolo Vazzoler", "text": "Carriera.\nSoprannominato dai tifosi come \"il guerriero\" o \"piranha\", la sua carriera inizia con la Liberti Pallacanestro Treviso in Serie B. Con la squadra trevigiana, dove milita per una decina di stagioni, salvo una breve parentesi a Gorizia e a Perugia, dove ne diventa il capitano della squadra per un lungo tempo. I suoi ultimi anni da cestista professionista li spende con la Reyer Venezia.\nIl 4 luglio 2012 \u00e8 stato nominato presidente della societ\u00e0 Treviso Basket srl, che si propone di dare continuit\u00e0 alla Pallacanestro Treviso dopo il disimpegno della famiglia Benetton."}
{"id": "1330745", "revid": "254059", "url": "https://it.wikipedia.org/wiki?curid=1330745", "title": "Luigi Giulio Mancini-Mazarini", "text": "Biografia.\nMancini-Mazzarino nacque a Parigi figlio di Francesco Mancini, duca di Nevers e di Maria Anna Spinola, del ramo di San Luca trapiantato nei Paesi Bassi, primogenita ed erede di Giovanni Battista, Principe di Vergagne e dell'Impero e nipote del grande condottiero Ambrogio Spinola, che si erano sposati nel 1709. Francesco era un pronipote del cardinale Giulio Mazzarino. Fu bisnipote della grande bellezza Gabrielle de Rochechouart, sorella di Madame de Montespan.\nAveva i titoli di Duca di Nivernese e di Donzy, Principe di Donziois, di Vergagne e del Sacro Romano Impero, Barone romano, Patrizio veneto, Pari di Francia e Grande di Spagna di I classe. Educato al Collegio Louis-le-Grand, successivamente intraprese la carriera delle armi servendo nelle campagne d'Italia (1733) e di Boemia (1744).\nFu colonnello del reggimento del Limosino alla testa del quale si distinse nella guerra di Germania (1741) e dopo ottenne il titolo di Brigadiere degli Eserciti del Re (1743). Dal 1748 al 1752 fu ambasciatore a Roma presso la Santa Sede, poi a Berlino (1756) e Londra (1762-63) dove negozi\u00f2 il trattato di Parigi che pose fine alla guerra dei sette anni (1763). In seguito fu creato cavaliere dell'ordine del Re (Ordine dello Spirito Santo) e di una decina di ordini stranieri. Fu membro onorario dell'Acad\u00e9mie des inscriptions et belles-lettres, della Societ\u00e0 Reale di Londra, delle Accademie di Berlino e Nancy. Fu eletto all'Accademia di Francia l'8 novembre 1742 e ne divenne direttore nel 1761.\nPartecip\u00f2 al governo di Lom\u00e8nie de Brienne e del Necker come Ministro di Stato (1787-89), poi fu Ministro senza portafoglio e Consigliere del Re (1788-89). Durante la Rivoluzione fu imprigionato ai Carmes (1793). Uscito di galera, nel 1795 divenne Presidente del Dipartimento della Senna. Cre\u00f2 nel suo ducato l'Assemblea del Nivernese il 16 agosto 1788 e mise fine ad otto secoli di regime feudale. Lasci\u00f2 una \"Corrispondenza\", \"Discorsi\", \"Riflessioni sul genio di Orazio\", \"Riguardo Despreaux\" e \"J.B. Rousseau\", e la celebre poesia \"Una rondine non fa primavera\" tutte edite nel 1807.\nFamiglia.\nSua moglie fu Elena Francesca Angelica Ph\u00e9lypeaux (1715-1781), figlia di Girolamo Ph\u00e9lypeaux, Conte de Pontchartrain, che gli diede 5 figli;"}
{"id": "1330746", "revid": "1361571", "url": "https://it.wikipedia.org/wiki?curid=1330746", "title": "Felipe Pedrell", "text": "Biografia.\nFelipe Pedrell svolse la sua attivit\u00e0 perlopi\u00f9 in Spagna, anche se nel 1876 visse per breve periodo a Roma, dove compose musica sacra e nel 1877, di ritorno dall'Italia, si ferm\u00f2 a Parigi, dove compose musica sinfonica. Ha svolto una intensa opera di critico musicale, di storico e di teorico della musica, esaminando sia la canzone popolare, sia la tradizione polifonica e strumentale, sia il teatro spagnolo. Il suo maggior merito \u00e8 stato quello di dar vita alla musicologia moderna in Spagna, anzi si pu\u00f2 considerare come il fondatore della scuola musicale moderna spagnola. Sul suo esempio e grazie ai suoi insegnamenti, i compositori spagnoli iniziarono ad includere temi popolari nelle loro opere, dando cos\u00ec vita a quello che va sotto il nome di \"nazionalismo musicale spagnolo\". Fra i suoi allievi si ricordano Isaac Alb\u00e9niz, Enrique Granados, Joaqu\u00edn Turina e Manuel de Falla.\nDal suo maestro, Juan Nin, attinse l'interesse per la polifonia del Cinquecento e per la musica popolare spagnola (etnomusicologia). La sua opera \"Quasimodo\" and\u00f2 in scena nel 1875. Nel 1878 Felipe Pedrell si stabil\u00ec a Barcellona, come direttore di una compagnia che rappresentava operette e che nel 1879 mise in scena la sua opera \"El \u00faltimo Abencerraje\". \nFelipe Pedrell si ciment\u00f2 in generi musicali classici:"}
{"id": "1330747", "revid": "95014", "url": "https://it.wikipedia.org/wiki?curid=1330747", "title": "Giovanni Amico", "text": ""}
{"id": "1330748", "revid": "1305772", "url": "https://it.wikipedia.org/wiki?curid=1330748", "title": "Freiberg (disambigua)", "text": ""}
{"id": "1330749", "revid": "1543377", "url": "https://it.wikipedia.org/wiki?curid=1330749", "title": "Neolamprologus olivaceous", "text": "Neolamprologus olivaceous \u00e8 un pesce d'acqua dolce appartenente alla famiglia Cichlidae.\nDistribuzione e habitat.\nQuesta specie \u00e8 endemica della baia di Luhanga del lago Tanganica, in Africa.\nAbita le coste rocciose da 2 a 10 m di profondit\u00e0.\nDescrizione.\nSimile al cugino \"Neolamprologus brichardi\", si differenzia da questo soltanto per la colorazione, tendente al grigio-verde, anzich\u00e9 rosata. Ogni scaglia \u00e8 inoltre macchiata di bruno, creando una singolare \"rete\" sui fianchi del pesce. Le labbra, intorno agli occhi e l'area branchiale sono decorate di azzurro elettrico, cos\u00ec come parte dei fianchi. Il peduncolo branchiale \u00e8 ornato di un ocello orlato d'arancio, che nella femmina \u00e8 meno visibile. Le pinne sono grigie, puntinate di bruno ed orlate di azzurro e giallo. Gli esemplari adulti presentano delle pinne elengatemente allungate.\nComportamento.\nQuesti pesci vivono in piccole colonie, spesso con legami di parentela. Sono estremamente territoriali e diventano molto aggressivi se si invade il loro territorio.\nRiproduzione.\nLe coppie sono monogame e durano per tutta la vita. Quando la femmina \u00e8 pronta a deporre, con il maschio scava e cerca un anfratto roccioso dove deporr\u00e0 le uova, subito fecondate dal compagno. Dopo alcuni giorni di incubazione nascono circa 30-40 avannotti che saranno strenuamente difesi dal padre, il quale allontana per alcuni giorni anche la stessa femmina.\nLe cure parentali del genere \"Neolamprologus\" sono molto sentite e tangibili: dopo la prima deposizione delle uova la coppia dominante continua a generare piccoli, aiutata da fratelli, sorelle e figli. Si assiste cos\u00ec a cure parentali di gruppo, simili a quelle dei leoni.\nAlimentazione.\n\"N. olivaceous\" si nutre di zooplancton.\nAcquariofilia.\nScoperto di recente (1989), questo piccolo ciclide \u00e8 poco diffuso in commercio. \u00c8 allevato e riprodotto prevalentemente da biologi ed appassionati."}
{"id": "1330753", "revid": "709565", "url": "https://it.wikipedia.org/wiki?curid=1330753", "title": "Loose socks", "text": "I sono un tipo di calzettoni popolari tra le ragazze delle scuole superiori giapponesi da met\u00e0 degli anni novanta, le cosiddette kogal, e tuttora in voga, di colore generalmente bianco (sebbene esistano anche neri e blu marino), molto larghi, che sembrano cadere dalla gamba. Vengono indossati molto al di sotto del ginocchio. Somigliano a degli scaldamuscoli, con la differenza che questi ultimi non ricoprono il piede.\nIn Giappone furono adottati come una moda derivata dalle uniformi scolastiche giapponesi. Inizialmente venivano indossati dalle ragazze nelle scuole superiori e in seguito anche alle scuole medie. Questo tipo di moda \u00e8 molto popolare tra le ragazze delle scuole medie e soprattutto superiori ma \u00e8 impopolare tra le ragazze pi\u00f9 grandi, tanto che i loose socks sono diventati sinonimo di \"ragazze della scuola superiore\" e se portati da ragazze o donne pi\u00f9 vecchie vengono generalmente visti come \"strani\". Non sono entrati a far parte della moda tra bambine delle scuole elementari dato che i loose socks vengono indossati e sono associati all'uniforme scolastica usata nelle scuole medie e superiori, il fuku alla marinara.\nDato che questo accessorio attrae quasi esclusivamente ragazze dagli undici ai diciotto-diciannove anni, i loose socks non vengono considerati un grande investimento dalle industrie di abbigliamento e quindi non vengono pubblicizzati aggressivamente, come invece accade per altri tipi di accessori o indumenti.\nStoria.\nAll'inizio degli anni novanta divenne molto di moda tra le adolescenti giapponesi, indossare delle minigonne che, verso la met\u00e0 degli anni '90, venivano abbinate a dei calzettoni per accentuare le gambe scoperte e per ripararsi dal freddo.\nLe due versioni pi\u00f9 conosciute sono che la moda sia iniziata a Sendai nella prefettura di Miyagi o a Mito nella prefettura di Ibaraki. In entrambe le citt\u00e0 le ragazze indossavano dei calzettoni larghi, dei loose socks appunto, per ripararsi dal freddo e per far sembrare pi\u00f9 magre le gambe grasse. In seguito il fenomeno si \u00e8 diffuso nelle grandi citt\u00e0 come Osaka e Tokyo e poi nel resto nel paese, rimanendo comunque sempre legato quasi esclusivamente alle ragazze delle scuole superiori.\nIl picco di popolarit\u00e0 dei loose socks si \u00e8 verificato tra il 1996 e il 1998. In quel periodo nacquero variet\u00e0 di loose socks come i \"super loose\" e i \"gom nuki loose\", ovvero loose socks ai quali era stato rimosso l'elastico principale e che misuravano oltre due metri di lunghezza; venivano indossati principalmente dalle ragazze yamamba.\nAlcune scuole proibirono i loose socks. Questo fatto attrasse l'attenzione dei mass media nei confronti dell'accessorio in questione come un elemento emblematico della cultura tra le ragazze delle scuole superiori.\nDopo il 1998, la popolarit\u00e0 di massa di questo tipo di calzini cominci\u00f2 a scemare. Anche se l'uso in massa dei loose socks diminu\u00ec, rest\u00f2 comunque una tendenza affermata. Alcune ragioni per cui il successo di questo accessorio diminu\u00ec possono essere collegate al fatto che fosse diventata una moda di massa e che alcune scuole decretarono regolamenti che forzavano l'uso di calzettoni (in genere) con le uniformi scolastiche, mentre in altre scuole furono banditi.\nIntorno al 2006 c'\u00e8 stata una rinascita, sebbene su scala limitata, dei loose socks.\nIndossare i loose socks.\nI calzini importati e prodotti in Giappone, inizialmente, non erano affatto larghi ma stretti e spessi. Per portarli in modo che cadessero e risultassero larghi, le prime persone che indossavano i loose socks dovevano allargare manualmente i calzini in modo che il tessuto, in parte, cedesse. Oggigiorno vengono prodotti loose socks veri e propri, che vengono tenuti sulla gamba con un adesivo apposito. I loose socks vengono spesso abbinati a minigonne, scarpe Mary Jane e naturalmente ai fuku alla marinara."}
{"id": "1330754", "revid": "207599", "url": "https://it.wikipedia.org/wiki?curid=1330754", "title": "Palio di Mortara", "text": "Il palio di Mortara \u00e8 una competizione tra le sette contrade della citt\u00e0 di Mortara (PV), che si svolge due volte l'anno: alla prima domenica di maggio e all'ultima domenica di settembre. \nL'edizione di maggio \u00e8 basata sulla disputa di alcuni giochi di ispirazione storica; quella di settembre \u00e8 un Gioco dell'oca vivente, i cui punteggi sono assegnati per mezzo del tiro con l'arco.\nCome nella maggior parte dei Palii, il premio assegnato ai vincitori \u00e8 un drappo (generalmente dipinto da artisti locali), dedicato a personaggi ed eventi dell'epoca sforzesca o della storia cittadina.\nRadici storiche.\nIl Palio nacque come contorno della gi\u00e0 esistente Sagra del Salame d'oca di Mortara, che si svolge dal 1967 l'ultima domenica di settembre. Come scenario storico si immagin\u00f2 che i giochi rievocati avessero luogo a Mortara, feudo personale del duca di Milano Ludovico il Moro alla fine del XV secolo, per intrattenere la moglie, Beatrice d'Este durante le sue battute di caccia nei territori della Lomellina. Nei primi opuscoli pubblicitari compare, a fondamento del gioco, una citazione - verosimilmente inventata ad hoc - di Jacopo Trotti, ambasciatore estense alla corte di Ludovico il Moro.\nI giochi furono rievocati nel palio attuale, la cui prima edizione si svolse nel 1970.\nLe sette contrade.\nLe contrade sono sette e ciascuna di essere rappresenta una delle corporazioni delle arti e dei mestieri antichi tipici del territorio (orafi, cacciatori, vasai, panettieri, mugnai, vignaioli e speziali) e corrisponde ad uno dei quartieri cittadini. Sono identificate ciascuna da una coppia di colori.\nSono le protagoniste della gara e parte fondamentale del corteo storico che si svolge per le vie del centro cittadino prima del Palio, nella quale ciascuna di esse \u00e8 presente con circa cinquanta figuranti, che accompagnano la corte di Ludovico il Moro insieme agli sbandieratori.\nLe contrade sono le seguenti\nSan Cassiano.\nLa contrada di San Cassiano \u00e8 quella che ha vinto il palio il maggior numero di volte (17, con l'aggiunta della vittoria nel \"radiopalio\"), per l'ultima volta nel 2016. Negli anni settanta conquist\u00f2 due \"oche d'oro\", premio riservato, fino al 1976 a chi si fosse aggiudicato tre edizioni del palio.\nLa contrada prende il nome da San Cassiano e occupa il centro storico cittadino. Rappresenta la corporazione dei vignaioli e nel corteo storico che precede il palio reca cesti e gerle d'uva. I colori sono il verde e il bianco.\nNel quartiere si trova l'omonima chiesa di San Cassiano, consacrata il 26 aprile 1138 e attiva fino al XVI secolo in sostituzione della pieve di Santa Maria del Campo, al di fuori delle mura cittadine. Comprende anche il cosiddetto \"portone di San Cassiano\", noto anche come \"portone di Giove\" e cos\u00ec citato in un documento del 1749, che lo riporta come un torrione sporgente da un tratto di muro a cui era restato attaccato un troncone di arco fiancheggiato da lesene e contrafforti turriti laterali.\nBraide.\nLa contrada delle Braide, i cui colori araldici sono il giallo e il rosso, \u00e8 stata fondata nel 1969; vincitrice di dodici edizioni del palio, dato che la rende la seconda contrada pi\u00f9 titolata dietro alla Contrada di San Cassiano, rappresenta la corporazione dei mugnai.\nLa contrada si situa sul territorio del rione San Pio X, ad ovest del centro cittadino, un tempo occupato da un sobborgo rurale detto appunto dosso delle Braide (ove fino ancora ad una trentina di anni fa resisteva il vecchio mulino, simbolo della contrada) e da cui la contrada prende il nome. Essa contende alla confinante contrada della Torre la frazione di Madonna del Campo (che appartiene al territorio di quest'ultima, ma ove nel passato ha esercitato attivit\u00e0 la contrada delle Braide).\nLo stemma delle Braide \u00e8 uno scudo tagliato giallo e rosso su cui campeggia l'immagine di un mulino con la scritta \"Braide\" gialla su campo rosso in cima e \"Mortara\" rosso su campo giallo in fondo.\nI colori araldici rievocano rispettivamente: il giallo, i campi di cereali oramai maturi coltivati dai mugnai; mentre il rosso, il sole che, dando vita ai campi, tramonta ad ovest come ad ovest della citt\u00e0 \u00e8 situata la contrada.\nLe Braide sono una delle contrade pi\u00f9 attive.\nAvendo scelto di indirizzarsi sempre pi\u00f9 verso la ricostruzione della vita al tempo degli Sforza, con l'organizzazione di avvenimenti sia all'interno dei confini mortaresi, organizzando feste sia rionali che cittadine, che all'esterno, collaborando alla realizzazione di numerose iniziative con enti ed associazioni quali, ad esempio, la Regione Lombardia, la Provincia di Pavia, il Museo Mulino di Mora Bassa, ecc.\nL'ingresso e l'iscrizione al Consorzio Europeo Rievocazione Storiche dimostrano la volont\u00e0 di raggiungere un certo tipo di qualit\u00e0 nel confezionamento degli abiti. L'accurato studio storico la rende la contrada, fra le sette, pi\u00f9 coerente con il periodo rievocato.\nSant'Albino.\nLa contrada Sant'Albino prende il nome dall'omonima abbazia che sorge alle porte della citt\u00e0 e attorno alla quale si sviluppa non solo il territorio, ma anche l'attivit\u00e0 dell'associazione. Quella di Sant'Albino \u00e8 una delle cinque contrade presenti fin dalla prima edizione del Palio. Si \u00e8 aggiudicata la vittoria in tre occasioni: nel 1988, nel 2000 e nel 2001.\nI colori della contrada sono il bianco e l'azzurro, mentre la corporazione rappresentata \u00e8 quella degli speziali. A questo proposito, \u00e8 curioso notare come la contrada Sant'Albino sia l'unica tra le sette di Mortara ad aver cambiato corporazione, e per ben due volte. Nata come contrada di pescatori, cambi\u00f2 a met\u00e0 degli anni '70 il mestiere in quello dei fiorai, ritenuto all'epoca pi\u00f9 coreografico. Un rinnovamento societario e le esigenze di maggiore aderenza storica hanno portato, a partire dal corteo 2009, a scegliere quella degli speziali quale arte da rappresentare.\nLo stemma della contrada \u00e8 uno scudo sannitico tagliato. Nel primo d'azzurro alla testa di unicorno d'argento; nel secondo d'argento al giglio reale d'azzurro. Lo scudo \u00e8 sorretto da due bordoni del pellegrino, simbolo della via Francigena che passa dall'abbazia, sormontato da una stella d'argento bordata d'azzurro.\nI colori araldici evocano il cielo e l'acqua, elementi imperanti sulla pianura della Lomellina ed evocativi della prima corporazione dei pescatori, essendo associati alla contrada fin dalla sua fondazione. Il giglio, presente sui vestiti dagli anni '80, si lega invece ai fiorai, mentre l'unicorno, il cui corno si diceva capace di neutralizzare ogni veleno, rappresenta l'arte dello speziale e del farmacista. Sullo stemma, pertanto, si pu\u00f2 leggere la storia delle corporazioni rappresentata negli anni dalla contrada.\nIl Moro.\nPresente fin dalla prima edizione del 1970, la contrada Il Moro prende il suo nome dall'appellativo riservato a Ludovico Maria Sforza, duca di Milano e signore di Mortara in onore del quale si disputa il Palio.\nLa corporazione rappresentata \u00e8 quella dei cacciatori, mentre i colori della contrada sono il verde e il giallo. Sullo stemma, oltre ai colori citati, campeggia il profilo del Moro (questa \u00e8 l'unica contrada a potersene fregiare) oltre ad arco, frecce e cane da caccia, strumenti indispensabili per l'attivit\u00e0 venatoria del Rinascimento.\nLa contrada si \u00e8 aggiudicata cinque vittorie: 1982, 1995, 2003 e due consecutive nel 2006 e 2007.\nLa Torre.\nLa contrada La Torre, fondata nel 1969, rappresenta la corporazione degli orafi dalla quale deriva i propri colori araldici: il giallo del prezioso metallo ed il nero del velluto sul quale viene esposto per magnificarne la lucentezza.\nIl territorio della Torre comprende gran parte del Centro Storico: a Nord e a Sud i confini coincidono con quelli della Citt\u00e0, mentre a Ovest \u00e8 delimitata dalle linee ferroviarie per Vercelli e per Alessandria; a Est dalla direttrice via Albonese-via Grocco-viale Capettini-corso Porta Novara-via XX Settembre-corso Garibaldi-via Luzzi-via Goia-via Beldiporto-piazza Italia-via Molino Prete Marcaro.\nLa Torre si \u00e8 sempre contraddistinta come una delle contrade pi\u00f9 attive della Citt\u00e0: ogni anno organizza numerose iniziative, tra cui spicca la Festa della Torre tra fine maggio e inizio giugno. Dal 2010 ha ripreso l'usanza di festeggiare le ricorrenze della frazione Madonna del Campo, per l'Annunciazione e per la ricorrenza del 18 aprile, stabilita come festa solenne cittadina dal Consiglio comunale nel 1542, per commemorare alcuni miracoli.\nPubblica un periodico ufficiale, l'InformaTorre, che viene distribuito gratuitamente porta a porta nel territorio della Contrada. \nNel 2010 ha avviato l'iniziativa \"Doposcuola in Contrada\", rivolta ai ragazzi delle scuole medie. Alla Vigilia di Natale, un coro composto da contradaioli visita le case di riposo della Citt\u00e0 proponendo un repertorio di canti natalizi; nella notte di Natale \u00e8 tradizione che venga offerto ai fedeli un ristoro al termine delle Messe di Mezzanotte in S. Croce e alla Madonna del Campo.\nLa sede della Contrada, presso Palazzo Lateranense, \u00e8 aperta tutto l'anno per consentire lo svolgimento delle attivit\u00e0 e per fungere da ritrovo ai numerosi associati. \nNel 2007, da una costola della Contrada \u00e8 nata anche un'altra associazione, la Merito et Tempore (\"per merito e con il tempo\", uno dei motti di Ludovico il Moro), che si occupa di rievocazione storica e rappresenta, al Corteo del Palio, la scorta armata del Duca.\nLa Torre si \u00e8 aggiudicata cinque vittorie: 1980, 1983, 1985, 1986 e 2018.\nSan Dionigi.\nLa contrada di San Dionigi, fondata nel 1971, \u00e8 stata la prima \"sorella minore\" ad aggiungersi alle cinque contrade che avevano preso parte alla prima edizione del Palio nel 1970. Prende il nome dall'omonima chiesa (ora inagibile e bisognosa di restauri) adiacente alla basilica di San Lorenzo di Mortara. Il nome fu scelto con un vero e proprio referendum dagli abitanti del rione che avevano scelto di organizzare una nuova contrada per essere meglio rappresentati sul campo di gioco.\nI colori di San Dionigi sono il rosso e il blu, simbolo della carica di vescovo e del martirio di Dionigi di Corinto, santo cui \u00e8 intitolata la contrada. La corporazione rappresentata \u00e8 quella dei panettieri, mentre sullo stemma campeggia tradizionalmente l'immagine stilizzata di un grifone.\nSan Dionigi ha vinto il palio per tre volte: la prima, storica vittoria avvenne nell'anno di esordio, il 1971. A questo trionfo segu\u00ec per\u00f2 un digiuno di oltre trent'anni spezzato dalla doppietta realizzata nel 2004 e 2005. E, dopo 12 anni, San Dionigi torna a vincere il Palio nel 2017.\nIl Dosso.\nUltima nata tra le contrade (ha partecipato per la prima volta al Palio del 1986), la contrada il Dosso si sviluppa fuori dalla cerchia cittadina, nel territorio delle frazioni orientali di Mortara: Cattanea, Guallina, Molino Faenza, Casoni dei Peri, Casoni di Sant'Albino.\nI colori del gonfalone sono il bianco ed il rosso, mentre sullo stemma campeggia una testa di ariete. \nLa corporazione associata \u00e8 quella dei vasai, ispirata dal ritrovamento nel territorio di reperti di vasellame risalenti anche all'epoca romana.\nIl Dosso si \u00e8 aggiudicata una sola vittoria nel Palio del 2002.\nNel 2019 ha riconsegnato il proprio stendardo al Magistrato delle Contrade, trovandosi in difficolt\u00e0 organizzative. Pertanto, attualmente \u00e8 considerata \"sospesa\", in attesa che si formi un nuovo gruppo dirigente, oppure che venga definitivamente considerata \"soppressa\".\nIl palio della Santa Croce.\n\u00c8 l'edizione di maggio, svoltasi per la prima volta nel 2019 e dedicata alla Invenzione della Santa Croce, ricorrenza che tradizionalmente sostituisce, come festivit\u00e0, il giorno di San Lorenzo, patrono della Citt\u00e0.\nLo svolgimento avviene con la disputa di alcuni giochi tra le contrade, a cui si aggiunge un torneo di scherma storica, a cui partecipanti gruppi storici non legati alle contrade. Durante quest'ultimo, prima degli ultimi duelli, ogni Contrada viene abbinata a sorte a un partecipante e riceve punti in base al piazzamento di questi. Gli altri punti vengono ottenuti in base al piazzamento nei seguenti giochi:\nAl termine dei giochi, la Contrada che ha totalizzato il maggior numero di punti si aggiudica il Palio.\nL'edizione inaugurale,e per ora unica, \u00e8 stata vinta dalla Contrada delle Braide.\nIl gioco dell'oca.\nSi svolge come nel gioco dell'oca da tavolo. Il tabellone \u00e8 formato da caselle in legno da circa 1m x 1m montate al centro della piazza dove si svolge la competizione. Le pedine sono umane e ogni contrada dispone di un arciere, che determina l'avanzamento della pedina al proprio turno di tiro.\nIl percorso comprende alcune caselle definite \"speciali\", che sono abbinate a premi o penalit\u00e0: \nScopo del Palio \u00e8 raggiungere per primi la casella finale del tabellone, la 63, in modo esatto.\nLe pedine si dispongono inizialmente in base all'ordine di partenza, sorteggiato il giorno precedente dal Sindaco, durante l'inaugurazione ufficiale della Sagra del salame d'oca; fino al 2018 tale ordine era stabilito dal risultato del \"Prepalio\", che si svolgeva otto giorni prima.\nDopo avere effettuato una sessione di prova, i sette arcieri procedono alla prima tornata di tiro (di 3 frecce a testa). Il bersaglio \u00e8 composto da cerchi concentrici valevoli da 1 a 6 avanzamenti. Le pedine avanzano in base ai punteggi ottenuti dal tiro.\nAlla fine di ogni tiro le contrade possono lanciare una sfida, purch\u00e9 la contrada sfidante sia posizionata tra la casella 25 e la 44. La sfida consiste nel tiro di 4 frecce su di una sagoma di gufo reale, marchiata da diverse zone di punteggio. La vittoria spetta alla Contrada che totalizza pi\u00f9 punti: se a vincere \u00e8 la sfidante, le due pedine si scambiano di posto; viceversa tutto resta invariato.\nAl termine della prima tornata si svolge una sessione di tiro rapido: si determina una classifica in base al numero di frecce scoccate in trenta secondi e andate a bersaglio. I punti cos\u00ec assegnati sono: 10, 7, 5, 4, 3 e 2. Il gioco prosegue fino al termine con sessioni di tiro uguali alla prima."}
{"id": "1330764", "revid": "3791", "url": "https://it.wikipedia.org/wiki?curid=1330764", "title": "Luigi Giulio Mancini Mazzarino", "text": ""}
{"id": "1330767", "revid": "17654", "url": "https://it.wikipedia.org/wiki?curid=1330767", "title": "La vestale", "text": ""}
{"id": "1330770", "revid": "298229", "url": "https://it.wikipedia.org/wiki?curid=1330770", "title": "Record italiani di atletica leggera", "text": "I record italiani di atletica leggera rappresentano le migliori prestazioni di atletica leggera stabilite dagli atleti di nazionalit\u00e0 italiana e ratificate dalla Federazione Italiana di Atletica Leggera.\nOutdoor.\nMaschili.\n\"Statistiche aggiornate al 27 febbraio 2022.\"\nFemminili.\n\"Statistiche aggiornate al 5 agosto 2021.\"\nMisti.\n\"Statistiche aggiornate al 30 luglio 2021.\"\nIndoor.\nMaschili.\n\"Statistiche aggiornate al 19 febbraio 2022.\"\nFemminili.\n\"Statistiche aggiornate al 27 febbraio 2022.\""}
{"id": "1330772", "revid": "2161050", "url": "https://it.wikipedia.org/wiki?curid=1330772", "title": "Giovanni Biagio Amico", "text": "Biografia.\nPresi gli ordini sacri fu parroco della chiesa di San Lorenzo (oggi Cattedrale). Continu\u00f2 la carriera ecclesiastica fino a diventare vicario generale della diocesi di Trapani. Fu autore di un catechismo.\nDa autodidatta studi\u00f2 architettura, matematica e disegno tecnico, venendo nominato ingegnere del regno di Palermo. Ebbe come allievi Andrea Giganti, Giuseppe Venanzio Marvuglia e Nicol\u00f2 Palma (nipote di Andrea Palma).\nA lui \u00e8 stata intitolata la biblioteca della diocesi di Trapani\nOpere.\nElenco completo al 1750: \nProvincia di Agrigento.\nConvento dell'Ordine dei frati predicatori della chiesa di San Domenico di Agrigento\nProvincia di Trapani.\nTrapani.\nChiesa della Bad\u00eca Nuova.\nChiesa della Bad\u00eca Nuova o chiesa di Maria Santissima del Soccorso:"}
{"id": "1330776", "revid": "33689", "url": "https://it.wikipedia.org/wiki?curid=1330776", "title": "Blonk", "text": ""}
{"id": "1330785", "revid": "1745361", "url": "https://it.wikipedia.org/wiki?curid=1330785", "title": "Monaco '74", "text": "Monaco '74 \u00e8 il terzo album in studio del gruppo musicale italiano Delta V, pubblicato nel 2001 dalla BMG Ricordi.\nLa parte vocale in questo disco \u00e8 affidata all'americana Gi Kalweit. Ospite in diverse tracce \u00e8 il rapper inglese JC 001.\nIl disco.\nLa composizione del disco avvenne nella prima met\u00e0 del 2001. Prima di entrare in studio per effettuare le registrazioni (che hanno avuto luogo in Liguria durante l'estate), il gruppo pubblica, come \"antipasto\", il singolo \"Un'estate fa\", che ottiene un discreto successo e porta i Delta V ad esibirsi al Festivalbar 2001. Il titolo di lavorazione dell'album viene indicato sul sito ufficiale come \"Subbuteo\", che per\u00f2, per problemi di copyright, venne cambiato in \"Monaco '74\", come tributo al periodo che musicalmente ha ispirato le nuove canzoni, oltre che, rimanendo in ambito calcistico, ai mondiali di calcio del 1974. L'uscita dell'album venne fissata per ottobre, seguita qualche mese dopo dal secondo singolo, \"Numeri in mia vita\", distribuito solo a radio e TV e non come cd singolo. Nell'intervallo tra il tour invernale e quello estivo, i Delta V curarono l'uscita del terzo e ultimo singolo, \"Un colpo in un istante\", al cui video parteciparono numerosi attori, calciatori e sportivi italiani."}
{"id": "1330786", "revid": "125112928", "url": "https://it.wikipedia.org/wiki?curid=1330786", "title": "Pier Antonio Quarantotti Gambini", "text": "Biografia.\nVive durante l'infanzia e l'adolescenza a Semedella, nel comune di Capodistria, luogo che spesso riaffiora nelle sue creazioni letterarie. Dopo gli studi medi e liceali presso il ginnasio \"Carlo Combi\" di Capodistria, si trasferisce a Torino, dove inizia a collaborare con il quotidiano \"La Stampa\". A Torino si laurea in giurisprudenza. I suoi primi racconti, riuniti nel volume \"I nostri simili\" (1932), suscitano l'interesse di Eugenio Montale, che ne fa una recensione nella rivista letteraria \"Pegaso\". Nel 1937, grazie all'interessamento dell'editore Treves, pubblica \"La rosa rossa\", romanzo scritto alcuni anni prima e che verr\u00e0 successivamente rielaborato nel 1947 e nel 1960. Durante la guerra, Quarantotti Gambini, trasferitosi a Trieste, viene incaricato della conduzione della biblioteca civica \"Attilio Hortis\". Al termine del conflitto stabilisce la propria residenza a Venezia dove diriger\u00e0 per quattro anni (1945-1949) una potentissima e finanziatissima radio anti-jugoslava, sponsorizzata da Alcide De Gasperi e Giulio Andreotti: \"Radio Venezia Giulia\".\nNel 1947 arriver\u00e0 finalmente, con il secondo romanzo: \"L'onda dell'incrociatore\", il grande successo di critica e di pubblico. La fama dello scrittore si consolider\u00e0 negli anni successivi, grazie ad alcune pregevoli opere di narrativa fra cui: \"Amor militare\" (1956), \"Il cavallo di Tripoli\" e soprattutto \"La calda vita\" (1958), forse la sua novella pi\u00f9 ambiziosa. Negli anni cinquanta e sessanta si dedica anche alla saggistica e al giornalismo: \"Primavera a Trieste\" (1951), \"Sotto il cielo di Russia\" (1963), e \"Luce di Trieste\" (1964), sono opere che avranno una certa diffusione in Italia e all'estero. Pier Antonio Quarantotti Gambini ci ha lasciato anche una raccolta di poesie, \"Racconto d'amore\", pubblicata nello stesso anno della morte, avvenuta a Venezia nella primavera del 1965.\nL'Opera.\nIl narratore e il poeta.\nCome si \u00e8 precedentemente accennato, la prima esperienza letteraria di Quarantotti Gambini, la raccolta \"I nostri simili\", del 1932, viene recensita da Eugenio Montale. Il grande poeta ligure intuisce le potenzialit\u00e0 del giovane autore, pur tuttavia riscontra, nei tre racconti in cui il libro si articola, uno psicologismo talvolta ingombrante di netta derivazione mitteleuropea. Il primo romanzo dello scrittore, \"La rosa rossa\" terminato nel 1934, anche se dato alle stampe solo nel 1937, rivela, a distanza di soli due anni dalla precedente raccolta, una maturazione stilistica di ampie proporzioni. La vicenda \u00e8 costruita su storie diverse, incastonate perfettamente fra di loro, le quali si inseriscono in un piano narrativo globale delineato fin nei minimi particolari.\nNel 1947 viene dato alle stampe \"L'onda dell'incrociatore\", forse la sua pi\u00f9 alta creazione. Con questa novella, coronata da un grande successo di critica e di pubblico, Quarantotti Gambini vince il Premio Bagutta (1948). La vicenda si impernia sulle inquietudini di tre adolescenti che si affacciano alla vita, analizzate dall'autore con la consueta finezza psicologica che contraddistinguer\u00e0 anche la sua produzione successiva: \"Amor militare\", \"Il cavallo di Tripoli\" e \"La calda vita\".\nPier Antonio Quarantotti Gambini chiuder\u00e0 la propria traiettoria umana e letteraria con una raccolta di poesie uscita postuma: \"Racconto d'amore\" (1965), dedicata all'amico Umberto Saba.\nIl giornalista e il saggista.\nLo scrittore \u00e8 conosciuto anche come giornalista fecondo, fin da quando, giovane studente universitario, inizia a scrivere per La Stampa di Torino nei primi anni trenta del Novecento. Successivamente pubblica un gran numero di articoli nei maggiori quotidiani nazionali (Il Messaggero, Il Tempo di Roma, Il Corriere della Sera ecc.) e nelle riviste pi\u00f9 prestigiose, (soprattutto, ma non solo, letterarie: Solaria, Pan, Il Ponte ecc.).\nDi lui ci sono restati anche tre celebri saggi: \"Primavera a Trieste\" (1951) \"Sotto il cielo di Russia\" (1963) e \"Luce di Trieste\" (1964). Il primo di essi \u00e8 una vibrante rievocazione della rivolta antinazista e della successiva occupazione titina che sconvolsero Trieste nella primavera del 1945. Il secondo \u00e8 un taccuino di viaggio nel mondo comunista sovietico nel momento di massima tensione fra quest'ultimo e l'occidente europeo e nordamericano. Il terzo \u00e8 un ampio e affascinante affresco della vita politica, economica e culturale della Trieste degli anni sessanta, filtrato attraverso le esperienze personali dello scrittore e quelle degli amici ancora viventi o scomparsi (primo fra tutti Umberto Saba).\nRadici istriane.\nI legami fra lo scrittore e la sua terra nat\u00eca, l'Istria, hanno fortemente influenzato la narrativa e la saggistica di Pier Antonio Quarantotti Gambini. Quasi tutti i suoi romanzi sono infatti ambientati in Istria, terra mitica dell'infanzia e dei primi affetti, rivisitati alla luce tenue del ricordo con l'amara consapevolezza talvolta, che il mondo di cui sono emanazione \u00e8 per sempre tramontato.\nFra il 1945 e il 1949, lo scrittore dirige \"Radio Venezia Giulia\" (fondata da Alcide De Gasperi e trasmessa dal Convento dei Frati di San Nicol\u00f2 del Lido di Venezia) con il fermo proposito di mantenere alta l'attenzione dell'opinione pubblica italiana e internazionale sulla fragilit\u00e0 delle frontiere orientali dell'Italia e sul dramma degli esuli. Ci\u00f2 non gli impedir\u00e0 di condannare con fermezza l'istigazione all'odio etnico e i rigurgiti sciovinisti alimentati da alcuni partiti politici nazionali e da numerosi movimenti di estrema destra presenti nell'area giuliana.\nAll'inizio degli anni cinquanta prender\u00e0 posizione contro l'annessione della zona A del Territorio Libero di Trieste all'Italia e della zona B alla Jugoslavia comunista, caldeggiando la costituzione di uno Stato indipendente, comprendente entrambe, come unica salvaguardia dell'italianit\u00e0 del capodistriano e degli altri territori successivamente assegnati alla Jugoslavia con il Memorandum di Londra (1954).\nOpere.\nPier Antonio Quarantotti Gambini, \"Opere scelte, a cura di Mauro Covacich\" (contiene: \"L'onda dell'incrociatore\", \"Amor militare\", \"Il cavallo di Tripoli\", \"I giochi di Norma\", \"Primavera a Trieste\", altri scritti, \"Sotto il cielo di Russia\", \"Primavera a Manhattan\", il carteggio con Umberto Saba \"Il vecchio e il giovane\"), Collana Classici della Letteratura Europea, Bompiani, Milano, I ed. aprile 2015, pp.\u00a01568, ISBN 978-88-452-7834-1."}
{"id": "1330816", "revid": "45927", "url": "https://it.wikipedia.org/wiki?curid=1330816", "title": "Parafrenieri Pontifici", "text": ""}
{"id": "1330823", "revid": "45927", "url": "https://it.wikipedia.org/wiki?curid=1330823", "title": "Sediari Pontifici", "text": ""}
{"id": "1330844", "revid": "287204", "url": "https://it.wikipedia.org/wiki?curid=1330844", "title": "Sessennio democratico", "text": "Si intende per Sessennio Democratico o Rivoluzionario il periodo della storia della Spagna trascorso dalla rivoluzione del 1868 fino al pronunciamento del dicembre 1874 che condusse alla restaurazione borbonica.\nNell'attivit\u00e0 politica di questi anni si avverte la partecipazione di quattro blocchi politici (unionista, progressista, democratico e repubblicano), nel cui campo di azione interviene anche il movimento operaio e la questione di Cuba, iniziata in quest'epoca.\nIl processo politico dei sei anni di crisi rivoluzionaria si pu\u00f2 dividere in tre tappe:\nDurante questo periodo storico ebbero altres\u00ec inizio la Guerra dei dieci anni (1868-1878) e la Terza guerra carlista (1872-1876)\nLa \"Gloriosa\" rivoluzione e il periodo costituente (1868-1871).\nLe cause della rivoluzione.\nLa Spagna vive una congiuntura di crisi economica e politica negli ultimi anni del regno di Isabella II. Una grave crisi economica scoppia nel 1866, finanziaria, agraria e industriale, alle quali si somma il deterioramento del sistema politico.\nInoltre influ\u00ec l'impopolarit\u00e0 della regina Isabella II per essersi circondata a Corte di personaggi discutibili e la sconfitta nella Guerra Ispano-Sudamericana.\nDal 1866 i progressisti e la maggioranza dei moderati avevano firmato il Patto di Ostenda contro Isabella II. A loro si unirono i democratici e gli unionisti nel 1867, capeggiati da Francisco Serrano dopo la morte del generale Leopoldo O'Donnell (1809\u20131867).\nIn questa situazione inizi\u00f2 la rivoluzione del 1868 detta anche \"la Gloriosa\". Un pronunciamento militare, diretto da Topete, Prim e Serrano, al grido di \"Spagna con onore\", si solleva contro la regina Isabella II il 19 settembre 1868. Nelle citt\u00e0, le \"juntas\" rivoluzionarie, formate da democratici e progressisti, assumono il potere. L'insurrezione si estende rapidamente. Quando le scarse truppe isabelline vengono sconfitte nella battaglia di Alcolea, il governo si dimette e Isabella II abbandona la Spagna per andarsene in esilio in Francia il 29 settembre 1868.\nNel frattempo i creoli passarono dalle petizioni di autonomia ai desideri di indipendenza. I possidenti cubani, con l'appoggio degli Stati Uniti d'America, non accettarono n\u00e9 il regime politico che si impose in Spagna con la rivoluzione del 1868 n\u00e9 l'abolizione dello schiavismo. All'interno del movimento indipendentista si produsse uno scontro tra i ricchi proprietari terrieri e il resto dei cubani, partigiani della fine del regime schiavista (Guerra dei dieci anni 1868-1878).\nIl governo provvisorio.\nI militari e i firmatari del Patto di Ostenda formarono un governo provvisorio. Si impegnarono a dissolvere la \"Milicia Nacional\" e le \"juntas\" rivoluzionarie. Nella sua composizione, Serrano (unionista) assunse la presidenza del governo del progressista Juan Prim, lasciando fuori i democratici.\nLa convocazione delle Corti Costituenti si fece, per prima volta, mediante elezione a suffragio maschile (i maggiorenni di anni 25). Vot\u00f2 il 70% del censo. La composizione politica del parlamento fu come segue: progressisti 159, democratici 20, unionisti 69, repubblicani federali 69, repubblicani unitari 2, carlisti 18, isabellini o liberali moderati 14, i quali elaborarono la Costituzione spagnola del 1869.\nLa novit\u00e0 pi\u00f9 importante fu l'apparizione nella vita parlamentare del repubblicanesimo. L'ideologia repubblicana deriva dal liberalismo democratico, cio\u00e8 la sua radice filosofica \u00e8 liberale. Difende idee liberali avanzate e si differenzia dagli altri gruppi liberali nel modello di Stato. Le idee repubblicane di radice liberale sono il suffragio universale, la necessit\u00e0 di riforme sociali ed economiche profonde a beneficio delle classi popolari. Inoltre i poteri pubblici devono assumere il carattere di Stato protettore delle classi sociali pi\u00f9 deboli.\nNella relazione con la Chiesa i repubblicani difendono uno Stato laico, non confessionale, nel quale le due entit\u00e0 sono separate. Frequentemente la non confessionalit\u00e0 \u00e8 accompagnata dall'anticlericalismo, perch\u00e9 i repubblicani accusano la Chiesa di essere un ostacolo per la libert\u00e0, la modernizzazione e il progresso della societ\u00e0 spagnola, poich\u00e9 insieme all'aristocrazia possiede gran parte della terra. A partire da un modello organizzato basato sulla repubblica, esistono due tendenze.\nDa una parte gli unitari, il cui concetto della Spagna \u00e8 un'amministrazione unitaria o centralista, comandati da Emilio Castelar, sono qualche volta pi\u00f9 conservatori nelle idee politiche e sociali, dall'altra i federalisti che concepiscono la Spagna come una federazione di Stati regionali storici legati da un patto, e a loro volta si dividono in moderati ed intransigenti: i primi, seguaci di Francisco Pi y Margall accettano la legalit\u00e0 e si oppongono all'insurrezione armata, gli altri preferiscono usare la violenza e l'insurrezione per conseguire lo Stato Federale, il cui \"leader\" fu Jos\u00e9 Mar\u00eda de Orense. Le basi sociali repubblicane si trovavano nella borghesia liberale, le classi popolari urbane (artigiani, salariati) e parte del movimento operaio e contadino prima di essere attratto dalle idee ed organizzazioni anarchiche e socialiste.\nLa ricerca di un nuovo re.\nIl trionfo dei partiti che difendevano la monarchia come forma di governo, tale come si raccolse nella Costituzione del 1869, obblig\u00f2 il nuovo governo a trovare un nuovo re per la Spagna. Intanto Serrano assunse la reggenza.\nCi furono diversi candidati, tra cui il portoghese Fernando di Coburgo, che rifiut\u00f2 l'offerta, Antonio d'Orl\u00e9ans, duca di Montpensier, sposato con l'infanta Luisa Fernanda sorella di Isabella II. Era figlio del re francese Luigi Filippo di Orleans. Nel 1870 uccider\u00e0 in duello l'infante Enrico di Borbone (1823-1870) figlio di Francesco di Paola di Borbone e fratello dello sposo di Isabella II.\nIl tedesco Leopoldo de Hohenzollern Sigmaringen, chiamato dagli spagnoli \"\u00d3le, \u00f3le si me eligen\", che contava sull'appoggio del cancelliere Otto von Bismarck, ebbe tuttavia il veto di Napoleone III, il quale temeva che la Francia fosse circondata da due monarchie guidate da un Hohenzollern. In mezzo a questo scontro si present\u00f2 il \"Telegramma di Ems\" che scaten\u00f2 la Guerra franco-prussiana del 1870.\nIl principe Alfonso non fu accettato dal generale Juan Prim per il nefasto ricordo del regno dell'ultimo Borbone, cio\u00e8 di sua madre Isabella II.\nLa monarchia costituzionale (1871-1873).\nAmedeo I di Savoia-Aosta re di Spagna.\nIl 16 ottobre 1870 ebbe luogo la votazione per l'elezione del nuovo Re nelle Cortes, nella sessione presieduta da Manuel Ruiz Zorrilla, che annunci\u00f2 il seguente risultato:\nIl numero di partecipanti era di 334, per cui l'eletto, che contava dell'appoggio di Prim, fu Amedeo di Savoia, duca di Aosta, figlio del re italiano Vittorio Emanuele II. A suo favore giocava il fatto di essere il figlio dell'artefice dell'unificazione italiana, basata sulla monarchia costituzionale. Fu accettato dalle Cortes il 30 novembre 1870 e proclamato re il 2 gennaio 1871, dopo aver giurato davanti al parlamento.\nAmedeo I occup\u00f2 il trono da gennaio del 1871 fino a febbraio del 1873, due anni nei quali dovette scontrarsi con gravi difficolt\u00e0 dal momento della sua incoronazione. Pochi giorni prima del suo arrivo, il generale Prim venne assassinato da un anarchico, cosicch\u00e9 la Spagna perse un valido uomo politico in grado di mediare tra le varie forze politiche.\nL'instabilit\u00e0 politica e i dissensi tra i partiti del governo si manifestarono nelle tre elezioni generali e i sei governi differenti che ebbero luogo in questo breve regno. Inoltre esisteva un'opposizione al regime da parte dei carlisti, che si erano sollevati con le armi nel 1872; gli alfonsini, comandati da Antonio C\u00e1novas del Castillo, volevano che il figlio di Isabella II, Alfonso di Borbone, fosse il re. Anche i repubblicani, contrari ad ogni forma di monarchia, furono protagonisti di varie insurrezioni armate in Andalusia e in Catalogna, nelle quali si mescolavano rivendicazioni popolari come la ripartizione delle terre, l'abolizione del quinto di imposta sui consumi, manifestandosi la mancanza dell'appoggio del popolo, che non accett\u00f2 il nuovo monarca, che dileggiava chiamandolo \"Maccarronini I\".\nPrima fase della Terza guerra carlista.\nDurante il regno di Amedeo I, la guerra con i \"Carlisti\" ebbe una recrudescenza. Il pretendente Carlo VII di Spagna, nipote di Carlo Maria Isidoro (V, nella successione carlista), mobilit\u00f2 45\u00a0000 uomini armati. Ripristin\u00f2 i fori catalani, aragonesi e valenciani (16 giugno 1872), soppressi da Filippo V e cre\u00f2 un governo a Estella, embrione di uno Stato carlista con Municipalit\u00e0 e Deputazioni organizzati secondo il regime forale, fautori delle lingue locali e delle istituzioni tradizionali anteriori al Settecento. L'insurrezione ebbe inizio in Catalogna, in Navarra, nei Paesi Baschi, e in localit\u00e0 isolate nel resto della Spagna. Le truppe carliste controllavano le zone rurali, ma non le citt\u00e0.\nAbdicazione di Amedeo I.\nIn questa situazione, Amedeo I abdic\u00f2 e le Cortes, in una riunione straordinaria, non prevista dalla costituzione del 1869, proclamarono la Prima Repubblica l'11 febbraio 1873.\nLa Prima Repubblica spagnola (1873-1874).\nLa \"Repubblica federale\" (1873).\nLa repubblica nacque senza l'appoggio sociale n\u00e9 politico. I partiti repubblicani non avevano molti seguaci e le classi popolari iniziavano ad avvicinarsi ai movimenti operai. I poteri forti, Chiesa, esercito, latifondisti, banchieri e grandi imprenditori, erano contrari alla Repubblica e ai suoi ideali sociali.\nIl primo presidente fu Estanislao Figueras e dopo la vittoria repubblicana nelle elezioni, la maggioranza federalista consegn\u00f2 il potere a Francisco Pi y Margall, principale teorico del federalismo repubblicano, i cui princ\u00ecpi si riflettevano nel progetto di Costituzione federale del 1873, che sarebbe stata modello alle successive di tutta l'Europa. Stabiliva la separazione tra Chiesa e Stato e un modello di Spagna a partire di una federazione di 15 (o 17 con Cuba e Porto Rico) Stati federali: Andalusia Alta, Andalusia Bassa, Aragona, Asturie, Baleari, Canarie, vecchiaCastiglia, nuova Castiglia, Catalogna, Extremadura, Galizia, Murcia, Navarra, Comunit\u00e0 Valenciana, Regioni basche. Pi\u00f9 tardi si sarebbero incorporate le Filippine, le isole nel golfo della Guinea Equatoriale di Fernando Poo, Annob\u00f3n, Corisco, e altri possedimenti in Africa.\nLa Spagna era in una situazione di perenne conflittualit\u00e0 sociale e politica. Le tensioni sociali si manifestarono in forma di scioperi operai e occupazioni delle terre da parte dei contadini e nel fenomeno del \"cantonalismo\". Inoltre i due conflitti militari ostacolavano la convivenza pacifica: l'insurrezione di Cuba nel 1868 e la terza guerra carlista dal 1872.\nIl \"cantonalismo\".\nLa caduta di Francisco Pi y Margall, sostituito da Nicol\u00e1s Salmer\u00f3n nella Presidenza della repubblica, diede una svolta centralista al regime democratico. Numerose popolazioni si dichiararono repubblica o cantoni indipendenti come Comunit\u00e0 Valenciana, Murcia e Andalusia. Ci furono cantoni nelle citt\u00e0 di Castell\u00f3n, Valencia, Alcoy, Alicante, Torrevieja, Almansa, Cartagena, Granada, Malaga, Bail\u00e9n, And\u00fajar, Ja\u00e9n, Siviglia, Cadice, Tarifa, Algeciras e Salamanca. Molti dichiararono guerra allo Stato centrale, e in qualche caso tra di loro (Granada contro Ja\u00e9n). Queste insurrezioni di artigiani, bottegai e salariati furono capeggiate da repubblicani intransigenti. Furono per\u00f2 soffocati con durezza dall'esercito. Il Cantone di Cartagena resistette fino al 12 gennaio del 1874, grazie al carattere di fortezza militare e base navale cos\u00ec come all'adesione degli equipaggi delle migliori navi dell'armata.\nNicol\u00e1s Salmer\u00f3n si dimise quando rifiut\u00f2 di firmare due condanne a morte per due rei colpevoli dell'insurrezione cantonale. Le \"Cortes\" elessero al suo posto Emilio Castelar, al quale vennero concessi i poteri straordinari con lo scopo di risolvere la grave crisi politica e militare che scuoteva la Spagna. Sospese le garanzie costituzionali e govern\u00f2 per decreto.\nLa \"Repubblica presidenzialista\" (3 gennaio \u2013 29 dicembre 1874).\nI poteri straordinari di Castelar cessarono nel gennaio del 1874. La maggioranza parlamentare, diretta da Pi y Margall, era disposta a sostituire Castelar e a ritornare ai principi federali. Tuttavia, la borghesia industriale e finanziaria affid\u00f2 all'esercito l'imposizione di un regime di ordine. Il 3 gennaio, il generale Manuel Pav\u00eda, capitano generale di Madrid, fece un colpo di Stato. Al comando di un gruppo della \"Guardia Civil\" occup\u00f2 il Parlamento e sciolse le Cortes. Il governo e la presidenza della Repubblica pass\u00f2 in mano del generale Francisco Serrano.\nIl nuovo presidente si dispose a ristabilire l'ordine pubblico: sospese la Costituzione del 1869, proib\u00ec la Internazionale operaia, limit\u00f2 il diritto di associazione, chiuse diversi circoli che erano luoghi di riunione politica e i giornali repubblicani. In pratica instaur\u00f2 una dittatura personale.\nIn questa congiuntura, Antonio C\u00e1novas del Castillo prepar\u00f2 la restaurazione borbonica. Ottenuta l'abdicazione di Isabella II, la corona pass\u00f2 al figlio Alfonso XII. Venne formulato il cosiddetto \"Manifesto di Sandhurst\", dal nome della famosa accademia militare inglese di Sandhurst dove il principe ereditario stava compiendo la sua istruzione militare, nel quale manifesto Alfonso XII promise un regime costituzionale per la Spagna.\nGli avvenimenti precipitarono. Il 29 dicembre 1874, a Sagunto, un pronunciamento militare del generale Mart\u00ednez Campos proclam\u00f2 re di Spagna Alfonso XII."}
{"id": "1330845", "revid": "1673080", "url": "https://it.wikipedia.org/wiki?curid=1330845", "title": "Spandiconcime centrifugo", "text": "Lo spandiconcime centrifugo \u00e8 un attrezzo agricolo atto a spargere il fertilizzante in granuli su ampie superfici, come prati o campi.\nEsso viene messo in movimento dai trattori ad uso agricolo e pu\u00f2 essere dotato di ruote o mantenuto sospeso dal sollevatore idraulico del trattore.\nFunzionamento.\nIl concime in granuli, contenuto in un serbatoio, gradualmente cade su una superficie tenuta in costante movimento dalla presa di potenza (pdp) del trattore; per mezzo della forza centrifuga i granuli vengono quindi scagliati anche ad una decina di metri di distanza.\nPer evitare che i granuli vengano proiettati contro il trattore molti spandiconcime hanno un angolo di azione limitato da un'apposita lamiera a circa 240\u00b0."}
{"id": "1330847", "revid": "289247", "url": "https://it.wikipedia.org/wiki?curid=1330847", "title": "Sestieri (Genova)", "text": ""}
{"id": "1330865", "revid": "33689", "url": "https://it.wikipedia.org/wiki?curid=1330865", "title": "Isola Inaccessible", "text": ""}
{"id": "1330868", "revid": "1543377", "url": "https://it.wikipedia.org/wiki?curid=1330868", "title": "Cherchell", "text": "Cherchell (in arabo \u0634\u0631\u0634\u0627\ufedd, traslitterato \"Sharsh\u0101l\") \u00e8 una citt\u00e0 costiera dell'Algeria, nella provincia di Tipasa, situata a circa 80 chilometri ad ovest da Algeri.\nStoria antica.\nLa citt\u00e0 nacque come insediamento egiziano risalente all'incirca al XVI secolo a.C. Gli archeologi hanno trovato i resti di una divinit\u00e0 egizia, costruita in basalto nero, che portava il cartiglio del faraone egizio Thutmose II.\nSuccessivamente, nel IV secolo a.C., i Fenici si insediarono nella citt\u00e0, che sotto il loro dominio veniva chiamata \"Iol\" o \"Jol\". La citt\u00e0 divenne poi parte della Numidia sotto il regno di Giugurta, che mor\u00ec nel 104 a.C. Durante questo periodo la citt\u00e0 divenne molto importante per la monarchia e i generali numidi, tanto che Bocco I e Bocco II vissero in questa citt\u00e0, come anche occasionalmente altri regnanti della Numidia.\nL'ultimo re numida Giuba II e sua moglie, la principessa greca di stirpe tolemaica Cleopatra Selene II, furono costretti a fuggire a causa della rivolta delle popolazioni locali che disapprovavano la loro eccessiva \"romanizzazione\". La rivolta sfoci\u00f2 in una guerra civile che perdur\u00f2 dal 26 a.C. al 20 a.C. L'imperatore romano Augusto intervenne per sedare la sommossa e divise in due il regno numida: una met\u00e0 del regno divenne un'estensione della provincia romana dell'Africa Nova, mentre la Numidia Occidentale e la Mauretania (ovvero la seconda met\u00e0) divennero un unico regno. La citt\u00e0 di \"Iol\" venne quindi ribattezzata \"Caesaria\" o \"Caesarea\", in onore dell'imperatore romano. Cesarea sarebbe in seguito diventata la capitale del regno di Mauretania, uno dei pi\u00f9 importanti e fedeli alleati dell'Impero Romano.\nGiuba e Cleopatra non ribattezzarono soltanto la nuova capitale in onore di Roma, ma ne ricostruirono l'architettura in pieno stile romano. La ricostruzione e i progetti architettonici trassero ispirazione fondendo insieme lo stile dell'architettura egizia, greca e romana. I monarchi venivano seppelliti nei loro mausolei, che possono essere ancora visitati. La capitale e il suo regno prosperarono fino al 40 d.C., quando il suo ultimo monarca, Tolomeo di Mauretania, fu assassinato mentre era in visita a Roma.\nNel 44, dopo quattro anni di rivolta sanguinosa, l'imperatore Claudio divise il regno di Mauritania in due province. Caesaria divenne la capitale della Mauretania Caesariensis, una delle due province. Claudio diede a Caesaria due nomi: la capitale \"Caesariensis\" mentre la citt\u00e0 divenne una colonia romana \"Colonia Claudia Caesarea\". La citt\u00e0 \u00e8 anche nota per essere stata il luogo di nascita dell'imperatore Macrino e del grammatico greco Prisciano. Dal 314 all'484, quattro vescovi titolari e un donatista servirono la locale comunit\u00e0 cristiana. Caesaria fu anche la citt\u00e0 natale di Marciana, considerata santa dalla Chiesa cattolica (si festeggia il 9 gennaio) e di San Zeno, patrono di Verona (si festeggia il 12 aprile, il 21 maggio a Verona). La vergine martire fu accusata di vandalismo a una statua della dea Diana, e dopo varie torture fu sbranata e uccisa da un toro e un leopardo nell'anfiteatro di Caesaria. Alla fine del quarto secolo, i Vandali bruciarono la citt\u00e0, ma sotto l'imperatore bizantino Giustiniano I, la citt\u00e0 fu riconquistata, ricostruita e riportata all'antico splendore.\nStoria moderna.\nGli arabi nell'VII secolo conquistarono l'Algeria e introdussero l'Islam nella regione. La citt\u00e0 venne rinominata \"Sharshal\"; \"Cherchell\" \u00e8 la traduzione dal francese del nome arabo della citt\u00e0.\nSotto l'occupazione turca la citt\u00e0 sub\u00ec numerosi invasioni da parte dei pirati, ma gradualmente essa fin\u00ec sotto il controllo delle marine europee (in particolare della marina francese). Nel 1520, Khayr al-Din Barbarossa cattur\u00f2 la citt\u00e0. Suo fratello maggiore Aruj Barbarossa costru\u00ec un forte sopra la citt\u00e0, che venne completamente distrutto durante l'occupazione francese.\nNel 1738 un terremoto devast\u00f2 la citt\u00e0. Nel 1840, forze francesi occuparono la citt\u00e0 e vi costruirono diversi monumenti.\nDurante il secondo conflitto mondiale Cherchell serv\u00ec da base aerea per le forze dell'US Army. Nella citt\u00e0 sono presenti industrie di marmo, cave di gesso e miniere di ferro.\nCherchell \u00e8 una delle localit\u00e0 turistiche pi\u00f9 popolari in Algeria. Cherchell possiede vari splendidi templi e monumenti dei periodi punico, numido e romano. L'antico porto romano non \u00e8 pi\u00f9 utilizzato a fini commerciali ed \u00e8 stato parzialmente riempito da depositi alluvionali oltre ad essere stato colpito da terremoti."}
{"id": "1330871", "revid": "1149807", "url": "https://it.wikipedia.org/wiki?curid=1330871", "title": "MagnaAngemon", "text": ""}
{"id": "1330872", "revid": "287204", "url": "https://it.wikipedia.org/wiki?curid=1330872", "title": "Calin Popescu Tariceanu", "text": ""}
{"id": "1330875", "revid": "599013", "url": "https://it.wikipedia.org/wiki?curid=1330875", "title": "Akira Yanagawa", "text": "Carriera.\nDa sempre legato a Kawasaki, per la quale svolge il ruolo di pilota collaudatore, durante la sua carriera ha ottenuto i maggiori successi nel campionato mondiale Superbike a cui ha partecipato ad un buon livello dal 1997 al 2002, sempre alla guida di una Kawasaki. Durante quegli anni ha partecipato a 121 gare, vincendone 3 e salendo sul podio per 23 volte.\nNel 1998, in gara 1 del gran premio degli Stati Uniti a Laguna Seca, Yanagawa viene trascinato fuori pista dall'americano Chandler (partecipante al gran premio come wild card) che perde il controllo della sua Kawasaki ZX-7RR nella famosa curva del cavatappi e viene disarcionato malamente dalla moto. A seguito di quanto accaduto e per prestare soccorsi a Yanagawa rimasto privo di sensi, viene temporaneamente sospesa la gara. Nella ripartenza, un nuovo incidente convince i commissari a sospendere definitivamente gara 1 assegnando la met\u00e0 dei punti, visto che sono stati percorsi meno della met\u00e0 dei 28 giri previsti, per assurdo vengono classificati anche Yanagawa e Chandler che prima del pericoloso incidente erano secondo e terzo, ma impossibilitati a recarsi alla cerimonia di premiazione sul podio perch\u00e9 trasportati d'urgenza in ospedale. Al termine del fine settimana americano si contano ben 33 cadute, a trarne le conseguenze peggiori proprio il giapponese che a seguito della lesioni riportate viene tenuto in coma farmacologico per alcuni giorni ma salta solo il gran premio di Brands Hatch rientrando nel gran premio d'Austria a Zeltweg.\nNel 2002 la Kawasaki gli ha affidato l'incarico di portare al debutto assoluto la sua nuova Kawasaki ZX-RR nella MotoGP nel Gran Premio motociclistico del Pacifico ma il suo sfortunato debutto si \u00e8 concluso con una rovinosa caduta. Dopo aver partecipato a due gran premi nel motomondiale 2003, la Kawasaki ha deciso di affidargli nuovamente una moto ufficiale durante il motomondiale 2007 in occasione della gara di casa.\nNel 2010 ritorna nel mondiale Superbike per sostituire l'infortunato Chris Vermeulen nel gran premio di Silverstone, non ottiene punti nelle due gare disputate."}
{"id": "1330877", "revid": "188323", "url": "https://it.wikipedia.org/wiki?curid=1330877", "title": "Tecniche di Riciclaggio dei materiali edili", "text": ""}
{"id": "1330896", "revid": "181699", "url": "https://it.wikipedia.org/wiki?curid=1330896", "title": "Pratofontana", "text": "Pratofontana o Villa Pratofontana (\"Pr\u00eafuntana\" in dialetto reggiano) \u00e8 una frazione del comune di Reggio nell'Emilia.\nGeografia fisica.\nPratofontana sorge a 6\u00a0km a nord dal centro della citt\u00e0, presso il confine con il comune di Bagnolo in Piano. A ponente il centro \u00e8 toccato dal corso del torrente Rodano. Il borgo di Pratofontana sorge a levante della ferrovia fra le due strade dette di Ponte Alto e Ponte del Borghetto, localit\u00e0 detta anche Castello.\nStoria.\nQuesta villa ha preso il nome da un \"prato de fontana prope Castellaro et fluvio Rodano\", come ricorda un documento del 1066. Fu possesso del Libero Comune di Reggio, come ricorda l'estimo del 1315. Durante il periodo napoleonico fu accorpata prima a Bagnolo, poi a Correggio ed infine a Reggio.\nMonumenti e luoghi d'interesse.\nLa chiesa parrocchiale di Pratofontana venne consacrata a Maria Vergine nel 1091, nominata parrocchia dopo 1590 e ricostruita nella forma attuale tra 1723 ed il 1750, sub\u00ec dei restauri nel 1820 e nel 1934. Ha nel suo interno da segnalare un bel quadro raffigurante l'Angelo custode attribuito sia al Besenzi sia al Desani.\nInfrastrutture e trasporti.\nFerrovie.\nPratofontana \u00e8 dotata di una fermata posta lungo la linea locale Reggio Emilia-Guastalla."}
{"id": "1330898", "revid": "287204", "url": "https://it.wikipedia.org/wiki?curid=1330898", "title": "I Cugini di Campagna (album)", "text": "I Cugini di Campagna (1972) \u00e8 il primo album del gruppo pop italiano omonimo.\nTracce.\nLato A\nLato B\n\u00b0 : Dal film: Canterbury proibito, regia di Italo Alfaro\n(*) : Dal film: Decameron n.3,regia di Italo Alfaro\n^ : Gi\u00e0 interpretata da Annibale, sotto l'altro pseudonimo Gianpiero Muratti nel 1971 (Pull), con la partecipazione de I Cugini di Campagna nei cori.\n^^ : a firma del solo Fabio Germani sul 45 giri pubblicato nel settembre del 1970\nArrangiamenti\nLato A\n1,3,5,6 : Ivano Michetti\n2 : Luis Enriques Bacalov\n4 : Bruno Zambrini\nLato B\n1,4,5,6 : Ivano Michetti\n2 : Maurizio De Angelis\n3 : Bruno Zambrini\nSingoli.\nLato A : \"Un letto e una coperta\" (3.30)\nLato B : \"L'uva \u00e8 nera\" (2.20)\n(**) : Di questo 45 giri esistono 2 edizioni con numeri di catalogo diversi: la prima \"ZL 50181\", la seconda \"QSP 1002\". Questo per il passaggio di distribuzione dalla RCA Italiana alla Fonit Cetra, tra il primo ed il secondo semestre del 1972. Le 2 edizioni presentano inoltre copertine differenti."}
{"id": "1330900", "revid": "47112", "url": "https://it.wikipedia.org/wiki?curid=1330900", "title": "Formaggio originale Dobbiaco", "text": ""}
{"id": "1330908", "revid": "339392", "url": "https://it.wikipedia.org/wiki?curid=1330908", "title": "Universit\u00e0 telematica Guglielmo Marconi", "text": ""}
{"id": "1330915", "revid": "928766", "url": "https://it.wikipedia.org/wiki?curid=1330915", "title": "Ry\u016bichi Kiyonari", "text": "Carriera.\nLa sua prima affermazione importante \u00e8 stata la vittoria del titolo nazionale giapponese di velocit\u00e0 nella categoria Superstock 600 del 2002, mentre il suo esordio nel motomondiale - classe MotoGP avviene il 25 maggio 2003 in occasione del Gran Premio motociclistico di Francia sul circuito Bugatti di Le Mans, con la Honda RC211V del team Telefonica MoviStar Honda. Tale accadimento per\u00f2 \u00e8 strettamente collegato ad un fatto spiacevole, infatti Kiyonari ha sostituito Daijir\u014d Kat\u014d, deceduto il 20 aprile 2003 per una commozione cerebrale a seguito di un incidente avvenuto nel terzo giro del Gran Premio del Giappone sul circuito di Suzuka in occasione della prima prova del mondiale MotoGP.\nDal GP d'esordio fino al termine dell'annata partecipa a tutti i 13 Gran Premi previsti nel calendario, totalizzando 22 punti, piazzandosi in 20\u00aa posizione nella classifica generale del mondiale con miglior risultato in gara l'undicesimo posto ottenuto in due occasioni, nel Gran Premio della Comunit\u00e0 Catalana sul Circuito omonimo e nel Gran Premio del Pacifico sul circuito di Motegi. Nel 2004 la Honda decide di non riconfermarlo nella massima serie del motomondiale e di farlo correre nel campionato Britannico di Superbike, dove all'esordio con la CBR 1000 RR si classifica sesto nella classifica generale con 234 punti e 2 vittorie, entrambe nel circuito di Donington Park, in occasione dell'ultima prova del campionato.\nNel 2005 vince 4 gare nei primi 2 round del campionato, ma s'infortuna alla caviglia sul circuito di Mallory Park in occasione della 3 manche, saltando tre gare. Rientra alla nona gara riuscendo a terminare secondo nel campionato, dopo un recupero nel quale, grazie a 10 vittorie, riesce a sopravanzare il compagno di squadra Michael Rutter, giunto terzo, ma non lo spagnolo Gregorio Lavilla, che con una Ducati 999 F04 si laurea campione britannico della categoria. Nel 2006 e 2007 vince il titolo britannico per due anni consecutivi.\n Nel 2008 partecipa al campionato mondiale Superbike con il team Hannspree Ten Kate Honda sempre con una CBR1000RR, andando a sostituire il campione della categoria del 2007, il britannico James Toseland, passato in MotoGP con la Yamaha del team francese Tech 3. Nella sua stagione d'esordio nel mondiale superbike ottiene tre vittorie e quattro podi. Nel 2009 la Honda lo conferma con la stessa moto e team ma il giapponese cambia il numero di gara, prendendo il numero 9 al posto del 23. Come la maggioranza dei piloti professionisti giapponesi, sono diverse le sue partecipazioni alla 8 ore di Suzuka, gara valida per il campionato mondiale Endurance.\nIl 31 luglio 2005, in coppia con T\u014dru Ukawa, vince la competizione in sella alla Honda CBR1000RRW del team Seven Star, realizzando 204 giri del circuito giapponese, precedendo l'altra coppia del team Seven Star Honda composta da Chris Vermeulen e Katsuaki Fujiwara, distaccandola di 3 giri. Nel 2006, sempre con il team Seven Star Honda ma stavolta in coppia con Makoto Tamada, si classifica in quinta posizione dopo aver percorso 213 giri del circuito in 8:04'02.272, facendo segnare un giro di distacco dalla coppia vincitrice, composta dal duo nipponico Takeshi Tsujimura - Shin'ichi It\u014d pure su Honda ma del team F.C.C.TSR ZIP-FM Racing. Nel 2007 in coppia con James Toseland partecipa, con il numero 11, in rappresentazione del team ufficiale HRC, ma dopo un'ora di gara si ritirano. Nello stesso anno ha partecipato, in coppia con Jonathan Rea, alla 300\u00a0km di Suzuka, ottenendo la vittoria finale. Nel 2019, dopo dieci anni di assenza, torna nel mondiale Superbike in veste di pilota titolare. Guida infatti, assieme a Leon Camier, la Honda CBR1000RR della neonata formazione Moriwaki Althea. Chiude la stagione al diciannovesimo posto in classifica piloti con ventiquattro punti ottenuti."}
{"id": "1330919", "revid": "1345932", "url": "https://it.wikipedia.org/wiki?curid=1330919", "title": "Costa Luitpold", "text": ""}
{"id": "1330925", "revid": "1385590", "url": "https://it.wikipedia.org/wiki?curid=1330925", "title": "Giovanni Riccardi", "text": "Carriera.\nCentrocampista della cosiddetta \"scuola alessandrina\", che negli anni venti e trenta plasm\u00f2 mediani e ali di grande valore, gioc\u00f2 con la maglia grigia del sodalizio piemontese per sei stagioni, ottenendo un sesto posto in Serie A (esord\u00ec in un derby contro il Casale del 1930) nel 1931-32 e la finale di Coppa Italia 1935-36, nella quale realizz\u00f2 il \"gol della bandiera\" nella sconfitta 1-5 dello Stadio Luigi Ferraris di Genova contro il Torino.\nTra i suoi pigmalioni sono da ricordare gli allenatori Franz H\u00e4nsel e Rudolf Soutschek, che intuirono il suo potenziale offensivo. Nel 1936 esord\u00ec in Nazionale B e, pochi mesi dopo, fu acquistato dall'ambiziosa Lazio, assieme ai compagni di squadra Milano e Busani per la cifra, allora enorme, di 400.000 lire.\nIn maglia biancoceleste, per\u00f2, non entusiasm\u00f2 come previsto; nonostante il secondo posto che la squadra ottenne al termine del campionato 1936-37, Riccardi nelle due stagioni successive sub\u00ec la concorrenza di un altro centrocampista, Marchini, e venne utilizzato in misura minore dall'allenatore J\u00f3zsef Viola. Nel 1939 pass\u00f2 al Liguria di Adolfo Baloncieri, ma la stagione dei biancocerchiati, iniziata con l'abbandono dell'allenatore in contrasto con la dirigenza, si chiuse con la retrocessione. Riccardi pass\u00f2 dunque prima al , in Serie B, con cui sfior\u00f2 la promozione in A nella stagione 1940-41, e poi al Verona, in C, prima di chiudere la carriera."}
{"id": "1330926", "revid": "767487", "url": "https://it.wikipedia.org/wiki?curid=1330926", "title": "Costa di Luitpold", "text": "La costa di Luitpold (centrata alle coordinate ), conosciuta anche come costa di Conf\u00edn, \u00e8 una parte della costa della Terra di Coats, in Antartide. In particolare, la costa di Luitpold si estende tra il ghiacciaio Hayes (), a est, e il meridiano 36\u00b0W, considerato il limite orientale della piattaforma di ghiaccio Filchner-Ronne, a ovest, e confina quindi a est con la costa di Caird e a ovest con la costa della Terra di Edith Ronne.\nStoria.\nLa costa di Luitpold fu scoperta da Wilhelm Filchner, comandante della Seconda spedizione tedesca in Antartide (1911-12), nel gennaio 1912 e fu da questi battezzata con il suo attuale nome in onore di Luitpold Wittelsbach, principe reggente di Baviera.\nNel 1956 l'Argentina, che rivendica il possesso di questa costa come facente parte del Dipartimento dell'Antartide Argentina, costru\u00ec la stazione di ricerca Belgrano I sopra la piattaforma di ghiaccio Filchner-Ronne, davanti alla Terra di Edith Ronne, alle coordinate . La stazione dovette per\u00f2 essere abbandonata a causa della fessurazione della piattaforma glaciale e cos\u00ec, il 5 febbraio 1979, sempre l'Argentina inaugur\u00f2 la stazione di ricerca permanente Belgrano II nelle vicinanze del nunatak Bertrab, sulla baia di Vahsel, alle coordinate , quindi all'interno dei confini della costa di Luitpold. "}
{"id": "1330927", "revid": "339392", "url": "https://it.wikipedia.org/wiki?curid=1330927", "title": "Luitpold Coast", "text": ""}
{"id": "1330928", "revid": "339392", "url": "https://it.wikipedia.org/wiki?curid=1330928", "title": "Luitpold coast", "text": ""}
{"id": "1330938", "revid": "108158110", "url": "https://it.wikipedia.org/wiki?curid=1330938", "title": "Venerabile Arciconfraternita di Sant'Anna de' Parafrenieri", "text": "La Arciconfraternita Vaticana di Sant'Anna de' Parafrenieri \u00e8 un'antica e prestigiosa arciconfraternita vaticana, operante in Roma sin dal 1378 e voluta dai Parafrenieri pontifici. \u00c8 di probabile precedente fondazione, ed \u00e8 retta dalla Prefettura della Casa Pontificia nella persona del primicerio che \u00e8 il Prefetto della Casa Pontificia. L'arciconfraternita \u00e8 composta dai membri dell\u2019anticamera pontificia, da eminenti personalit\u00e0 della Casa Pontificia e da appartenenti ai dicasteri della Curia Romana. Il governo dell'arciconfraternita \u00e8 affidato al decano generale.\n\u00c8 una delle pi\u00f9 antiche arciconfraternite dell'Urbe ancora attiva.\nStoria.\nGli antichi Parafrenieri e i Sediari pontifici, insieme agli altri membri e dignitari della Corte pontificia da tempo immemorabile veneravano quale loro patrona Sant'Anna. Gi\u00e0 dal 1378 con la bolla \"Splendor\" di papa Urbano VI, iniziarono a riunirsi per le proprie celebrazioni in una cappella all'interno della precedente basilica di San Pietro in Vaticano, appositamente intitolata alla loro santa protettrice. Nel 1506, papa Giulio II approv\u00f2 definitivamente i loro statuti, mentre nel 1565 papa Pio IV, concesse loro di edificare una chiesa dedicata a Sant'Anna presso un terreno adiacente a San Pietro.\nIl progetto del nuovo tempio, venne affidato al noto architetto emiliano Jacopo Barozzi da Vignola, e le fabbriche vennero dirette fino al 1574 dal figlio Giacinto. Nel 1581 i lavori subirono un arresto dovuto prevalentemente dalle nuove direttive scaturite dal Concilio di Trento, che abol\u00ec molti dei privilegi accordati dai pontefici ai Parafrenieri. Comunque la chiesa fu solennemente inaugurata con la sua consacrazione nel luglio del 1583, senza che il progetto del Vignola fosse ultimato.\nEsteriorizzazione del prestigio di cui godevano all'interno della Corte Pontificia i Parafrenieri, la chiesa di Sant'Anna \u00e8 uno splendido esempio di struttura a pianta ellittica, assolutamente nuova nel panorama architettonico romano del Cinquecento. Negli anni successivi sub\u00ec ulteriori miglioramenti funzionali ed abbellimenti, ai quali parteciparono numerosi artisti tra i quali Alessandro Specchi, Francesco Moderati, Giandomenico Navone e Giovanni Battista De Rossi.\nPer abbellire l'altare maggiore della nuova chiesa, il 31 ottobre 1605 i Parafrenieri commissionarono a Caravaggio un dipinto che rappresenta la Vergine Maria con Ges\u00f9 alla presenza di Sant'Anna. L'opera, universalmente nota come Madonna dei Palafrenieri, fu consegnata l'8 aprile 1605. Ma rimase sull'altare pochi giorni o, comunque, meno d'un mese. Infatti il dipinto fu rifiutato dai committenti, perch\u00e9 lo 'ius patronatus' sugli altari nella nuova basilica era stato abolito. I confratelli decisero di vendere la tela del Caravaggio al cardinale Scipione Borghese. Non sono attendibili altre notizie in merito a tale alienazione. Molto interessante, invece, fu la realizzazione da parte dell'artista, del piede di Ges\u00f9 che poggia su quello della Madonna che, a sua volta, schiaccia la testa del serpente. Si trattava di risolvere in positivo la discussione tra cattolici e protestanti circa i ruoli di Maria (\"Ipsa\") e di Ges\u00f9 (\"Ipse\") nella sconfitta del demonio.\nNel 1931, dopo lunghi secoli, l'antica arciconfraternita ebbe una nuova sede con l'entrata in vigore dei Patti lateranensi. La chiesa di Sant'Anna in Vaticano infatti divenne parrocchia del nuovo Stato; per tale motivo, papa Pio XI assegn\u00f2 quale nuova sede dell'arciconfraternita la chiesa di Santa Caterina della Rota con annessa canonica, nei pressi di piazza Farnese.\nCuriosit\u00e0.\nStante l'influenza che i Parafrenieri avevano nella Corte Pontificia, il pontefice Paolo V concesse alla Confraternita il privilegio di liberare, in occasione della festa della loro santa patrona, un condannato a morte.\nL'arciconfraternita era famosa, nella Roma papalina, per la cosiddetta \"processione delle panze\", cio\u00e8 delle partorienti, che si svolgeva il 26 luglio, giorno della festa liturgica di sant'Anna. Muovendo solennemente dalla chiesa di Santa Maria in Portico in Campitelli, la processione procedeva al rullo di tamburi, scortata dalle Milizie pontificie, con le partorienti avvolte in un manto (da cui il termine popolare di \"ammantate\"), seguite dai membri della Confraternita dei Parafrenieri a cavallo. Chiudeva la processione la statua raffigurante la \"Vergine e sant'Anna\" portata a spalla dai Sediari pontifici (oggi conservata nella chiesa di Santa Caterina della Rota). Quando la lunga fila giungeva sul ponte Sant'Angelo il cannone di Castello salutava la Vergine con colpi a salve. La processione proseguiva verso la chiesa di sant'Anna in Vaticano, terminando nella sede della Confraternita.\nCollegamenti esterni.\nhttp://www.parafrenieri.org Sito della Arciconfraternita Vaticana di Sant'Anna de' Parafrenieri"}
{"id": "1330943", "revid": "125693683", "url": "https://it.wikipedia.org/wiki?curid=1330943", "title": "Spazio (album)", "text": "Spazio \u00e8 il primo album in studio del gruppo musicale italiano Delta V, pubblicato nel 1998.\nDescrizione.\nL'album \u00e8 stato registrato e mixato al Solo Travelling Production Facility da Roberto Vernetti e con la voce di Francesca Tour\u00e9. La foto di copertina \u00e8 tratta dal videoclip de \"Il mondo visto dallo spazio\". L'album \u00e8 stato pubblicato dalla Ricordi in formato CD e musicassetta nel 1998 in due differenti edizioni, la seconda delle quali con due tracce aggiuntive, e non \u00e8 mai stato ristampato. \nIl titolo della canzone \"Palmer Eldritch!\" \u00e8 un omaggio al romanzo \"Le tre stimmate di Palmer Eldritch\" di Philip K. Dick.\nIl disco ha vinto il Premio Ciampi 1998 come miglior debutto discografico.\nIl primo singolo \"Al.C\" (una sigla che sta per \"amore libero e cuore\") ottiene un buon \"airplay\", seguito da \"Il mondo visto dallo spazio\", molto passato anche dalle televisioni musicali grazie al videoclip di ambientazione r\u00e9tro-futuristica. Ma \u00e8 con il terzo singolo, \"Se telefonando\", cover del celebre brano cantato da Mina, che il disco ottiene grandi consensi di pubblico, tanto che nell'estate del 1998 viene pubblicata una riedizione dell'album contenente 2 remix."}
{"id": "1330957", "revid": "984922", "url": "https://it.wikipedia.org/wiki?curid=1330957", "title": "Baia di Vahsel", "text": "La baia di Vahsel (in inglese \"Vahsel Bay\") \u00e8 una baia antartica larga quasi 15 chilometri nella costa Luitpold.\nLocalizzata ad una latitudine di 77\u00b0 49' sud e ad una longitudine di 35\u00b007' ovest, la regione ospita le propagini dei ghiacciai Schweitzer e Lerchenfeld.\nScoperta per da Wilhelm Filchner durante la spedizione antartica tedesca del 1911-12 \u00e8 stata intitolata a Richard Vahsel, capitano della nave della spedizione, la \"Deutschland\", anche se Filchner avrebbe voluto chiamarla \"Herzog Ernst Bucht\"."}
{"id": "1330958", "revid": "181699", "url": "https://it.wikipedia.org/wiki?curid=1330958", "title": "Roncadella", "text": "Roncadella o Villa Roncadella (\"Runcad\u00e8la\" in dialetto reggiano) \u00e8 una frazione rurale del comune di Reggio Emilia \ncomposta, per lo pi\u00f9, da case sparse. Posta a 8\u00a0km dal centro della citt\u00e0, \u00e8 situata nella zona est del territorio comunale.\nI pi\u00f9 antichi accenni al luogo si trovano in un documento del 1116 e dagli Estimi del 1315 si sa che era un piccolo comune, il quale rimase indipendente fino al 1798, venne in seguito ripristinato poi unito a quello di Bagno e infine a quello di Reggio nel 1815. La villa deve il suo nome a dei gruppi di sterpaglie che anticamente ricoprivano la zona. Roncadella ha una modesta chiesa parrocchiale risalente al 1147 e restaurata nella forma attuale nel 1820.\nLe famiglie storiche della frazione sono attualmente i Bondavalli, i Crotti, i Prandi ed i Torricelli. Storiche famiglie di agricoltori reggiani da sempre presenti sul territorio."}
{"id": "1330962", "revid": "146644", "url": "https://it.wikipedia.org/wiki?curid=1330962", "title": "Baia Vahsel", "text": ""}
{"id": "1330964", "revid": "146644", "url": "https://it.wikipedia.org/wiki?curid=1330964", "title": "Vahsel Bay", "text": ""}
{"id": "1330966", "revid": "146644", "url": "https://it.wikipedia.org/wiki?curid=1330966", "title": "Vahsel bay", "text": ""}
{"id": "1330969", "revid": "809148", "url": "https://it.wikipedia.org/wiki?curid=1330969", "title": "Operatore (fisica)", "text": "In fisica, un operatore \u00e8 una funzione che va da uno spazio degli stati ad un altro spazio degli stati. L'esempio pi\u00f9 semplice dell'utilit\u00e0 degli operatori \u00e8 lo studio della simmetria, che in questo contesto rende utile il concetto di gruppo. Per questo motivo, sono strumenti molto utili nella meccanica classica. Gli operatori sono ancora pi\u00f9 importanti nella meccanica quantistica, dove formano una parte importante della formulazione della teoria. Va detto anche che le propriet\u00e0 matematiche degli operatori fisici sono un argomento di grande importanza in s\u00e9.\nOperatori in meccanica classica.\nNella meccanica classica, il movimento di una particella, o sistema di particelle, \u00e8 completamente determinato dalla Lagrangiana formula_1 o, equivalentemente, dall'Hamiltoniana formula_2, che sono funzioni delle coordinate generalizzate formula_3, delle rispettive velocit\u00e0 generalizzate formula_4 e momenti coniugati formula_5.\nSe formula_6 o formula_7 sono indipendenti da una coordinata generalizzata formula_3, che viene detta ciclica, significa che la dinamica della particella \u00e8 sempre la stessa anche quando formula_3 cambia. Pertanto, per il teorema di Noether, i momenti lineari coniugati alle coordinate cicliche verranno conservati e l'invarianza del moto rispetto alla coordinata formula_3 \u00e8 una simmetria. Gli operatori della meccanica classica sono collegati a queste simmetrie. Pi\u00f9 precisamente, quando formula_7 \u00e8 invariante sotto l'azione di un certo gruppo di trasformazioni formula_12:\ngli elementi di formula_12 sono operatori fisici, che mappano gli stati fisici tra loro.\nTabella degli operatori della meccanica classica.\ndove formula_15 il tensore delle rotazioni dell'asse definito dal versore formula_16 e dall'angolo formula_17.\nGeneratori.\nSe la trasformazione \u00e8 infinitesimale, l'azione dell'operatore dovrebbe essere della forma\ndove formula_19 \u00e8 il tensore identit\u00e0, formula_20 un parametro infinitesimale, e formula_21 dipender\u00e0 dalla trasformazione in corso ed \u00e8 detto insieme di generatori. Un altro esempio si ottiene derivando il generatore delle traslazioni spaziali su funzioni monodimensionali.\nCome gi\u00e0 affermato, formula_22, se formula_23 allora si avr\u00e0 che\nQuesta formula pu\u00f2 essere riscritta come\ndove formula_26 \u00e8 il generatore del gruppo traslazionale, che in questo caso rappresenta l'operatore \"derivata\". Pertanto, si dice che il generatore delle traslazioni sia la derivata.\nLa mappa esponenziale.\nDi norma, l'intero gruppo pu\u00f2 essere ricavato dai generatori, tramite la \"mappa esponenziale\". Nel caso delle traslazione l'idea di fondo \u00e8 questa.\nLa traslazione per un valore finito pari ad formula_27 si potrebbe ottenere applicando in modo reiterato una traslazione infinitesimale:\nSe formula_29 \u00e8 grande, ciascun fattore potr\u00e0 essere considerato infinitesimale:\nTuttavia questo limite pu\u00f2 essere riscritto come esponenziale:\nPer avere conferma della validit\u00e0 di questa espressione, possiamo espandere l'esponenziale in una serie di potenze:\nIl secondo membro pu\u00f2 essere riscritto come\nche \u00e8 semplicemente l'espansione in serie di Taylor di formula_34, che era il valore originale di formula_35.\nOperatori in meccanica quantistica.\nLa formulazione matematica della meccanica quantistica si basa sul concetto di operatore.\nLa funzione d'onda rappresenta l'ampiezza di probabilit\u00e0 di trovare il sistema in quello stato. \nGli stati fisici puri nella meccanica quantistica sono rappresentati come versori normali, cio\u00e8 le probabilit\u00e0 sono normalizzate, in uno spazio di Hilbert in campo complesso. L'evoluzione temporale in questo spazio vettoriale \u00e8 data dall'applicazione dell'operatore evoluzione temporale.\nQualsiasi osservabile, cio\u00e8 qualsiasi quantit\u00e0 che pu\u00f2 essere misurata in un esperimento fisico, dovrebbe essere associata a un operatore lineare autoaggiunto. Gli operatori devono fornire autovalori reali, poich\u00e9 sono valori che possono emergere come risultato dell'esperimento. Sebbene tradizionalmente i fisici associassero gli autovalori reali all'hermitianit\u00e0, nel 1998 i fisici si resero conto che esistono anche operatori non-hermitiani con spettri del tutto reali, cio\u00e8 gli operatori simmetrici di parit\u00e0 di tempo. Per gli operatori hermitiani, la probabilit\u00e0 di ogni autovalore \u00e8 correlata alla proiezione dello stato fisico sul sottospazio correlato a tale autovalore.\nNella formulazione ondulatoria della meccanica quantistica, la funzione d'onda varia con lo spazio, o equivalentemente con la quantit\u00e0 di moto, e il tempo, quindi gli osservabili sono operatori differenziali.\nNella formulazione matriciale, la norma dello stato fisico dovrebbe rimanere fissa, quindi l'operatore di evoluzione dovrebbe essere unitario e gli operatori possono essere rappresentati come matrici. Qualsiasi altra simmetria, mappando uno stato fisico in un altro, dovrebbe mantenere questa limitazione.\nForma della funzione d'onda.\nLa funzione d'onda deve essere quadrato integrabile, ovvero:\ne normalizzabile, in modo che:\nI due casi di autostati, e autovalori, sono:\nOperatori lineari nella meccanica ondulatoria.\nSia formula_50 la funzione d'onda per un sistema quantistico e formula_51 un operatore lineare per un qualche formula_21 osservabile, si ha che\ndove formula_27 \u00e8 l'autovalore dell'operatore, corrispondente al valore misurato dell'osservabile, ovvero l'osservabile formula_21 ha un valore misurato formula_27, e formula_50 \u00e8 l'autofunzione di formula_51 se questa relazione \u00e8 valida.\nSe formula_50 \u00e8 un'autofunzione di un determinato operatore formula_21, allora verr\u00e0 osservata una quantit\u00e0 definita, ovvero l'autovalore formula_27, dopo aver effettuato una misurazione dell'osservabile formula_21 sullo stato formula_50. Al contrario, se formula_50 non \u00e8 un'autofunzione di formula_21, allora non ha autovalore per formula_21 e l'osservabile non ha un singolo valore definito in quel caso. Invece, le misurazioni della formula_21 osservabile produrranno ogni autovalore con una certa probabilit\u00e0, correlata alla decomposizione di formula_50 rispetto alle autobasi ortonormali di formula_21.\nNella notazione bra-ket si pu\u00f2 scrivere quanto sopra come\nnel caso in cui formula_71 sia un autovettore, o autoket.\nA causa della linearit\u00e0, i vettori possono essere definiti in qualsiasi numero di dimensioni, poich\u00e9 ciascun componente del vettore agisce separatamente sulla funzione. Un esempio matematico \u00e8 l'operatore nabla, che \u00e8 esso stesso un vettore. Un operatore nello spazio formula_29\"-\"dimensionale pu\u00f2 essere scritto:\nUn operatore nello spazio formula_29\"-\"dimensionale pu\u00f2 essere scritto:\ndove formula_75 sono vettori di base corrispondenti a ciascuna operatore componente formula_76. Ogni componente produrr\u00e0 un autovalore corrispondente, perci\u00f2 applicando l'operatore alla funzione d'onda formula_50:\nper cui\nIn notazione bra-ket\nCommutazione degli operatori su \"\u03a8\".\nSe due osservabili formula_21 e formula_82 hanno operatori lineari formula_51 e formula_84, il commutatore \u00e8 definito come\nIl commutatore \u00e8 esso stesso un operatore composito, applicando il commutatore su \"formula_50\" si ha\nSe formula_50 \u00e8 un'autofunzione con autovalori formula_27 e formula_90, rispettivamente per gli osservabili \"formula_21\" e \"formula_82\", e se gli operatori commutano si ottiene\nquindi gli osservabili \"formula_21\" e \"formula_82\" possono essere misurati simultaneamente con precisione infinita, cio\u00e8 le incertezze sono contemporaneamente formula_96, formula_97. Allora formula_50 \u00e8 detta autofunzione simultanea ad formula_21 e \"formula_82\":\n\u00c8 evidente che la misurazione di formula_21 e \"formula_82\" non provoca alcun cambiamento di stato, vale a dire che gli stati iniziale e finale sono gli stessi, ovvero nessun disturbo dovuto alla misurazione. Supponiamo di misurare formula_21 per ottenere un valore formula_27, per poi misurare \"formula_82\" per ottenere un valore formula_90. Misurando di nuovo formula_21, si ottiene ancora lo stesso valore formula_27. Chiaramente lo stato \"formula_50\" del sistema non viene a collassare e quindi \u00e8 possibile misurare formula_21 e \"formula_82\" contemporaneamente con precisione infinita.\nInvece, se gli operatori non commutano si ha\npertanto, le misure non possono essere realizzate contemporaneamente e con precisione arbitraria, quindi esiste una relazione di incertezza tra gli osservabili:\nanche se formula_50 \u00e8 un'autofunzione, la relazione di cui sopra vale. Le coppie notevoli sono posizione e quantit\u00e0 di moto, energia e tempo, relazione di incertezza e momento angolare (spin, orbitale e totale) attorno a due assi ortogonali (come formula_116 e formula_117, oppure formula_118 e formula_119 ecc.).\nValori attesi degli operatori su \"\u03a8\".\nIl valore atteso, o equivalentemente il valore medio, \u00e8 la misura media di un osservabile, per particella nella regione formula_120 ed \u00e8 calcolato come\nQuesto pu\u00f2 essere generalizzato a qualsiasi funzione formula_122 di un operatore:\nUn esempio di \"formula_122\" \u00e8 l'azione doppia di \"formula_21\" su \"formula_50\", ovvero il quadrato dell'operatore:\nOperatori hermitiani.\nLa definizione di un operatore hermitiano \u00e8:\nDi seguito, in notazione bra-ket:\nLe propriet\u00e0 importanti degli operatori hermitiani includono:\nOperatori nella meccanica delle matrici.\nUn operatore pu\u00f2 essere scritto in forma di matrice per mappare un vettore base su un altro. Poich\u00e9 gli operatori sono lineari, la matrice \u00e8 una trasformazione lineare tra le basi, nota anche come matrice di transizione. Ogni elemento base formula_130 pu\u00f2 essere messo in relazione a un altro dall'espressione\nche \u00e8 un elemento matrice\nUn'ulteriore propriet\u00e0 di un operatore hermitiano \u00e8 che le autofunzioni corrispondenti a diversi autovalori sono ortogonali. In forma di matrice, gli operatori consentono di trovare autovalori reali corrispondenti alle misurazioni. L'ortogonalit\u00e0 consente a una base adeguata di vettori di rappresentare lo stato del sistema quantistico. Gli autovalori dell'operatore vengono valutati allo stesso modo della matrice quadrata, risolvendo il polinomio caratteristico\ndove formula_134 \u00e8 la matrice di identit\u00e0 formula_135, come operatore corrisponde all'operatore di identit\u00e0. Per una base discreta \u00e8 pari a\nmentre per una base continua si ha che\nInverso di un operatore.\nUn operatore non-singolare formula_138 ha un inverso formula_139 definito come\nSe un operatore non ha inverso, \u00e8 un operatore singolare. In uno spazio di dimensioni finite, un operatore \u00e8 non singolare se e solo se il suo determinante \u00e8 diverso da zero\ne quindi il determinante \u00e8 zero per un operatore singolare.\nTabella degli operatori della meccanica quantistica.\nGli operatori utilizzati nella meccanica quantistica sono raccolti nella tabella seguente (si veda ad esempio). I vettori in grassetto con l'accento circonflesso non sono versori, sono operatori a tridimensionali, contenenti tutte e tre le componenti spaziali prese assieme. \nEsempi di applicazione di operatori quantistici.\nLa procedura per estrarre informazioni da una funzione d'onda \u00e8 la seguente: si consideri l'impulso formula_142 di una particella come esempio. L'operatore impulso in funzione della posizione in una dimensione \u00e8:\nLasciando questo atto su \"formula_50\" otteniamo:\nse \"formula_50\" \u00e8 un'autofunzione di formula_147, quindi l'autovalore formula_142 del momento \u00e8 il valore del momento della particella, trovato da:\nPer tre dimensioni l'operatore impulso utilizza l'operatore nabla per diventare:\nNelle coordinate cartesiane, usando i vettori base cartesiani standard formula_151, formula_152, formula_153, questo pu\u00f2 essere riscritto come\ndove\nIl processo di ricerca degli autovalori \u00e8 lo stesso, infatti, poich\u00e9 si tratta di un'equazione di vettori e operatore, se \"formula_50\" \u00e8 un'autofunzione, ogni componente dell'operatore impulso avr\u00e0 un autovalore corrispondente a quella componente di quantit\u00e0 di moto. Applicando formula_157a \"formula_50\" si ottiene"}
{"id": "1330973", "revid": "1745361", "url": "https://it.wikipedia.org/wiki?curid=1330973", "title": "Le cose cambiano (Delta V)", "text": "Le cose cambiano \u00e8 il quarto album dei Delta V, e ultimo album di studio pubblicato con Ricordi BMG. La parte vocale \u00e8 di nuovo affidata a Gi Kalweit, che gi\u00e0 aveva cantato nel disco precedente, mentre Carlo oltre alla musica si occupa anche della scrittura dei testi. A Flavio il ruolo di produttore artistico dell'album."}
{"id": "1330980", "revid": "1206720", "url": "https://it.wikipedia.org/wiki?curid=1330980", "title": "Carbonatazione", "text": "La carbonatazione \u00e8 un processo chimico, naturale o artificiale, per cui una sostanza, in presenza di anidride carbonica, d\u00e0 luogo alla formazione di carbonati.\nTale fenomeno \u00e8 frequente nei materiali edili come i leganti (cemento, calce, ecc.) dove l'idrossido di calcio, naturalmente presente in essi, reagisce con l'anidride carbonica con conseguente formazione di carbonato di calcio secondo la seguente reazione:\nLa carbonatazione pu\u00f2 avere effetti positivi o negativi.\nCarbonatazione della calce.\nNel caso della malta di calce aerea la carbonatazione ha un effetto positivo.\nQuesta esposta all'aria, inizialmente perde per evaporazione una parte dell'acqua di impasto facendo presa, in seguito entrando in contatto con l'anidride carbonica atmosferica quest'ultima reagisce con l'idrossido di calcio contenuto nella calce dando origine a carbonato di calcio secondo la seguente reazione:\nIl carbonato di calcio insolubile salda fra loro gli inerti (sabbia) della malta che in tal modo indurisce e acquista una discreta resistenza a compressione.Tale fenomeno \u00e8 alla base della tecnica di pittura murale chiamata affresco.\nCarbonatazione del calcestruzzo.\nNel calcestruzzo armato la carbonatazione ha un effetto negativo e rappresenta una delle principali cause di degrado del materiale.\nIn realt\u00e0 questo fenomeno non \u00e8 pericoloso per il calcestruzzo non armato, poich\u00e9 non provoca danni di tipo meccanico e chimico (anzi riduce la porosit\u00e0 del conglomerato e pu\u00f2 portare ad un aumento della resistenza meccanica specialmente nel caso di calcestruzzi ottenuti con cemento portland), n\u00e9 danneggia direttamente i ferri di armatura del calcestruzzo armato; tuttavia, in questo caso, la carbonatazione crea le condizioni favorevoli all'innesco della corrosione delle barre di armatura.\nInfatti, l'idratazione del cemento produce una certa quantit\u00e0 di idrossido di calcio.\nLa presenza di Ca(OH)2 fa s\u00ec che il pH del calcestruzzo giovane sia di circa 12,5\u00f713.\nIn questo ambiente fortemente alcalino (campo di immunit\u00e0 del ferro) il film di ossidi che ricopre le armature risulta compatto e aderente alla superficie del tondino, per cui i ferri di armatura risultano passivati.\nInfatti, in questo caso la patina di ossido impedisce sia all'ossigeno che all'umidit\u00e0 di arrivare a contatto con il metallo trasformandolo in ruggine.\nQuando per\u00f2 l'anidride carbonica dell'aria riesce a diffondersi dall'esterno nei pori della pietra cementizia si innesca il processo di carbonatazione che modifica le propriet\u00e0 alcaline del conglomerato cementizio poich\u00e9 la conseguente riduzione dell'idrossido di calcio, determina un abbassamento del pH della pasta cementizia (per un calcestruzzo completamente carbonatato, scende a circa 8,5).\nL'abbassamento del pH avviene ovviamente prima nelle zone corticali del materiale e solo successivamente in quelle pi\u00f9 interne in funzione della porosit\u00e0 e/o del grado fessurativo del calcestruzzo.\nNei calcestruzzi densi e compatti la carbonatazione interessa di norma solamente i primi millimetri, ma in quelli porosi e/o fessurati pu\u00f2 penetrare in profondit\u00e0 fino ad attraversare il copriferro e raggiungere le armature.\nSe lo strato carbonatato arriva ad interessare il calcestruzzo che avvolge le armature, con l'abbassamento del pH va perduta la protezione anticorrosiva della pasta cementizia e pertanto il ferro d'armatura non \u00e8 pi\u00f9 passivato e in presenza di umidit\u00e0 e ossigeno si ossida e si corrode, con conseguente formazione di ruggine.\nLa corrosione dei ferri si manifesta con la comparsa inizialmente di macchie di ruggine in corrispondenza delle fessure, successivamente tali fessure nel tempo aumenteranno la loro ampiezza e infine si potr\u00e0 avere il distacco del copriferro per i motivi di seguito riportati.\nLa corrosione presenta sostanzialmente i seguenti fenomeni degradanti:\nIn ambienti marini o in presenza di sali disgelanti, gli ioni cloro Cl- che grazie alla loro elevata solubilit\u00e0 riescono a penetrare facilmente nel calcestruzzo, anche con pH elevati (&gt; 9) possono dissolvere localmente (nelle zone dove \u00e8 maggiore la concentrazione di ioni cloruro) il film alcalino che protegge le armature innescando una corrosione localizzata (corrosione per pitting o vaiolatura) del metallo sottostante. \nLa determinazione in cantiere dello strato carbonatato di un calcestruzzo, normalmente viene effettuata utilizzando una soluzione alcolica di fenolftaleina (test colorimetrico della fenolftaleina) che viene spruzzata sulla superficie di calcestruzzo da testare preventivamente messa a nudo mediante la rimozione del conglomerato sovrastante.\nIl test colorimetrico della fenolftaleina pu\u00f2 essere effettuato anche su carote di calcestruzzo prelevate da una membratura, spalmando la soluzione sulla superficie esterna della carota stessa subito dopo il suo prelievo (per evitare la carbonatazione per contatto diretto con l'aria).\nNelle zone a pH superiore a 9 (ricche di calce) la soluzione fa assumere alla matrice cementizia una colorazione rosastra tipica della fenolftaleina in ambiente basico, mentre lascia incolori quelle a pH inferiore (calcestruzzo carbonatato).\nLa prova deve essere effettuata subito dopo la rimozione del calcestruzzo sovrastante in quanto nel tempo lo strato superficiale del conglomerato tende a carbotanarsi a seguito del contatto con la CO2 presente nell'aria.\nAl contrario del ferro, l'alluminio, che \u00e8 un metallo anfotero, in presenza di acqua e di un ambiente alcalino (pH &gt; 9) si corrode, mentre tale fenomeno non si presenta per pH compresi tra 4,5 e 9.\nNel caso di ambienti anidri i fenomeni corrosivi possono non manifestarsi anche per valori ricadenti al di fuori di detto intervallo\nPertanto nel calcestruzzo giovane l'alluminio si corrode rapidamente, e tale processo continua fino a che l'umidit\u00e0 del conglomerato indurito rimane alta, mentre nel calcestruzzo secco o carbonatato la corrosione \u00e8 praticamente nulla.\nAndamento della penetrazione.\nLa reazione di carbonatazione inizia sulla superficie esterna del calcestruzzo e poi inizia a propagarsi negli strati pi\u00f9 interni.\nL'andamento della penetrazione segue la seguente legge.\ndove:\nPrincipali parametri che influenzano il fenomeno.\nUmidit\u00e0 relativa.\nLa cinetica del processo di carbonatazione varia con l'umidit\u00e0 del calcestruzzo (che \u00e8 generalmente il parametro pi\u00f9 importante che influenza la carbonatazione), per due motivi.\nAnzitutto il trasporto dell'anidride carbonica all'interno del conglomerato ha luogo facilmente attraverso i pori riempiti d'aria mentre avviene molto pi\u00f9 lentamente in quelli riempiti d'acqua.\nDi conseguenza la velocit\u00e0 di diffusione della CO2 diminuisce al crescere dell'umidit\u00e0 relativa, pi\u00f9 marcatamente al di sopra dell'80%) fino praticamente ad annullarsi in calcestruzzo saturo, pertanto quando il conglomerato \u00e8 bagnato la penetrazione dell'anidride carbonica cessa.\nD'altra parte la reazione di carbonatazione si produce soltanto in presenza di acqua per cui, di fatto per valori di umidit\u00e0 inferiori al 40% non avviene con velocit\u00e0 apprezzabili.\nPer questi due motivi l'intervallo di umidit\u00e0 relativa entro il quale \u00e8 maggiore la velocit\u00e0 di carbonatazione \u00e8 compreso tra il 50 e 80%.\nTenore di anidride carbonica.\nAl crescere della concentrazione di CO2, la velocit\u00e0 di penetrazione del fronte carbonatato cresce, soprattutto fino a tenori pari a 3\u00f75%.\nTemperatura.\nGli aumenti di temperatura, a parit\u00e0 di altre condizioni e in particolare del tenore di umidit\u00e0, fanno crescere la velocit\u00e0 di penetrazione.\nAlcalinit\u00e0 del calcestruzzo.\nLa capacit\u00e0 di un calcestruzzo di fissare la CO2 \u00e8 proporzionale all'alcalinit\u00e0 presente nella sua pasta cementizia e quindi dipende linearmente dalla quantit\u00e0 di cemento utilizzato.\nL'alcalinit\u00e0 dipende poi anche dal tipo di cemento, ad esempio nel Portland circa il 64% del peso di cemento \u00e8 costituito da CaO mentre nei cementi d'altoforno (con il 70% di scoria) la percentuale di CaO scende al 44%.\nRapporto a/c.\nIl fenomeno della carbonatazione dipende dalla porosit\u00e0 e permeabilit\u00e0 del calcestruzzo il quale \u00e8 funzione del rapporto a/c.\nPer calcestruzzi di media qualit\u00e0 con rapporti a/c inferiori a 0,60 tale fenomeno \u00e8 praticamente assente\nRimedi.\nL'accorgimento principale \u00e8 quello di ridurre il rapporto acqua/cemento.\nIn questo caso, il calcestruzzo idoneamente costipato e stagionato risulter\u00e0 pi\u00f9 compatto nella parte corticale e pertanto pi\u00f9 impermeabile sia alla CO2 che agli altri agenti aggressivi e cio\u00e8 l'acqua e l'ossigeno.\nUn ulteriore accorgimento \u00e8 quello di prevedere degli idonei spessori del copriferro.\nLe UNI EN 1992-1-1, UNI EN 206 \u2013 2006 e UNI 11104:2004, in merito al mantenimento del giusto grado di durabilit\u00e0 dei calcestruzzi con classi di esposizione XC, impongono dei vincoli proprio in merito a queste due grandezze.\nRisulta pi\u00f9 conveniente inoltre adottare cementi con un tipo di miscela diverso: la formazione di silicati idrati di calcio dovuti all'idratazione della loppa o della pozzolana, aggiunti a quelli prodotti durante l'idratazione del clinker di Portland, determina un sistema pi\u00f9 ricco di materiale fibroso e quindi meno poroso e meno permeabile di un cemento Portland con uguale rapporto acqua/cemento.\nInoltre, a quanto sopra si aggiunge una minore quantit\u00e0 di calce rispetto a un equivalente cemento Portland, sia perch\u00e9 \u00e8 minore il tenore di clinker, sia perch\u00e9 parte di questa reagisce con la pozzolana o la loppa, che comunque risulta sufficiente a rendere satura di idrossido di calcio l'acqua contenuta nei pori capillari e pertanto in grado di garantire alla matrice cementizia un pH (&gt; 12) capace di passivare le armature.\nCarbonatazione del gesso.\nAnche i gessi possono subire la carbonatazione ad opera dell'anidride carbonica atmosferica, dove lo ione SO42- viene sostituito con lo ione CO32-."}
{"id": "1330982", "revid": "193480", "url": "https://it.wikipedia.org/wiki?curid=1330982", "title": "Leopoldo Conti", "text": "Carriera.\nClub.\nConteso fin da giovanissimo da due squadre milanesi, l'Ardita (squadra ULIC di Milano) e l'Enotria, approda all'Inter nel 1919 appena diciottenne. Viene praticamente rapito da alcuni sostenitori nerazzurri, capitanati da Leone Boccali (in seguito giornalista, direttore del settimanale Il Calcio Illustrato e dell'Almanacco Illustrato del Calcio), che lo trasportano di peso alla sede della societ\u00e0. Il braccio di ferro tra l'Enotria (la quale pochi giorni prima aveva speso 50 lire per strapparlo alla Ardita di Milano) e la societ\u00e0 nerazzurra si conclude con il trasferimento di Conti all'Inter per la stratosferica cifra di 100 lire.\nNell'Inter si mette subito in evidenza, realizzando 7 reti in 21 incontri e contribuendo alla vittoria del secondo scudetto dell'Inter, vittoria che gli vale anche la convocazione in Nazionale. Tolta una stagione nel Padova, milita sempre nell'Inter risultandone spesso il cannoniere pur non essendo un centravanti puro. Nel 1930 vince il suo secondo scudetto, realizzando 9 reti e assistendo da vicino la ventenne stella Giuseppe Meazza. Termina la sua esperienza nerazzurra nel 1931, dopo 222 presenze e 75 reti.\nChiude la carriera nella Pro Patria, nella quale assume il ruolo di allenatore-giocatore per due stagioni. Nella sua breve esperienza di tecnico allena anche il Lecco in Serie C.\n\u00c8 l'allenatore pi\u00f9 giovane della storia della Serie A, avendo debuttato in panchina durante Pro Patria-Juventus a soli 30 anni 8 mesi e 5 giorni, il 20 settembre 1931.\nNazionale.\nEsordisce in nazionale giovanissimo a 18 anni, 12 mesi, 16 giorni, il 28 marzo 1920, nel Svizzera\u2013Italia 3-0. Disputa 31 incontri con la maglia azzurra, realizzando 8 reti. Partecipa anche alle Olimpiadi di Parigi, giocando da titolare i tre incontri della rappresentativa italiana."}
{"id": "1330986", "revid": "121823299", "url": "https://it.wikipedia.org/wiki?curid=1330986", "title": "Albert Caraco", "text": "Biografia.\nNato da una ricca famiglia ebraica installata in Turchia da quattro secoli, trascorre l'infanzia tra Vienna, Praga e Berlino, conseguentemente agli spostamenti lavorativi del padre, procuratore di banca. La famiglia abbandona la Germania negli anni trenta e si stabilisce in Francia, a Parigi, dove Albert frequenta l\"\u00c9cole des Hautes \u00c9tudes Commerciales\". Parla gi\u00e0 spagnolo e tedesco.\nPrima della seconda guerra mondiale la famiglia acquista la cittadinanza dell'Honduras e si trasferisce in Sud America: Argentina e Uruguay. In questo periodo si converte per opportunit\u00e0 sociale al cattolicesimo, ma Albert si converte sinceramente e scrive poesie religiose.\nRiceve vari premi e onorificenze per le sue opere. La famiglia ritorna a Parigi dopo il 1946, e nel 1949 il giovane Albert viene premiato con il premio Edgar Poe per l'opera \"Le livre des combats de l'\u00e2me\". Questo, tuttavia, sar\u00e0 l'unico riconoscimento ufficiale che egli ricever\u00e0 in Francia.\nMisconosciuto dalla critica e dagli editori del tempo, i numerosi libri da lui pubblicati in vita non ebbero alcuna eco, forse per la violenza delle sue provocazioni, indirizzate contro le tradizionali convinzioni politiche e religiose. Le opere di Caraco vennero pubblicate principalmente in Svizzera per le edizioni \"A la Baconni\u00e8re\" di Neuch\u00e2tel, e presso le edizioni \"L'Age d'Homme\" di Losanna, successivamente all'incontro con Vladimir Dimitrijevic.\nVisse in completa solitudine, perfezionando la sua formazione culturale, che si riflette nel taglio classico della sua prosa vibrante e lucida. \nMor\u00ec suicida nel settembre del 1971, il giorno dopo la morte del padre. Tale decisione era premeditata e non frutto di una momentanea disperazione; pi\u00f9 volte nei suoi diari Caraco aveva espresso la volont\u00e0 di uccidersi, e tuttavia questo gesto sar\u00e0 compiuto dopo la morte dei genitori, \"per cortesia\".\nTematiche.\nRappresentante di un \"Nichilismo oscuro\" imperniato sulla caducit\u00e0, tragicit\u00e0 e caoticit\u00e0 in cui vive l'uomo moderno, Caraco descrive in toni 'profetici' un mondo in piena decadenza, ove gli uomini per sopravvivere distruggono il loro pianeta e si sterminano a vicenda. \u00c8 la morte il tema principale, da cui dipartono tutte le sue tesi. Tra le influenze che caratterizzano il pensiero di Caraco va annoverato certamente lo gnosticismo, che infonde nell'autore una visione del mondo come decadenza, perdizione e caduta. Importante per l'autore \u00e8 anche la lettura della manualistica seicentesca, come ad esempio il pi\u00f9 volte citato Baltasar Graci\u00e1n, dal quale Caraco prende in prestito l'attitudine prudente e cortese, la necessit\u00e0 di vivere appartato e di dissimulare. Per un certo verso, Caraco si pu\u00f2 anche definire un dandy, vista la sua volont\u00e0 di distinguersi e di creare, attraverso la ricercatezza linguistica, l'uso di arcaismi e la volont\u00e0 di non \"mischiarsi\" al resto degli uomini, una propria dimensione indipendente e autosufficiente. Numerose sono anche le influenze stoiche che si trovano nella filosofia di Caraco, a partire dall'ideale del saggio come entit\u00e0 indipendente e come esempio di virt\u00f9 ascetica e casta (l'idea di castit\u00e0 e continenza viene infatti ribadita a pi\u00f9 riprese da Caraco, convinto che il mondo sia gi\u00e0 eccessivamente popolato, e che dunque procreare sia dannoso e inutile). Caraco pu\u00f2 essere paragonato a Louis-Ferdinand C\u00e9line o ad Emil Cioran, per la violenza compressa che scaturisce nell'eleganza provocatoria dei suoi scritti, di cui solamente quattro hanno avuto una traduzione italiana: \"Post-Mortem\" e \"Breviario del Caos\" pubblicati dalla casa editrice Adelphi, \"Supplemento alla psychopathia sexualis\" pubblicato da ES e \"L'uomo di mondo\" pubblicato da Guida."}
{"id": "1330991", "revid": "2009138", "url": "https://it.wikipedia.org/wiki?curid=1330991", "title": "UCI Oceania Tour", "text": "L'UCI Oceania Tour \u00e8 un insieme di competizioni di ciclismo su strada che si svolgono in Oceania. Fa parte dei circuiti continentali di ciclismo ed \u00e8 svolto generalmente da ottobre a gennaio. Dalle classifiche dei singoli eventi derivano quattro classifiche generali, una individuale, una per squadra e due per nazione.\nAlbo d'oro.\n\"Aggiornato all'edizione 2020.\""}
{"id": "1331001", "revid": "486946", "url": "https://it.wikipedia.org/wiki?curid=1331001", "title": "Campionato belga di pallacanestro maschile", "text": ""}
{"id": "1331015", "revid": "15756", "url": "https://it.wikipedia.org/wiki?curid=1331015", "title": "Stadio Artemio Franchi (Siena)", "text": "Lo stadio Artemio Franchi \u00e8 il principale impianto sportivo di Siena, costruito nel 1923. Dal punto di vista calcistico, ospita le gare casalinghe del Siena, principale squadra cittadina.\nDal 12 settembre 2007 al dicembre 2013 l'impianto ha aggiunto alla propria denominazione ufficiale l'appellativo \"Montepaschi Arena\", a seguito di un accordo di sponsorizzazione stipulato con l'istituto di credito Monte dei Paschi di Siena; lo stadio fu cos\u00ec il secondo in Italia (dopo lo Stadio Giglio di Reggio Emilia) a incorporare uno sponsor nella propria denominazione.\nStoria dello stadio.\nLa struttura venne inaugurata l'8 dicembre 1938 con un'amichevole contro l'Empoli e venne intitolato a Rino Daus. Inizialmente venne costruita solo la tribuna coperta e solo nel 1955 venne aggiunta la tribuna scoperta, mentre nel 1969-1970 furono montati i riflettori per l'illuminazione. Successivamente, fu denominato Del Rastrello, per poi essere intitolato ad Artemio Franchi. Ha dovuto subire un adeguamento coerentemente con le prescrizioni del regolamento degli stadi ammessi dalla Lega Calcio alla Serie A e nei lavori di ristrutturazione vennero realizzate nuove tribune, servizi igienici e postazioni aggiuntive per giornalisti e disabili. La capienza \u00e8 stata portata da agli attuali posti."}
{"id": "1331019", "revid": "2006282", "url": "https://it.wikipedia.org/wiki?curid=1331019", "title": "Ghiacciaio Beardmore", "text": "Il ghiacciaio Beardmore (in inglese \"Beardmore Glacier\") \u00e8 un ghiacciaio antartico. Con una larghezza che supera i 160 chilometri \u00e8 uno dei pi\u00f9 vasti ghiacciai del mondo.\nLocalizzato ad una latitudine di 83\u00b0 45' sud e ad una longitudine di 171\u00b000' est, domina la barriera di Ross estendendosi dai Monti della Regina Alessandra, ai monti del Commonwealth, toccando anche il Plateau antartico. Il ghiacciaio \u00e8 stato una delle prime vie di accesso al Polo sud.\nIl ghiacciaio \u00e8 stato scoperto nel 1908 da Ernest Henry Shackleton durante la spedizione Nimrod. Anche se Shackleton torn\u00f2 indietro prima di raggiungere l'obiettivo riusc\u00ec a scoprire l'esistenza di un percorso per arrivare al Polo e fu la prima persona a raggiungere il grande plateau antartico. Nel 1911-12 Robert Falcon Scott durante la spedizione Terra Nova utilizz\u00f2 il percorso scoperto da Shackleton per raggiungere il Polo Sud, ma Roald Amundsen era arrivato prima di lui passando dall'allora ignoto ghiacciaio Axel Heiberg.\nIl ghiacciaio Beardmore \u00e8 intitolato a William Beardmore, un industriale scozzese sponsor della spedizione di Shackleton."}
{"id": "1331028", "revid": "146644", "url": "https://it.wikipedia.org/wiki?curid=1331028", "title": "Ghiacciaio di Beardmore", "text": ""}
{"id": "1331029", "revid": "2009138", "url": "https://it.wikipedia.org/wiki?curid=1331029", "title": "Tour Down Under", "text": "Il Santos Tour Down Under \u00e8 una corsa a tappe maschile di ciclismo su strada che si svolge ogni anno ad Adelaide e nel territorio circostante, in Australia, nello stato federato dell'Australia Meridionale. Si corre nell'arco di una settimana ed inizia il terzo marted\u00ec di gennaio. Ha preso il posto del Giro di Sardegna come corsa a tappe di inizio stagione. Fino al 2007 era inserita nell'UCI Oceania Tour e dal 2008 \u00e8 valevole come prima gara del circuito UCI ProTour. Nel 2009 ha acquisito la denominazione di \"Santos Tour Down Under\", dal nuovo sponsor, \"Santos\", una compagnia del gas.\nStoria.\nLa gara, che si svolge dal 1999 ed \u00e8 diretta da Mike Turtur, era inserita nel calendario dell'UCI Oceania Tour, corrispettivo continentale dell'Oceania del pi\u00f9 noto Pro Tour, dal 2005 al 2007. Nel 2005, venne promossa dalla Union Cycliste Internationale alla categoria 2.HC, la pi\u00f9 alta assegnata ad una gara al di fuori dell'Europa.\nDal 2008 la corsa \u00e8 parte dell'UCI World Tour. Il primo vincitore della gara fu Stuart O'Grady. Simon Gerrans detiene il record di affermazioni essendosi imposto per quattro volte nel 2006, 2012, 2014 e 2016.\nLe maglie.\nI leader delle diverse classifiche vestono durante la gara particolari maglie distintive. All'edizione 2013 tali casacche distintive sono:\nAlbo d'oro.\n\"Aggiornato all'edizione 2020.\"\nStatistiche.\nVittorie per nazione.\n\"Aggiornato al 2020.\""}
{"id": "1331030", "revid": "146644", "url": "https://it.wikipedia.org/wiki?curid=1331030", "title": "Beardmore Glacier", "text": ""}
{"id": "1331032", "revid": "146644", "url": "https://it.wikipedia.org/wiki?curid=1331032", "title": "Beardmore glacier", "text": ""}
{"id": "1331034", "revid": "198277", "url": "https://it.wikipedia.org/wiki?curid=1331034", "title": "Blake Lively", "text": "Salita alla ribalta con i ruoli di Bridget Vreeland nel film \"4 amiche e un paio di jeans\" (2005) e di Serena van der Woodsen nella serie TV \"Gossip Girl\" (2007-2012), ha in seguito collaborato con registi quali Ben Affleck in \"The Town\" (2010), Oliver Stone in \"Le belve\" (2012) e Woody Allen in \"Caf\u00e9 Society\" (2016).\nBiografia.\n\u00c8 di origini inglesi, scozzesi e tedesche. Nata nell'area metropolitana di Los Angeles, in California, proviene da una famiglia che lavora tutta nel mondo dello spettacolo: ha due sorellastre e un fratellastro maggiori dal lato materno, Lori, Robyn e Jason (il cui padre \u00e8 Ronald Otis \"Ronnie\" Lively), e un fratello maggiore, Eric, tutti attori. Suo cognato \u00e8 Bart Johnson, sposato con la sorellastra Robyn. Anche suo padre, Ernie (nato Ernest Wilson Brown Jr.) era un attore cos\u00ec come la madre Elaine (nata McAlpin).\nNon ha mai, di fatto, studiato recitazione: \u00abI miei genitori insegnavano recitazione quando ero piccola e, non potendo permettersi una babysitter, mi portavano sempre ad assistere alle loro lezioni. Sono cresciuta assorbendo il mestiere e, la prima volta che mi sono trovata sul palcoscenico, sapevo gi\u00e0 cosa fare\u00bb.\nBlake ha frequentato la Burbank High School a Burbank, dove era rappresentante d'istituto, nonch\u00e9 cheerleader e componente del \"glee club\" del liceo.\nCarriera.\nDebutta al cinema all'et\u00e0 di undici anni, con un piccolo ruolo nel film \"Sandman\", diretto da suo padre Ernie Lively. Quattro anni dopo, il fratello maggiore Eric la ritir\u00f2 da scuola per due mesi portandola con s\u00e9 in una \"tourn\u00e9e\" in tutta Europa, cercando di convincerla a intraprendere la carriera di attrice. L'intenzione iniziale di Lively era quella di frequentare la Stanford University, non essendo interessata alla recitazione, ma nell'estate del 2005, prima che lei iniziasse il suo ultimo anno di liceo, suo fratello Eric, a sua insaputa, le fece ottenere un'audizione per il ruolo di Bridget in \"4 amiche e un paio di jeans\", in cui recita insieme ad Alexis Bledel, America Ferrera e Amber Tamblyn; riesce a girare il film durante il suo ultimo anno di liceo.\nNel 2007 raggiunge la fama internazionale con \"Gossip Girl\", serie televisiva in cui recita la parte della protagonista Serena van der Woodsen, una ricca ragazza di New York tra problemi di amore, amicizie e feste. Nel 2008 riprende il ruolo di Bridget in \"4 amiche e un paio di jeans 2\"; inoltre recita accanto a Justin Long nella commedia \"Ammesso\" ed \u00e8 protagonista al fianco di Max Minghella del film indipendente \"Elvis and Anabelle\". Nonostante il successo televisivo continua a lavorare anche nel cinema con il film a episodi \"New York, I Love You\" e nel film \"La vita segreta della signora Lee\" di Rebecca Miller. In questi anni partecipa anche ad alcune puntate del programma TV \"Saturday Night Live\".\nNel 2010 \u00e8 tra i protagonisti di \"The Town\" di Ben Affleck, e la rivista \"Maxim\" la classifica al 4\u00ba posto nella sua \"Maxim Hot 100\". Nel 2011 recita in \"Lanterna Verde\", nel quale l'attrice \u00e8 co-protagonista, al fianco del futuro marito Ryan Reynolds, nel ruolo di Carol Ferris. Partecipa inoltre, insieme a Jessica Alba, al videoclip \"I Just Had Sex\" dei The Lonely Island ed Akon, e viene incoronata dalla rivista maschile \"AskMen\" come \"donna pi\u00f9 desiderata del mondo\". Sempre nello stesso anno, nel campo della moda, in febbraio lo stilista di calzature Christian Louboutin le dedica un paio di scarpe dal nome \"The Blake\", mentre in marzo diventa ambasciatrice della casa di moda Chanel. Ancora nello stesso anno la rivista \"Time\" la inserisce tra le 100 persone pi\u00f9 influenti al mondo nella sua lista \"Time 100\".\nNel 2012 \u00e8 protagonista del film \"Le belve\" di Oliver Stone. Nello stesso anno la casa di moda Gucci la sceglie come testimonial della fragranza \"Gucci Premi\u00e8re\", e per la quale gira un cortometraggio diretto da Nicolas Winding Refn. Nell'ottobre dell'anno successivo viene scelta come nuovo volto della \"L'Or\u00e9al Paris\". Nel luglio del 2014 lancia Preserve, un sito e-commerce di lifestyle con interessi rivolti in vari settori. Nello stesso anno appare nel cortometraggio \"On the Run Tour\" dei cantanti Beyonc\u00e9 e Jay-Z.\nIl 2015 rappresenta per l'attrice, dopo un anno di pausa dalla recitazione, il ritorno sul grande schermo: infatti \u00e8 protagonista di \"Adaline - L'eterna giovinezza\", dramma romantico a tinte fantasy diretto da Lee Toland Krieger. Tale interpretazione le vale una doppia candidatura ai Teen Choice Award, una People's Choice Awards e un'altra ai Saturn Award.\nNel 2016 \u00e8 protagonista del thriller \"Paradise Beach - Dentro l'incubo\": il film ha raccolto perlopi\u00f9 recensioni positive, risultando un successo al box office; tale interpretazione, elogiata dalla critica, le \u00e8 inoltre valsa una candidatura ai Teen Choice Awards. Sempre nello stesso anno prende parte a \"Caf\u00e9 Society\", diretto e scritto da Woody Allen, mentre nel 2018 \u00e8 protagonista con Anna Kendrick della commedia dark \"Un piccolo favore\". Nel 2020 \u00e8 protagonista di \"The Rhythm Section\", diretto da Reed Morano.\nVita privata.\nDal 2007 al 2010 \u00e8 stata legata al collega Penn Badgley, conosciuto sul set di \"Gossip Girl\".\nNel 2010, sul set di \"Lanterna Verde,\" ha conosciuto il collega Ryan Reynolds, a cui \u00e8 legata dall'ottobre 2011: la coppia, sposatasi nel settembre 2012, ha tre figlie nate rispettivamente nel 2014, nel 2016 e nel 2019.\nDoppiatrici italiane.\nNelle versioni in italiano delle opere in cui ha recitato, Blake Lively \u00e8 stata doppiata da:"}
{"id": "1331038", "revid": "10913618", "url": "https://it.wikipedia.org/wiki?curid=1331038", "title": "Gino il Pollo", "text": ""}
{"id": "1331040", "revid": "10913636", "url": "https://it.wikipedia.org/wiki?curid=1331040", "title": "Gino the Chicken lost in the net", "text": ""}
{"id": "1331050", "revid": "339392", "url": "https://it.wikipedia.org/wiki?curid=1331050", "title": "Saccaromiceti", "text": ""}
{"id": "1331052", "revid": "339392", "url": "https://it.wikipedia.org/wiki?curid=1331052", "title": "Saccaromicete", "text": ""}
{"id": "1331053", "revid": "118769511", "url": "https://it.wikipedia.org/wiki?curid=1331053", "title": "Massimo Mariotti", "text": "\u00c8 fratello maggiore di Enrico Mariotti.\nCarriera.\nCresce hockeysticamente nella squadra della sua citt\u00e0, il Circolo Pattinatori Grosseto, dove fa l'esordio in prima squadra nella stagione 1979-80 per portare poi a termine altre due stagioni in serie B. Si mette in vetrina nella vicina Follonica, facendo l'esordio nel campionato di hockey di serie A e agguantando subito la semifinale valevole lo scudetto (1982-83).\nLa consacrazione.\nLa stagione successiva compie il grande salto andando a giocare con il mitico Hockey Novara e la seconda annata piemontese (1985-86) \u00e8 quella della definitiva consacrazione. Vince tutto: Scudetto, Coppa Italia e coppa Cers, primo trofeo europeo della storia del club novarese. Dopo un'altra Coppa Italia si trasferisce per la stagione 1986-87 all'Hockey Club Monza, quindi passa all'Amatori Vercelli dove conquista la sua seconda Coppa Cers e ritorna nel 1988-89 all'Hockey Club Monza riuscendo nella doppietta Coppa Italia-Coppa Cers. La seconda parte degli anni ottanta \u00e8 ricca di soddisfazioni anche con la Nazionale del commissario tecnico Massari per il quale Massimo Mariotti \u00e8 un autentico pilastro (sempre presente dal 1983 al 1993). Nell'estate 1986 a Sertaozhino, in Brasile, si laurea campione del mondo per poi fare il bis nel 1988 a La Coruna (Spagna), spezzando quindi l'egemonia iberica nelle grandi competizioni.\nL'apice da atleta.\nNell'estate del 1989 si trasferisce al Seregno dove raggiunge il suo apice da giocatore: in tre anni vince una Coppa Cers e lo Scudetto, mentre in Nazionale si laurea campione d'Europa a Lodi dove viene eletto anche miglior giocatore della rassegna continentale. Partecipa sempre con l'Italia alle Olimpiadi del 1992 a Barcellona, dove vince la medaglia di bronzo a spese del Portogallo. Abbandona la nazionale nel 1993 all'indomani dei Campionati del Mondo di Sesto San Giovanni, dove l'Italia perde la finale. Dal 1992 al 1995 gioca di nuovo con l'Hockey Novara collezionando tre Scudetti, altrettante Coppe Italia e l'ennesima Coppa Cers. Poi tre stagioni a Vercelli e, nell'estate 1998, la scommessa .\nDopo un inseguimento lungo cinque stagioni arrivano la Coppa Italia e lo Scudetto, primi successi da allenatore-giocatore insieme ad una Coppa di Lega.\nIl Follonica degli \"Immarcabili\".\nNel 2004 passa al Follonica Hockey dove riscrive la storia del club maremmano e dell'hockey su pista italiano a suon di record e trionfi plasmando quella che passer\u00e0 alla storia come la pi\u00f9 vincente squadra della penisola. Nella prima stagione \u00e8 \"grande slam\" con la vittoria, in fila, di Coppa Italia, Coppa Cers e Scudetto, il primo del club di via Sanzio. In totale durante le sue cinque annate maremmane finiscono in bacheca 4 Scudetti, 5 Coppe Italia, 3 Supercoppe Italiane, la sesta Coppa Cers personale e, soprattutto, la Champions League e la Coppa Intercontinentale.\nLa prima Champions \"italiana\".\nPer la prima volta nella storia dell'hockey su pista una squadra italiana vince la Champions League: il Consorzio Etruria Follonica a Torres Novas, in Portogallo, sconfigge prima il Porto (9-4), quindi il Reus (3-2) laurendosi il 6 maggio 2006 campione d'Europa per club \n. A completare il trionfo la vittoria sul Noia (4-3) a titolo ormai conquistato. Dopo tanti assalti falliti, Massimo Mariotti raggiunge la vittoria tanto ambita da tutto il movimento . Da antologia, nel turno preliminare della competizione, l'eliminazione del Barcellona dei record: decisiva la vittoria per 4-1 a Follonica. Di seguito i giocatori della rosa che si sono conquistati il titolo di \"Immarcabili\" salendo sul tetto d'Europa prima e del mondo poi .\nIl ritorno in pista e poi in panchina.\nDopo la \"rottura\" con il club follonichese, nel 2009-10 non ha allenato, ma ha partecipato come giocatore alla vittoria del campionato di serie B con il Castiglione tornando in pista all'et\u00e0 di 46 anni. A inizio luglio l'accordo con il Cgc Viareggio.\nIl ciclo vincente a Viareggio.\nCon il Cgc Viareggio alza al cielo la Coppa Italia, primo successo nella storia del club, e torna a giocare segnando due reti il 22 febbraio (Viareggio-Giovinazzo 14-8). Quindi completa l'opera il 7 giugno 2011 vincendo il primo scudetto nella storia del CGC Viareggio (undicesimo personale) con un netto 3-0 al Valdagno. Con il club bianconero centra altre due finali per lo scudetto vincendo poi nell'ottobre 2013 la Supercoppa Italiana per poi disputare a fine gennaio 2014 un'altra finale di Coppa Italia.\nLa rifondazione azzurra e l'impresa di Alcobendas.\nSoprannominato prima \"Stallone Maremmano\u201d, poi \"Faraone\" e ultimamente \"Mister Hockey\" (dal titolo della sua biografia), per compagni e amici \u00e8 sempre il \u201cMario\u201d. Da allenatore ha guidato anche la Nazionale Italiana ottenendo un argento europeo nel 2004 per poi essere richiamato - parallelamente al ruolo di allenatore del Cgc Viareggio - come ct azzurro a fine 2010 centrando il quinto posto nel Mondiale di San Juan (settembre 2011). Ha portato la selezione italiana a centrare il bronzo nei campionati Europei di Paredes (settembre 2012) e il quinto posto nei campionati Mondiali in Angola (settembre 2013). Straordinaria l'impresa da leggenda scritta ad Alcobendas, in Spagna. L'Italia dopo aver battuto Svizzera e Germania impone il pareggio alla Spagna (2-2) interrompendo una striscia di vittorie lunga 61 incontri, vince con il Portogallo (3-2) dieci anni dopo l'ultima volta e supera in rimonta la Francia (5-4) diventando, grazie al concomitante pareggio tra Spagna e Portogallo, campione d'Europa.\nRecord.\nHa disputato in totale 21 finali scudetto (undici di fila, di cui nove da giocatore) in 29 edizioni di play off (di cui 27 consecutive) alle quali ha preso parte.\nIn campo internazionale ha il record di Coppe CERS conquistate (6, nessuno come lui), ha vinto una Eurolega (competizione a invito, dimostrativa) ed \u00e8 l'unico allenatore italiano ad aver vinto una Champions League e una Coppa Intercontinentale.\nCon la maglia della nazionale italiana ha partecipato a sei edizioni dei campionati del mondo (vincendo quelle del 1986 e del 1988) e ha conquistato il titolo europeo a Lodi nel 1990. Ha preso parte alle Olimpiadi del 1992 a Barcellona, con l'hockey su pista ammessa come disciplina dimostrativa: vinse la medaglia di bronzo. Da tecnico azzurro ha vinto titolo europeo ad Alcobendas nel 2014.\nDa giocatore vanta 1.298 gol in competizioni ufficiali: 1.175 nei club e 123 in Nazionale. Vanta 25 stagioni consecutive disputate nelle coppe europee (dieci in Champions League, sei in Coppa dei Campioni, otto in Coppa Cers e una in Coppa delle Coppe).\nIl libro.\nMassimo Mariotti \u00e8 anche il primo personaggio dell'hockey su pista a cui sia stata dedicata una biografia (autorizzata). \"Mister Hockey - La storia di Massimo Mariotti\" \u00e8 il libro scritto dai giornalisti Nicola Uras e Matteo Alfieri (Sb Editore, 2009) sulla figura di Mariotti, giocatore e allenatore."}
{"id": "1331054", "revid": "1318658", "url": "https://it.wikipedia.org/wiki?curid=1331054", "title": "Assedio di Padova", "text": "L'assedio di Padova, avvenuto tra il 15 e il 30 settembre del 1509 fu uno dei maggiori episodi militari della prima fase della guerra della Lega di Cambrai.\nI veneziani catturano Padova.\nIl 5 giugno del 1509, la ritirata delle truppe veneziane incalzate da Francesi e Imperiali aveva provocato la resa di Padova a questi ultimi.\nIntorno all'11 luglio, tuttavia, alcuni strani movimenti avevano iniziato a preannunciare la contromossa della Serenissima. Il potente Consiglio dei Dieci aveva preso a ricevere dalla Terraferma messi segreti, trasportati nottetempo a Palazzo Ducale e a lungo intrattenutisi alla presenza del Doge Leonardo Loredan e degli stessi Dieci, mentre aveva preso a circolare la voce che si stesse preparando la riconquista di Padova.\nLa sera del 16 luglio, mentre da tutta la laguna e dall'Arsenale di Venezia un intenso traffico di imbarcazioni si concentrava sul porto di Lizzafusina, sbarcandovi uomini e materiali in gran quantit\u00e0, e le guardie dei Dieci impedivano l'uscita di ogni altra imbarcazione da Venezia, il provveditore Andrea Gritti, proveniente da Treviso con un contingente di Stradioti, si present\u00f2 verso le otto alla Porta Codalunga di Padova.\nCon lo stratagemma del finto arrivo di tre carri carichi di frumento la porta era stata aperta e bloccata con uno degli stessi carri, arrestatosi nel mezzo del ponte levatoio: la cavalleria veneziana fece cos\u00ec irruzione, costringendo il presidio di lanzichenecchi assoldato dall'Imperatore Massimiliano I a rinchiudersi nel castello, mentre le campane annunciavano il ritorno sulla citt\u00e0 del vessillo di San Marco.\nLa mattina del 17 luglio anche le altre forze veneziane, comandate dal patrono dell'Arsenale Nicol\u00f2 Pasqualigo, irruppero in citt\u00e0. Nonostante gli sforzi dei comandanti veneziani, le case e i beni di quanti avevano sostenuto il potere degli Imperiali vennero date al sacco.\nAssedio.\nAgli inizi di agosto del 1509, Massimiliano part\u00ec da Trento con un esercito composto da circa 35.000 uomini e punt\u00f2 a sud verso i territori veneziani; nel frattempo le sue forze furono affiancate da contingenti francesi e papali.\nA causa della carenza di cavalli e di un'errata organizzazione generale, l'armata imperiale giunse a Padova solo a met\u00e0 settembre, concedendo cos\u00ec tempo utile a Niccol\u00f2 di Pitigliano per concentrare quello che rimaneva dell'esercito veneziano dopo la Battaglia di Agnadello, nonch\u00e9 varie compagnie di volontari provenienti dalla citt\u00e0 di Venezia.\nL'assedio inizi\u00f2 il 15 settembre. Per due settimane l'artiglieria imperiale e francese bombard\u00f2 la citt\u00e0 riuscendo a far breccia nelle mura, tuttavia, quando gli assedianti riuscirono ad entrare nell'abitato, le truppe veneziane condussero con accesa determinazione la resistenza.\nIl 30 settembre Massimiliano, non potendo pi\u00f9 pagare i suoi mercenari, abbandon\u00f2 l'assedio, lasciando un piccolo distaccamento in Italia guidato dal Duca di Anhalt e si ritir\u00f2 in Tirolo con gran parte dell'armata.\nConseguenze.\nLa sconfitta fu un duro colpo per Massimiliano ed in conseguenza di ci\u00f2 il Sacro Romano Impero non pot\u00e9 pi\u00f9 tentare un'altra invasione in Italia fino al 1516."}
{"id": "1331058", "revid": "599013", "url": "https://it.wikipedia.org/wiki?curid=1331058", "title": "Jos\u00e9 David de Gea", "text": "Carriera.\nPer quanto riguarda le competizioni del motomondiale ha partecipato a varie stagioni, tra il 1995 e il 2006, cimentandosi in quasi tutte le classi, con l'esordio avvenuto in qualit\u00e0 di wild card in occasione del Gran Premio motociclistico d'Europa 1995 nella classe 125. Nel 2001 giungendo terzo nel Gran Premio d'Olanda nella classe 250, dopo essere partito diciottesimo in griglia, ottenendo il suo unico podio nel motomondiale, che va a coincidere con l'unico podio stagionale di Yamaha nella classe di mezzo.\nVi sono da registrare inoltre le presenze nel campionato mondiale Supersport del 1999 nel team Ten Kate Racing e nelle edizioni del 2002 e 2008, nonch\u00e9 due presenze nel campionato mondiale Superbike 2006 con una CBR1000RR del team Honda BQR. Ha partecipato inoltre a varie edizioni del campionato spagnolo di velocit\u00e0, vincendolo quattro volte nella classe F\u00f3rmula Extreme (nel 2003, 2005, 2006 e 2007)."}
{"id": "1331070", "revid": "547034", "url": "https://it.wikipedia.org/wiki?curid=1331070", "title": "Chiostro di Santa Maria a Caponapoli", "text": "Il Chiostro di Santa Maria a Caponapoli o anche il Chiostro della Maternit\u00e0 \u00e8 un chiostro monumentale di Napoli adiacente alla chiesa di Santa Maria delle Grazie Maggiore a Caponapoli, nel largo omonimo. La sua seconda denominazione \u00e8 determinata per l'iscrizione posta sul porticato d'ingresso a tutte le donne in attesa.\nA pianta rettangolare \u00e8 delimitato da sei arcate per quattro poggianti su pilastri di piperno. Le volte a crociera portano decorazioni floreali e motivi orientaleggianti, mentre gli affreschi delle lunette raffigurano alcuni episodi della vita di Sant'Onofrio. \nNel chiostro erano solito riunirsi i membri dell'Accademia degli Oziosi, tra cui Giovanni Battista Marino, Giovanni Battista Della Porta e Ascanio Filomarino.\nL'epoca di fondazione dell'edificio risale al XVI secolo, a opera degli Eremitani Girolamini, detti anche Pisani per la loro provenienza. L'Ordine rimase fino al 1799; con il decennio francese ebbe inizio la progressiva soppressione del monastero che nel 1809 venne inglobato dal Complesso degli Incurabili diventando parte di esso."}
{"id": "1331083", "revid": "1305772", "url": "https://it.wikipedia.org/wiki?curid=1331083", "title": "Vathek", "text": "Vathek pu\u00f2 riferirsi a:"}
{"id": "1331085", "revid": "831312", "url": "https://it.wikipedia.org/wiki?curid=1331085", "title": "Japan Cup (ciclismo)", "text": "La Japan Cup \u00e8 una corsa in linea maschile di ciclismo su strada, che si svolge annualmente in Giappone. \u00c8 inserita nel calendario dell'UCI ProSeries categoria 1.Pro.\nStoria.\nLa gara si svolge annualmente, dal 1992, lungo il circuito di Utsunomiya, che aveva gi\u00e0 ospitato i Campionati del mondo nel 1990 (prima e fino ad ora unica edizione della rassegna iridata svoltasi in Giappone).\nInserita originariamente nel calendario internazionale come evento 1.4, tenendo conto delle graduatorie di classificazione da parte dell'Unione Ciclistica Internazionale, la corsa \u00e8 rapidamente cresciuta di importanza diventando un traino per la promozione del ciclismo nel paese del sol levante. Nel 1996 ha fatto parte del circuito della Coppa del mondo di ciclismo su strada, in quella occasione la vittoria arrise allo svizzero Mauro Gianetti, oggi viene classificata evento 1.HC. Rappresenta tuttora la corsa in linea pi\u00f9 importante del panorama ciclistico giapponese, e asiatico in generale, e la competizione ciclistica asiatica, tenuto conto anche dei nomi che figurano nell'albo d'oro, dotata di maggior storia, importanza e fascino.\nIl record di vittorie, con tre affermazioni a testa, lo detengono gli italiani Claudio Chiappucci (tutti successi consecutivi) e Sergio Barbero (due dei quali consecutivi); solo altri due ciclisti sono riusciti a centrare la vittoria in pi\u00f9 di un'occasione: l'australiano Nathan Haas e l'italiano Damiano Cunego, che si sono aggiudicati la competizione per due volte. L'Italia \u00e8 la nazione con pi\u00f9 vittorie complessive, con tredici affermazioni in venticinque edizioni, segue l'Australia con tre e il Belgio con due. Attualmente solo cinque ciclisti giapponesi sono saliti sul podio, ma solamente uno di essi \u00e8 riuscito ad aggiudicarsi la gara: si tratta di Yoshiyuki Abe, trionfatore nel 1997. Talatro da quella data per ritrovare un ciclista nipponico sul podio bisogner\u00e0 attendere il 2010 quando Yusuke Hatanaka concluse terzo.\nIl percorso vallonato, con la presenza di un impegnativo strappo finale, agevola la spettacolarit\u00e0 e i ciclisti favoriti sono quelli adatti alle classiche o dotati di caratteristiche da scalatore. L'edizione pi\u00f9 lunga \u00e8 stata la prima, 1992, quando vennero percorsi 184,5\u00a0km mentre la pi\u00f9 corta quella del 2015 con una distanza di 144,2\u00a0km. A partire dalla edizione del 1997, e fino al 2014, la distanza della corsa si \u00e8 assestata sui 151,3\u00a0km.\nLa media pi\u00f9 elevata venne realizzata nel 1996 con 39,739\u00a0km/h, la pi\u00f9 bassa nel corso della prima edizione con 33,292\u00a0km/h. Se si tiene invece conto della distanza \"classica\" di 151,3\u00a0km, a partire dal 1997 e fino al 2014, la media pi\u00f9 elevata fu registrata nel 2006 con 38,095\u00a0km/h, si tratt\u00f2 dell'unica edizione conclusa sotto le quattro ore di gara (con eccezione del 2015), mentre la pi\u00f9 bassa venne raggiunta nel 2013 con 34,257\u00a0km/h, in quest'ultima occasione i ciclisti furono fortemente vessati dal maltempo.\nAlbo d'oro.\n\"Aggiornato all'edizione 2019.\"\nStatistiche.\nVittorie per nazione.\n\"Aggiornato all'edizione 2019.\""}
{"id": "1331086", "revid": "1318658", "url": "https://it.wikipedia.org/wiki?curid=1331086", "title": "Acetogenesi", "text": "L'acetogenesi \u00e8 un processo attraverso il quale l'acetato viene prodotto dalla CO2 e da una fonte di elettroni (ad esempio: H2, CO, formiato, ecc.) da parte di batteri anaerobici attraverso la via acetil-CoA o Wood-Ljungdahl riduttiva. Le diverse specie batteriche che sono in grado di acetogenesi sono denominate collettivamente acetogeni. Alcuni acetogeni possono sintetizzare l'acetato in modo autotrofico da anidride carbonica e gas idrogeno.\nScoperta.\nNel 1932 furono scoperti organismi che potevano convertire il gas idrogeno e il biossido di carbonio in acido acetico. Il primo batterio acetogenico, il \"Clostridium aceticum\", fu scoperto nel 1936 da Klaas Tammo Wieringa.\nUna seconda specie, la \"Moorella thermoacetica\", ha suscitato grande interesse quando \u00e8 stata isolata per la sua capacit\u00e0 di convertire il glucosio in tre moli di acido acetico.\nBiochimica.\nIl precursore dell'acido acetico \u00e8 il tioestere Acetil-coenzima A. Gli aspetti chiave della via acetogenica sono diverse reazioni che includono la riduzione del biossido di carbonio al monossido di carbonio e l'attacco del monossido di carbonio a un gruppo metilico. Il primo processo \u00e8 catalizzato da enzimi chiamati monossido di carbonio deidrogenasi. L'accoppiamento del gruppo metilico (fornito dalla metilcobalamina) e il CO \u00e8 catalizzato da acetil CoA sintetasi. \n2 CO2 + 4 H2 \u2192 CH3COOH + 2H2O\nApplicazioni.\nIl metabolismo unico degli acetogeni ha un significato negli usi biotecnologici. Nelle fermentazioni di carboidrati, le reazioni di decarbossilazione implicano la perdita di carbonio in anidride carbonica. Questa perdita \u00e8 un problema con un aumento della necessit\u00e0 di ridurre al minimo le emissioni di CO2, cos\u00ec come una concorrenza di successo per i combustibili fossili con produzione di biocarburanti limitata dal valore monetario. Gli acetogeni possono fermentare il glucosio senza alcuna emissione di CO2 e convertirlo in 3 acetati, che possono teoricamente aumentare la resa del prodotto del 50%. L'acetogene non sostituisce la glicolisi con una via diversa, ma \u00e8 piuttosto utilizzata catturando CO2 dalla glicolisi e trasferendola attraverso l'acetogenesi."}
{"id": "1331089", "revid": "767487", "url": "https://it.wikipedia.org/wiki?curid=1331089", "title": "Family Man (Black Flag)", "text": "Family Man \u00e8 il terzo album in studio dei Black Flag, band Hardcore punk statunitense.\n\u00c8 stato registrato con le tracce sul lato A tutte \"parlate\" solo da Henry Rollins, tranne Armageddon Man nel quale Henry Rollins canta con la base musicale. Il lato B invece contiene solo tracce strumentali.\nL'album segna l'ingresso in formazione della bassista Kira Roessler.\nTracce.\nLato A.\nTutte le tracce del lato A sono state scritte da Henry Rollins, tranne l'ultima."}
{"id": "1331094", "revid": "2004835", "url": "https://it.wikipedia.org/wiki?curid=1331094", "title": "Capo Saragnano", "text": "Capo Saragnano (od anche Caposaragnano) \u00e8 una frazione del comune di Baronissi, in provincia di Salerno.\nGeografia fisica.\nSorge in collina ai piedi del monte Diecimari (sede del parco regionale omonimo), a met\u00e0 strada fra Capriglia e Saragnano, raggiungibile mediante la Strada Provinciale 301 \"Saragnano-Capo Saragnano\". \nPer questa sua posizione la piccola frazione \u00e8 un punto di partenza per escursioni nel parco che ricopre una vasta area, comprendente anche parte del territorio comunale di Cava de' Tirreni. Il comune metelliano \u00e8 ad essa collegato attraverso un sentiero che sbocca nella frazione di Santa Lucia.\nLe localit\u00e0 rurali site a Capo Saragnano sono \"Lucarelli\" e \"Palmatelle\", inoltre essa conta una contrada sulla strada del monte, chiamata \"Cavatelle\".\nDa Baronissi dista 3\u00a0km, 5 da Pellezzano, 7 da Mercato San Severino e circa 10 da Salerno.\nManifestazioni religiose.\nL'antica chiesa, situata al centro del paese, \u00e8 dedicata alla Madonna del Carmine. Molto suggestiva \u00e8 la festa della patrona (16 luglio o domenica immediatamente successiva) con annessa declamazione della preghiera alla Madonna da parte di una fanciulla del posto, seguita da una processione religiosa che ancora oggi vede la partecipazione di numerose persone con ancora donne a piedi scalzi .Questa passa per la parte antica di Baronissi fino ad arrivare in citt\u00e0 dove poi arriver\u00e0 al confine della vicina Capriglia e poi risalir\u00e0 per arrivare la chiesa . Durante la Processione viene recitato il dialetto e a fine di ogni mistero , si dicono delle imprecazioni in dialetto . Questa festa \u00e8 una delle feste p\u00f9 antiche e pi\u00f9 sentite della citt\u00e0 di Baronissi\nUn'altra manifestazione , pur essendo piccola \u00e8 la festa di Santa Lucia . La Giornata delle festa \u00e8 composta dal mattino dalle Sante messe , Nel pomeriggio un concerto dei ragazzi/e delle scuole elementari o medie e poi a seguire la santa messa solenne . Sul sagrato il comitato vende zeppole e caldaroste . La serata si conclude con l'arrivo di Santa Lucia a Cavallo : una ragazza (vestita da Santa Lucia) che viene su un cavallo , che si ferma prima nella piazza e che poi entra in chiesa a distribuire caramelle a i Bambini"}
{"id": "1331096", "revid": "1259603", "url": "https://it.wikipedia.org/wiki?curid=1331096", "title": "Repressione del dissenso nell'Italia fascista", "text": "La repressione del dissenso nell'Italia fascista indica l'attivit\u00e0 posta dal regime fascista in Italia durante il ventennio tesa a reprimere qualunque manifestazione di dissenso o comunque contraria al regime e alla sua ideologia.\nIl contesto storico e la \"fascistizzazione\" delle istituzioni.\nLa situazione del periodo del primo dopoguerra si pu\u00f2 trarre anche da un'intervista con Giuseppe Di Vittorio di Felice Chilanti:\nRiguardo al periodo fra le due guerre particolarmente significativo \u00e8 il seguente scritto tratto dal sito internet del Ministero dell'Interno:\nLe premesse alla completa \"fascistizzazione\" dei corpi e degli organi di repressione dello Stato sotto il regime fascista sono chiarite poi nel discorso dello stesso Benito Mussolini, tenuto il 26 maggio 1927:\nIl fascismo attu\u00f2 una serie di riforme nei confronti delle varie forze dell'ordine operanti nel paese, nel 1922 fu costituita la Milizia volontaria per la Sicurezza Nazionale sciogliendo il Corpo delle Guardie Regie di pubblica sicurezza e il corpo degli agenti investigativi che furono assorbiti nei Carabinieri salvo poi nel 1923 ricostituire il Corpo degli agenti di pubblica sicurezza che riprendeva se non altro la tradizione dei disciolti corpi, in parte anche per riguadagnare il consenso presso le forze dell'ordine, molto abbassato dallo scioglimento precedente (che aveva collateralmente minato anche l'armonia interna fra i carabinieri, nei quali erano stati indiscriminatamente versati gli ex-poliziotti). La MVSN assorb\u00ec il Corpo delle guardie forestali creando la Milizia nazionale forestale. Nel ventennio quindi venne a crearsi una diarchia tra le varie forze dell'ordine, che ebbe nel 1943 non poche ripercussioni sulla fine del regime; fedeli al sovrano erano i Reali Carabinieri e la Regia Guardia di Finanza, mentre erano fedeli al Duce la MVSN, il Corpo degli Agenti di Pubblica Sicurezza e l'Ovra, la polizia politica segreta.\nIl contributo dell'\"Arma dei Carabinieri\".\nMussolini tuttavia non si fidava appieno dell'esercito, nel quale vi erano state grosse defezioni di soldati postisi al fianco dell'ala anarco-bolscevico-sovversiva degli Arditi di Trieste poi confluiti negli Arditi del Popolo insieme ai legionari dell'Impresa di Fiume, e dei Bersaglieri di Ancona. A disturbare Mussolini era stato anche il familiarizzare fra soldati e rivoltosi nella difesa di Parma del 1922. N\u00e9 Mussolini poteva fidarsi delle associazioni di reduci e dei loro legami con settori militari, in cui vi erano personalit\u00e0 monarchiche antifasciste, incluso Pietro Badoglio.\nFra il personale rimosso nelle circostanze indicate da Mussolini nel suo discorso, vi erano anche Guido Jurgens (per i fatti di Sarzana), capitano dei carabinieri; Federico Fusco (vedi Difesa di Parma del 1922), prefetto di Parma; Vincenzo Trani, ispettore generale di pubblica sicurezza, a cui \u00e8 stato poi dedicato il film tratto dal libro \"Un poliziotto per bene\" di Luigi Faccini.\nLa citazione che segue, da Renzo De Felice, testimonia quanto Mussolini riusc\u00ec a rendere efficace quanto aveva programmato (vedi anche fascismo e questione ebraica):\nGli altri corpi di polizia.\nCorrelazioni fra l'operato dei corpi di polizia e le azioni del nascente antifascismo sono testimoniate dal libro di Angelo Tasca \"Nascita e avvento del fascismo - Il fascismo. Inchiesta socialista sulle gesta dei fascisti in Italia\" (Edizioni Avanti!, Milano, 1968), ristampa di un volume pubblicato nel 1921 sempre dalle Edizioni Avanti! che successivamente si occuperanno anche del libro che illustra la rivolta popolare antifascista del 30 giugno 1960 di Genova.\nPer quanto riguarda gli altri corpi di polizia, mentre se i carabinieri, seppur in maniera minoritaria parteciparono alla Resistenza, durante il susseguirsi degli eventi per quanto riguarda gli altri corpi di polizia l'asservimento al regime fascista fu totale, escludendo pochi casi ormai ben documentati. Giovanni Palatucci, probabilmente venduto ai nazisti da qualche suo collega (si evince dalla sua storia), ebbe contatti con la Resistenza solo per organizzare la fuga di ebrei nel suo umanissimo e rischiosissimo lavoro che port\u00f2 alla salvezza di migliaia di appartenenti alla gente ebraica.\nEttore Troilo, nel dopoguerra, la cui rimozione da prefetto di Milano per i suoi contatti con la Resistenza di matrice azionista, provocher\u00e0 una sommossa. Mentre nella fase dell'ascesa del fascismo ci saranno i casi dell'ispettore generale Vincenzo Trani e del prefetto Federico Fusco, uomini assolutamente non di sinistra ma non graditi al fascismo per la loro applicazione imparziale delle leggi, che verranno epurati.\nIl corpo di polizia, sviluppatissimo durante il fascismo, annoverer\u00e0 al suo interno le pi\u00f9 tristemente note bande di torturatori (che operavano nelle altrettanto tristemente note \"ville tristi\"): erano affiliate alla pubblica sicurezza dalla banda Koch, il cui capo fu appunto eliminato dai carabinieri, alla banda Collotti e alla banda Carit\u00e0 ai torturatori della Casa dello studente di Genova o al tristemente noto a Genova prefetto Carlo Emanuele Basile con i suoi \"editti\" di deportazione di operai e tecnici in Germania.\nL'ex prefetto Carlo Emanuele Basile, nel dopoguerra sar\u00e0, per la sua presenza a Genova onde presiedere il congresso missino, una delle cause scatenanti la rivolta antifascista di Genova del 30 giugno 1960.\nPer tale vicenda di Genova scriver\u00e0 Sandro Pertini nella presentazione del libro \"A Genova non si passa\" di Francesco Gandolfi (edizioni L'Avanti! del 1960), libro dedicato alla rivolta antifascista di Genova:\nRepressione delle critiche alle singole decisioni governative.\nIl fascismo represse anche le critiche su singoli aspetti dell'attivit\u00e0 di governo e non risparmi\u00f2 l'alta societ\u00e0 del tempo. Ad esempio, uno dei massimi esponenti dell'imprenditoria degli anni venti, Riccardo Gualino, pur non avendo posizioni antigovernative, critic\u00f2 la politica economica fascista di rivalutazione della lira sul dollaro (Quota 90) e per questo nel 1931 venne condannato al confino.\nGli omicidi Rosselli e Schiavi.\nSull'uccisione di Carlo e Nello Rosselli \u00e8 interessante produrre questo estratto:\nFra gli organizzatori sar\u00e0 implicato anche Mario Roatta, protagonista di una rocambolesca e inspiegabile fuga, nel dopoguerra, della prigione.\nE ancora, il metodo utilizzato contro Lea Schiavi ricorda il complotto ordito nel 1937 nell'ambito del Ministero degli Esteri (Galeazzo Ciano) e del SIM (il colonnello dei carabinieri Santo Emanuele) per togliere di mezzo Carlo Rosselli. Anche in quel caso, subito dopo l'assassinio, fonti fasciste tirano in campo inesistenti responsabilit\u00e0 sovietiche, in cui \u00e8 implicato il colonnello dei carabinieri Santo Emanuele.\nTra i personaggi pi\u00f9 influenti nel campo delle operazioni internazionali spicca la figura del colonnello dei carabinieri Ugo Luca, veterano nel campo delle operazioni coperte, attivo sin dalla grande guerra nei servizi speciali e specialista del Medioriente.\nProfondamente turbata dalla visione delle persecuzioni razziali, decide di opporsi, per quanto le \u00e8 possibile, alla guerra dell'Asse. A Bucarest conosce l'americano Winston Burdett, corrispondente della Columbia Broadcasting Corporation, col quale si fidanza e avvia un'attivit\u00e0 informativa in favore degli angloamericani.\nLa donna lavora per la Transradio Press, con lo spirito di una combattente contro i nazifascisti; attivista del Movimento Libera Italia (Free Italy Movement), ne diviene propagandista nei circoli dell'emigrazione.\nIl SIM accredita (\"per l'omicidio di Lea Schiavi\") una matrice sovietica, ma le autorit\u00e0 russe smentiscono categoricamente ogni loro coinvolgimento. Prende forza la tesi dei mandanti italiani, ovvero del controspionaggio in combutta con elementi della rappresentanza diplomatica di Ankara: il principale indiziato \u00e8 il colonnello Ugo Luca, \"addetto commerciale\" dell'ambasciata d'Italia in Turchia.\nIl 21 aprile 1945 Burdett si reca a Roma e denunzia alla magistratura l'ufficiale dei carabinieri; costui, alla presenza del funzionario dell'ambasciata di Ankara Lauro Laurenti, avrebbe \"per ben due volte dichiarato che egli era personalmente responsabile per avere, in seguito ad istruzioni pervenutegli da Roma, organizzato l'assassinio di Lea Schiavi, notoria antifascista\".\nInoltre i nuovi mezzi di comunicazione facilitano la repressione a danno dell'antifascismo:\nInvece, per quanto riguarda l'avvento del fascismo\nVa ricordato che carabinieri, al comando del capitano Guido Jurgens, e Arditi del Popolo impartirono una pesante sconfitta agli squadristi fascisti calati per \"dare una lezione\" ai \"sovversivi\" della roccaforte spezzina.\nAltrettanto chiaro \u00e8 il giudizio su Benito Mussolini sul metodo usato per la presa del potere, si legge sempre nel sito web dei Carabinieri:\nSempre dal sito dell'Arma si trae anche un'informazione su come componenti della chiesa si fossero organizzate in modo militare contro il \"sovvertivismo\"\nAnche in colonia la situazione era di repressione verso qualunque ideologia non fosse conforme al fascismo:\nE ancora\nI campi di internamento.\nVa considerato anche che un certo numero di campi concentramento italiani furono retti o ebbero la partecipazione di carabinieri. Particolare importanza ha il periodo in cui i campi di concentramento italiani furono allestiti. Di certo, otto campi di concentramento fascisti e/o nazifascisti furono retti da carabinieri:\nUna testimonianza, quella di Slavko Malnar\nSecondo studi recenti fra i campi di internamento che ebbero la partecipazione dei carabinieri vi furono anche quelli di Campagna, in provincia di Salerno, ovvero i campi denominati Campo San Bartolomeo e Campo della Concezione:\nE ancora:\nSui lager della Toscana dimenticati:\nRiguardo alla situazione nel Mezzogiorno d'Italia:\nPer quanto riguarda la generalit\u00e0 dell'immediato dopoguerra dall'analisi di Mario Coglitore, autore del libro \"La notte dei gladiatori, omissioni e silenzi della Repubblica\", (Calusca edizioni, Padova 1992) scrive: \nUn caso collegato alla situazione sopradescritta \u00e8 quello relativo al prefetto Ettore Troilo, ad esempio, cio\u00e8 la successiva epurazione dai corpi di polizia di coloro che avevano avuto legami e/o erano stati appartenenti alla Resistenza. Interessante risulta altres\u00ec quanto scrive il sito dei bersaglieri in merito alle mancate epurazioni di fascisti e facili amnistie all'interno degli organi di polizia e dei servizi:"}
{"id": "1331099", "revid": "111573513", "url": "https://it.wikipedia.org/wiki?curid=1331099", "title": "Chiostro di Sant'Agnello", "text": "Il Chiostro di Sant'Agnello \u00e8 un chiostro monumentale di Napoli ubicato in piazzetta Sant'Agnello.\nEsso sorge sul punto pi\u00f9 alto della citt\u00e0 antica.\nOggi il chiostro risulta danneggiato, ma sono sopravvissute le arcate in piperno.\nNel 1809 sub\u00ec il processo di soppressione."}
{"id": "1331101", "revid": "767487", "url": "https://it.wikipedia.org/wiki?curid=1331101", "title": "Amy Lowell", "text": "Biografia.\nNata in una delle pi\u00f9 importanti famiglie di Boston (uno dei suoi fratelli fu Percival Lowell, un famoso astronomo che ipotizz\u00f2 l'esistenza del pianeta nano Plutone), Amy Lowell compens\u00f2 la mancanza di una istruzione universitaria, ritenuta non appropriata per una donna del suo rango, con l'avidit\u00e0 delle sue letture, che la port\u00f2 tra l'altro a una bibliofilia quasi ossessiva. Nel 1902, ispirata da una \"performance\" di Eleonora Duse cui aveva assistito in Europa, inizi\u00f2 a comporre poesie. Il suo primo lavoro fu pubblicato nel 1910 sulla rivista \"The Atlantic Monthly\", e la prima raccolta, \"A Dome of Many-Coloured Glass\", usc\u00ec due anni pi\u00f9 tardi.\nAmy Lowell fu legata sentimentalmente all'attrice Ada Dwyer Russell, che fu anche ispiratrice e musa erotica di molti dei suoi versi. Suo principale riferimento poetico fu invece Ezra Pound, che la Lowell conobbe personalmente nel corso di un viaggio in Inghilterra e che divenne subito, oltre che il maggiore ispiratore, anche il maggior critico del suo lavoro.\nAmy Lowell mor\u00ec per una emorragia cerebrale all'et\u00e0 di 51 anni, nel 1925. L'anno successivo, le fu conferito il premio Pulitzer per la poesia per il suo lavoro \"What's O'Clock\". A lungo dimenticata, la poetessa \u00e8 stata recentemente oggetto di rivalutazione critica."}
{"id": "1331113", "revid": "3082", "url": "https://it.wikipedia.org/wiki?curid=1331113", "title": "Evagrio lo Scolastico", "text": ""}
{"id": "1331120", "revid": "228587", "url": "https://it.wikipedia.org/wiki?curid=1331120", "title": "Innisfail", "text": ""}
{"id": "1331124", "revid": "287204", "url": "https://it.wikipedia.org/wiki?curid=1331124", "title": "Milton Keynes (borough)", "text": "Milton Keynes \u00e8 un borough e autorit\u00e0 unitaria del Buckinghamshire (contea cerimoniale), Inghilterra, Regno Unito, con sede nella citt\u00e0 omonima.\nStoria.\nL'autorit\u00e0 fu creata come distretto con il Local Government Act 1972, il 1\u00ba aprile del 1974 dalla fusione dei distretti urbani di Bletchley, Newport Pagnell e Wolverton con il Distretto rurale di Newport Pagnell e parte del Distretto rurale di Wing all'interno della zona di New Town designata. Il consiglio distrettuale ha chiesto e ottenuto lo status di Borough nel 1974.\nIn origine era uno dei cinque distretti non metropolitane di Buckinghamshire, ma il 1\u00ba aprile 1997 in una raccomandazione della Commissione del governo locale per l'Inghilterra \u00e8 diventato un'autorit\u00e0 unitaria autonoma, indipendente dal Buckinghamshire County Council.\nParrocchie.\nL'area urbana del capoluogo copre il 33% dell'area del borough ed il 90% della popolazione. Le parrocchie (con i relativi distretti elencati) sono:\nLe parrocchie dell'area rurale (66% della superficie e 10% della popolazione) sono:"}
{"id": "1331131", "revid": "1745361", "url": "https://it.wikipedia.org/wiki?curid=1331131", "title": "Pioggia.Rosso.Acciaio", "text": "Pioggia.Rosso.Acciaio \u00e8 il 5\u00ba album di studio dei Delta V, primo (e unico) pubblicato dalla Virgin. La formazione della band per questo disco vede il ritorno (attesi da molti) di Francesca Tour\u00e9 e l'ingresso ufficiale di Fefo Forconi, che gi\u00e0 aveva accompagnato il gruppo dal vivo.\nLa canzone \"Indivisibile\" \u00e8 la continuazione \"dance\" di \"Invisibile\". In \"San Babila ore 20\" la voce che legge un comunicato \u00e8 di Angela Baraldi, che gi\u00e0 aveva collaborato con il gruppo in \"Psychobeat\"."}
{"id": "1331151", "revid": "124426014", "url": "https://it.wikipedia.org/wiki?curid=1331151", "title": "Luigi Cozzi", "text": "Biografia.\nAttivo nel fandom fantascientifico italiano dalle sue origini, nel 1962 crea quella che \u00e8 considerata la prima fanzine italiana del genere, \"Futuria Fantasia\". L'esordio alla regia avviene nel 1969, con la pellicola fantascientifica \"Il tunnel sotto il mondo\", presentata al Festival del film di fantascienza di Trieste del quale \u00e8 attivo sostenitore. Dopo questa esperienza Cozzi incomincia a collaborare con Dario Argento come soggettista, partecipando alla realizzazione del film \"4 mosche di velluto grigio\". L'anno dopo torna alla regia realizzando il film per la televisione \"Il vicino di casa\" per la serie TV \"La porta sul buio\".\nNel gennaio 1975 organizza insieme alla Libra Editrice e Italnoleggio cinematografico una maratona di film fantascientifici al Cinema Planetario di Roma, durata circa due mesi, con un ottimo successo di pubblico; l'esperimento verr\u00e0 ripetuto al cinema Arcadia di Milano (ora Teatro Carcano) e in seguito in molte altre citt\u00e0, tra cui Firenze, Torino e Genova. Nel 1975 realizza il thriller \"L'assassino \u00e8 costretto ad uccidere ancora\", seguito l'anno dopo da altri due film: la commedia-sexy \"La portiera nuda\" e il lacrima-movie \"Dedicato a una stella\", film che lo stesso regista ritiene il proprio capolavoro.\nDue anni dopo Cozzi ricolor\u00f2 il primo film della serie dedicata a Godzilla, e vi aggiunse spezzoni da vari documentari e cinegiornali della seconda guerra mondiale; tale versione, soprannominata \"Cozzilla\", \u00e8 divenuta nota per essere una delle prime ad essere ricolorate. Sulla scia di \"Guerre stellari\", nel 1978 realizza il suo film pi\u00f9 celebre, \"Scontri stellari oltre la terza dimensione\", una co-produzione italo-americana che verr\u00e0 seguito nel 1980 dal suo ultimo film di fantascienza, \"Contamination\".\nNel 1983 realizza la pellicola fantasy \"Hercules\" con Lou Ferrigno, che avr\u00e0 anche un seguito due anni dopo intitolato \"Le avventure dell'incredibile Ercole\". Dopo aver scritto la sceneggiatura di \"Shark - Rosso nell'oceano\" (1984) di Lamberto Bava torna a lavorare per la televisione con la serie TV \"Turno di notte\" nel 1987. L'anno dopo termina le riprese dell'horror, iniziato da Mario Caiano, \"Nosferatu a Venezia\" con Klaus Kinski e Barbara De Rossi (anche se alla fine la regia verr\u00e0 accreditata al produttore del film Augusto Caminito) a cui fanno seguito nel 1989 altre due pellicole dello stesso genere: \"Paganini Horror\" e \"Il gatto nero\", quest'ultimo tratto da un racconto di Edgar Allan Poe e nello stesso anno scrive anche il soggetto del film avventuroso \"Sinbad of the Seven Seas\" diretto da Enzo G. Castellari.\nNegli anni novanta torna a collaborare con Dario Argento come aiuto regista per i film \"Due occhi diabolici\" del 1990 e \"La sindrome di Stendhal\" del 1996. In seguito si \u00e8 cimentato nella realizzazione di vari documentari sui temi del fantastico, dell'orrore, della fantascienza e del giallo come ' del 1991, ' del 1997 e \"\" del 1999.\nDal 1995, a seguito della scomparsa del cinema di genere italiano, Luigi Cozzi si \u00e8 dedicato attivamente alla gestione del negozio \"Profondo Rosso\", inaugurato nel 1989 a Roma nel quartiere Prati. \u00c8 docente dell'Accademia di Cinema romana ACT MULTIMEDIA a Cinecitt\u00e0 e cura la stesura di libri e riviste per le collane editoriali della societ\u00e0 \"Profondo Rosso\". Dal 2006 gli sono stati tributati dei riconoscimenti all'interno di rassegne cinematografiche italiane.\nNel 2011 realizza il documentario, per la serie \"Once upon a city\", Roma fantastica per conto di Canal +, un viaggio tra le bellezze di Roma e i luoghi simbolo che hanno fatto da sfondo a molti film di genere. Nel 2012 cura i testi del programma 100 pallottole d'Argento trasmesso su Rai Movie in cento puntate e presentato da Dario Argento. Nel 2014 partecipa al secondo film di Luigi Pastore \"\" interpretando un cameo.\nNel 2015 si dedica alla lavorazione del suo nuovo film \"Blood on M\u00e9li\u00e8s' Moon\", firmato con lo pseudonimo \"Lewis Coates\". A giugno 2017, dopo essere stato presentato in varie rassegne specializzate, il film \"Blood on M\u00e9li\u00e8s' Moon\" esce in DVD editato dalla \"Profondo Rosso Edizioni\". Nel 2018 gira il film per ragazzi \"I piccoli maghi di Oz\", realizzato con i bambini dell\u2019Istituto Comprensivo Scuola Elementare \"Piaget Majorana\" di Roma. A febbraio 2020 esce il suo nuovo film \"La battaglia di Roma 1849\" tratto dal romanzo storico \"Un garibaldino a casa Giacometti\" di Giovanni Adducci con le musiche di Vince Tempera e la partecipazione dell'attore statunitense David Kirk Traylor."}
{"id": "1331152", "revid": "729019", "url": "https://it.wikipedia.org/wiki?curid=1331152", "title": "South Bucks", "text": "South Bucks (contrazione di \"South Buckinghamshire\") \u00e8 un distretto locale del Buckinghamshire, Inghilterra, Regno Unito, con sede a Denham.\nIl distretto fu creato con il Local Government Act 1972, il 1\u00ba aprile, 1974 dall'unione del Distretto urbano di Beaconsfield (da cui prese il nome che poi fu cambiato in quello attuale nel 1980) con parte del Distretto rurale di Eton.\nInfrastrutture e trasporti.\nGran parte del distretto \u00e8 inserita tra le autostrade M40 e M4, entrambe con svincoli all'interno del distretto."}
{"id": "1331153", "revid": "767487", "url": "https://it.wikipedia.org/wiki?curid=1331153", "title": "Quando gli elefanti volavano", "text": "Quando gli elefanti volavano (\"Operation Dumbo Drop\") \u00e8 un film del 1995 diretto da Simon Wincer.\nBasato su una storia vera accaduta al MAJ Jim Morris e che coinvolse le \"Special forces\" degli Stati Uniti nel 1968, nel minuscolo villaggio sudvietnamita di Dak Nhe.\nTrama.\nGuerra del Vietnam: l'esercito vietcong uccide l'elefante sacro di un villaggio che funge da base per gli americani. Il capitano dei Berretti Verdi Sam Cahllin organizza una squadra per recuperare un altro elefante. Trovato l'elefante con tanto di guidatore (un ragazzino orfano di nome Linh) il pachiderma comincia il viaggio per la sua destinazione. Il tragitto avviene in maniera rocambolesca prima in aereo (con l'elefante che si sveglia e si rischia di precipitare), poi su un camion, su un traghetto sino a rubare un altro aereo per far paracadutare l'elefante nel villaggio stesso."}
{"id": "1331155", "revid": "767487", "url": "https://it.wikipedia.org/wiki?curid=1331155", "title": "The Subways", "text": "The Subways sono un gruppo indie rock inglese in attivit\u00e0 dal 2003.\nStoria.\nGli inizi.\nI Subways cominciarono a suonare molto presto; Billy aveva 17 anni, Charlotte e Josh 15. Inizialmente, sotto il nome di Mustardseed, iniziarono a provare nella casa di Billy e Josh (i due sono fratelli, Josh porta il cognome della madre) canzoni di gruppi celebri come i Nirvana ed altri pezzi punk. Dopo aver cambiato il nome in Platypus parteciparono a piccoli concerti. Uno di questi live, allo Square di Harlow, fu registrato e venduto su CD al concerto.\nNon appena si fecero conoscere, Billy in particolare, si stanc\u00f2 del numero di nomi differenti che la band usava. The Subways fu scelto come nome definitivo. Billy dichiar\u00f2: \" Uno dei pochi posti dove sentivo di potermi rifugiare e trovare pace nella mia vecchia citt\u00e0 di Welwyn Garden City, era un sottopassaggio. Lo frequentavo tra le pause dal lavoro e dal college\". In quel luogo riusciva a sentirsi realmente libero dal lavoro ingrato della vita di tutti i giorni e pens\u00f2 che fosse appropriato infondere questa \"essenza di libert\u00e0\" alla band. Durante questo periodo crea una stretta relazione con Charlotte Cooper.\nRegistrazioni amatoriali.\nLa band pubblic\u00f2 molti demo ed EP sin dall'inizio. Per ogni nuova serie di canzoni che i Subway componevano, Billy Lunn insisteva che la band le registrasse. Ad ogni modo, essendo cos\u00ec giovani il gruppo non poteva permettersi uno studio per registrare. Cos\u00ec decisero di comprare un economico sistema di registrazione da poter tenere in casa. Infine la band cre\u00f2 un proprio sito personale, che Billy stesso costru\u00ec e mantenne, dove la band avrebbe potuto pubblicare sul web le proprie canzoni. Inoltre, grazie al sistema di registrazione casalingo, avevano ora circa 8 demo da mettere sul web e da mandare ai discografici di Londra e dintorni. I Subways iniziarono successivamente a suonare regolarmente dalle parti di Londra al Buffalo bar a Highbury &amp; Islington.\nAvere un piccolo studio di registrazione proprio si dimostr\u00f2 utile anche nella produzione. Capirono che non solo i Subways ne avrebbe beneficiato, ma anche altre band locali potevano evitare di dover pagare i prezzi delle sale registrazioni vere e proprie. A questo punto Bill e Charlotte si imbatterono in un'opportunit\u00e0 che si sarebbe rivelata importante per la band. \"Un giorno stavo registrando una band del posto e notai che non erano male, per cui chiesi loro se avevano intenzione di spedire questo materiale a qualche casa discografica di Londra, perch\u00e9 sapevo sarebbe piaciuto. Dissero che l'avrebbero mandata a Michael Eavis a Glastonbury, e chiesi perch\u00e9... \" Michael Eavis quell'anno stava gestendo una competizione tra band per suonare all'Other Stage, e i Subways decisero che sarebbe stata un'ottima idea. \"Era solo un altro indirizzo a cui mandare il nostro cd. Tutto ci\u00f2 che volevamo era suonare e questa era una grande opportunit\u00e0. Il cd che spedimmo a Eavis era uno tra un mucchio di 30 che erano arrivati. Non ci saremmo mai immaginati che avremmo suonato a Glastonbury\", afferma Cooper alla radio.\nLe tappe.\nDopo Glastonbury, i Subways suonarono al Carling Weekend 2004 sia a Reading che a Leeds, e in seguito iniziarono il loro proprio tour nel Regno Unito composto da 35 spettacoli.\nJohn Peel fu il primo DJ a far passare su National Radio (UK) il singolo \"1am\".\nLa band firm\u00f2 un contratto con City Pavement &amp; Infectious Records a fine 2004. il primo album, Young for Eternity, pubblicato il 4 giugno 2005, fu prodotto dal frontman dei Lightning Seeds, Ian Broudie. Il singolo di debutto \"Oh Yeah\" raggiunse la venticinquesima posizione nella classifica inglese nella settimana di distribuzione (21 marzo 2005).\nI Subways sono apparsi durante il settimo episodio della terza stagione di O.C., suonando due canzoni, \"Rock &amp; Roll Queen\" e \"Oh Yeah\". Inoltre l'episodio inizia con \"I Want to Hear What You Have Got to Say\" in sottofondo.\nAlcune delle tracce, come \"She Sun\" e \"Rock &amp; Roll Queen\", sono state recentemente utilizzate per gli spot pubblicitari della Rimmel. \"Queen\" \u00e8 apparsa nel 2007 nel film \u201cDie Hard - Vivere o morire\u201d e \"Oh Yeah\" nella commedia del 2008 Charlie Bartlett. \"Rock &amp; Roll Queen\" \u00e8 apparsa anche nel film \"RocknRolla\" del regista britannico Guy Ritchie.\nLa band ha posposto il tour nell'aprile 2006 a causa di alcuni noduli alle corde vocali di Billy. Hanno tenuto un concerto \u201csegreto\u201d alla Green Room di Welwyn Garden City venerd\u00ec 16 giugno, con il nome di The Audrey Hepburns, e come gruppo spalla dei Foo Fighters a Manchester al Lancashire County Cricket Ground domenica 18 giugno (insieme con Eagles of Death Metal, Angels &amp; Airwaves and The Strokes), e sono recentemente tornati in tour.\nNell'estate del 2006 la band ha viaggiato nel Nord America facendo numerose apparizioni. Tra queste l'apertura dei concerti dei Taking Back Sunday e Angels &amp; Airwaves e suonando al Late Show With David Letterman e al Late Night with Conan O'Brien. Il 4 agosto hanno partecipato al Lollapalooza, e il giorno seguente al Street Scene di San Diego. Il 7 agosto sono apparsi anche al Late Late Show with Craig Ferguson.\nIl 25 agosto sono tornati ai Festival di Reading e Leeds, questa volta sul palco principale.\nIl 19 marzo 2007 il Mean Fiddler ha confermato che la band avrebbe suonato ai Festival di Reading e Leeds questa volta sul palco di Radio 1.\nIl 15 maggio la band annuncia la data con la quale sarebbe iniziata la registrazione del loro secondo album, il 4 giugno. La band comincia a registrare a Los Angeles, California con il produttore Butch Vig. Il gruppo ha scritto circa venticinque tracce che sarebbero state registrate in diversi mesi.\nNell'agosto 2007 la band torna in UK e suona una serie di piccoli concerti nei quali viene fatto ascoltare il nuovo materiale, prima di suonare ai Festival di Reading e Leeds.\nIl 3 settembre 2007 i Subways tornano a Los Angeles per completare il secondo album.\nIl 17 ottobre 2007 la band finisce di registrare \"All or Nothing\".\nIl 25 gennaio 2008 il gruppo annuncia diverse date nel Regno Unito.\nIl 18 febbraio 2008 viene registrato un video live al Stoke Sugarmill per il primo singolo, \"Girls and Boys\".\nIl 25 marzo 2008 sul sito della band \u00e8 stato reso disponibile per il download gratuito, il primo singolo Girls and Boys estratto dal secondo album \"All or Nothing\", in uscita a giugno 2008.\nIl 30 agosto 2008 partecipano al festival \"Rock Am See\" a Costanza, nel sud della Germania, assieme a band come Iggy Pop and The Stooges e Bad Religion.\nIl 13 giugno 2009 si esibiscono per la prima volta in Italia al Rock in Idro come una delle band di apertura, ottenendo un discreto successo.\nIl 17 giugno 2011 dopo tre anni d'attesa pubblicano il nuovo singolo \"It's A Party\" scaricabile gratuitamente dal loro sito. Sar\u00e0 anche la prima traccia estratta dal terzo album della band che si chiamer\u00e0 \"Money and Celebrity\".\nUn mese dopo, esattamente il 18 agosto, con un annuncio di Billy sul sito ufficiale della band, si annunciava l'uscita del nuovo singolo \"We Don't Need Money To Have A Good Time\" estratto dal terzo album in uscita a settembre dello stesso anno."}
{"id": "1331156", "revid": "561668", "url": "https://it.wikipedia.org/wiki?curid=1331156", "title": "Chiltern (distretto)", "text": "Chiltern \u00e8 un distretto locale del Buckinghamshire, Inghilterra, Regno Unito, con sede a Amersham.\nIl distretto fu creato con il Local Government Act 1972, il 1\u00ba aprile, 1974 dall'unione del Distretto urbano di Chesham con il Distretto rurale di Amersham."}
{"id": "1331161", "revid": "729019", "url": "https://it.wikipedia.org/wiki?curid=1331161", "title": "Battaglia di Maigh Mucruimhe", "text": "La battaglia di Maigh Mucruimhe, in cui mor\u00ec il leggendario re supremo dell'Irlanda Art mac Cuinn, fu combattuta in una piana (\"Magh\") subito a ovest dell'odierna citt\u00e0 di Athenry, nella contea di Galway. Gli \"Annali dei Quattro Maestri\" datano la battaglia al 195, la cronologia di Seathr\u00fan C\u00e9itinn, invece, al 173.\nBiografia.\nLugaid mac Con degli \u00c9rainn del Munster era stato costretto all'esilio in Britannia dopo una battaglia contro il fratellastro \u00c9ogan, nipote di Mug Nuadat, re del Munster. Egli torn\u00f2 con Beinne Brit, figlio del re di Britannia, alla testa di un esercito di britanni e di altri stranieri, impossessandosi del titolo di sovrano supremo dopo aver sconfitto sia Art sia \u00c9ogan a Magh Mucruimhe. Il figlio di Art, Cormac, fu concepito la notte prima della battaglia."}
{"id": "1331164", "revid": "729019", "url": "https://it.wikipedia.org/wiki?curid=1331164", "title": "Wycombe", "text": "Wycombe \u00e8 un distretto locale del Buckinghamshire, Inghilterra, Regno Unito, con sede a High Wycombe.\nIl distretto fu creato con il Local Government Act 1972, il 1\u00ba aprile, 1974 dall'unione del borgo di High Wycombe col Distretto urbano di Marlow ed il Distretto rurale di Wycombe.\nComuni e parrocchie.\nIl distretto ha sede a High Wycombe, grossa localit\u00e0 che il Consiglio distrettuale gestisce direttamente senza nessun'altra autorit\u00e0 locale. Il resto del distretto \u00e8 invece suddivise in parrocchie civili che, a seconda della popolazione, ottengono un maggiore o un minore livello di autonomia.\nDue localit\u00e0 sono sufficientemente popolate da ottenere il titolo di \"town\" che permette loro di eleggere un consiglio comunale col relativo sindaco:\nLe altre localit\u00e0 non ottengono nulla pi\u00f9 del titolo di \"parish\" che permette loro l'elezione solamente di un consiglio parrocchiale con poteri limitati, a meno che non siano talmente piccole da non procedere neppure ad elezioni e gestirsi con la sola assemblea pubblica degli abitanti:"}
{"id": "1331177", "revid": "17654", "url": "https://it.wikipedia.org/wiki?curid=1331177", "title": "Giardino d'infanzia", "text": ""}
{"id": "1331179", "revid": "106495878", "url": "https://it.wikipedia.org/wiki?curid=1331179", "title": "Aylesbury Vale", "text": "Aylesbury Vale (o Vale of Aylesbury) \u00e8 un distretto locale del Buckinghamshire, Inghilterra, Regno Unito, con sede ad Aylesbury.\nIl distretto fu creato con il Local Government Act 1972, il 1\u00ba aprile, 1974 dall'unione dei borough di Aylesbury e Buckingham con il Distretto rurale di Aylesbury, il Distretto rurale di Buckingham, il Distretto rurale di Wing e parte del Distretto rurale di Winslow."}
{"id": "1331181", "revid": "287204", "url": "https://it.wikipedia.org/wiki?curid=1331181", "title": "S\u00e9n\u00e9chal", "text": "La S\u00e9n\u00e9chal \u00e8 stata una casa automobilistica francese attiva dal 1921 al 1929.\nStoria.\nNella sua breve storia, la S\u00e9n\u00e9chal seppe ritagliarsi un piccolo spazio di notoriet\u00e0 grazie alla competitivit\u00e0 delle sue vetture sia in ambito sportivo che in quello della produzione di serie.\nLa Casa fu fondata da Robert S\u00e9n\u00e9chal, un ex-pilota da sempre dotato di un grosso talento per la meccanica. Come molte altre Case automobilistiche francesi nate all'inizio degli anni venti, anche la S\u00e9n\u00e9chal si specializz\u00f2 immediatamente in autocicli, come faceva chiaramente intendere la ragione sociale per esteso, \"Cyclecars Robert S\u00e9n\u00e9chal\". I motori per queste vetturette vennero forniti dalla Ruby e per pubblicizzare i propri modelli, Robert S\u00e9n\u00e9chal non esit\u00f2 a iscrivere alcune vetture in diverse gare sportive dei primi anni '20, tornando lui stesso a vestire i panni del pilota. I consensi nei confronti delle vetture S\u00e9n\u00e9chal furono talmente numerosi da mettere in difficolt\u00e0 la stessa produzione di modelli, poich\u00e9 la domanda si rivel\u00f2 di gran lunga superiore alle potenzialit\u00e0 del piccolo stabilimento di Courbevoie, dove la S\u00e9n\u00e9chal aveva la sua sede operativa. Venne quindi stretto un accordo con la Chenard &amp; Walcker, a cui venne delegata una parte della produzione della S\u00e9n\u00e9chal. A partire dal 1925, quest'ultima passer\u00e0 direttamente sotto il controllo della casa di Gennevilliers, assai interessata alla produzione di cyclecars in quanto la sua gamma ne era priva. Tuttavia durante la seconda met\u00e0 degli anni '20, il mercato delle cyclecars cominci\u00f2 a calare: fino al 1928 il marchio S\u00e9n\u00e9chal fu presente alle varie kermesse automobilistiche dell'epoca, compreso il Salone di Parigi, dove per l'ultima volta la casa di Courbevoie espose un modello con motore da 1,1 litri e 7 CV di potenza massima ed un altro con motore da 1,5 litri e potenza massima di 9 CV. Anche la progressiva diffusione di vetture come le Citro\u00ebn, pi\u00f9 moderne e relativamente meno costose sanc\u00ec la chiusura della S\u00e9n\u00e9chal, avvenuta nel corso del 1929. Durante questi ultimi anni di attivit\u00e0 del piccolo costruttore di Courbevoie, Robert S\u00e9n\u00e9chal continu\u00f2 a correre ed anzi, quando il marchio da lui fondato cess\u00f2 di esistere, pass\u00f2 a correre per altri costruttori, fra cui la Delage.\nModelli prodotti.\nQuattro furono i modelli stradali proposti negli otto anni di attivit\u00e0 della S\u00e9n\u00e9chal:\nAl mondo delle gare, la S\u00e9n\u00e9chal approd\u00f2 grazie ad un modello da gara equipaggiato da un motore da 750\u00a0cm\u00b3, con il quale ottenne un gran successo nelle gare, successo che si riflett\u00e9 nei dati di vendita delle vetture di serie, tali da rendere famosa la Casa francese anche oltre confine."}
{"id": "1331188", "revid": "466539", "url": "https://it.wikipedia.org/wiki?curid=1331188", "title": "North Adams (Massachusetts)", "text": "North Adams \u00e8 una citt\u00e0 degli Stati Uniti d'America facente parte della contea di Berkshire nello stato del Massachusetts.\nPosta sulle rive del fiume Hoosac, dista parecchie miglia dai maggiori centri urbani e risulta quindi una cittadina piuttosto tranquilla ed immersa nella natura.\nNorth Adams \u00e8 nota come la sede del pi\u00f9 grande museo di Arte contemporanea degli Stati Uniti, il Museo del Massachusetts di Arte Contemporanea, anche se negli ultimi anni \u00e8 diventata meta di attivit\u00e0 turistiche, culturali e ricreative.\nGeografia fisica.\nTerritorio.\nLa citt\u00e0 \u00e8 situata nel nord-ovest del Massachusetts vicino al confine con il Vermont e a quello con lo Stato di New York. Si trova vicino alle citt\u00e0 di Adams, Williamstown e Clarksburg ed \u00e8 circondata da numerosi parchi naturali (tra i quali il Clarksburg State Forest e il Natural Bridge State Park).\nSecondo il United States Census Bureau, la citt\u00e0 copre un'area totale di 53,3\u00a0km\u00b2, dei quali 52,9\u00a0km\u00b2, sono occupati dalla terra (99,37% del totale) e 0,30\u00a0km\u00b2 sono occupati dall'acqua (0,63% del totale). North Adams \u00e8 bagnata dal fiume Hoosac, che \u00e8 stato murato e canalizzato con il cemento in certi punti per evitare le inondazioni.\nLa citt\u00e0, o meglio il Natural Bridge State Park comprende l'unico ponte naturale in marmo bianco di tutto il Nord America. Formato da una glaciazione dell'11.000 a.C., l'arco e la zona abbandonato sono stati a lungo fonte di attrazione per hikers, incluso Nathaniel Hawthorne nel 1838, che lo descrisse, tra le altre attrazioni locali, nel suo Taccuino Americano.\nStoria.\nL'et\u00e0 moderna.\nLe origini nel XVIII secolo.\nNorth Adams fu istituita nel 1737 e, separata da Adams, fu ufficialmente riconosciuta nel 1878. La citt\u00e0 \u00e8 intitolata in onore di Samuel Adams, un capo della Rivoluzione Americana, firmatario della Dichiarazione di indipendenza e governatore del Massachusetts.\nIl suo territorio fu acquistato nel 1760 dal Commonwealth. Citt\u00e0 dalla grande tradizione industriale fin dall'Ottocento, dato che lo sfruttamento intensivo dell'acqua dei numerosi fiumi e delle vaste foreste contribu\u00ec alla nascita dell'industria della carta e tessile. Per buona parte della sua esistenza, North Adams fu un paese di mulini.\nIl XVIII secolo e l'inizio del XIX secolo.\nLe attivit\u00e0 artigianali erano gi\u00e0 diffuse prima della Guerra d'indipendenza americana, dato che in questa localit\u00e0 confluiscono i due rami del fiume Hoosac il cui potere idrico fu sfruttato per diverse attivit\u00e0 industriali di piccola scala.\nDal tardo 1700 al primo 1800, gli affari includevano grossisti e fabbricatori di scarpe, edilizia, una segheria, intarsiatori d'armadi, produttori di cappelli, negozi per la vendita di macchine agricole, lavoratori del marmo, produttori di carri e slitte e lavoratori metallurgici che fornivano il ferro di maiale per le placche dell'armatura durante la Guerra Civile Americana per la nave USS Monitor.\nL'et\u00e0 contemporanea.\nIl XIX secolo.\nNel 1820 fu costruito il primo mulino per la stampa del Cotone. North Adams \u00e8 stato il quartier generale per la costruzione dell'Hoosac Tunnel che, terminato nel 1871, raggiunse il primato di galleria stradale pi\u00f9 lunga al mondo. Nel 1880 furono edificate numerose case popolari per la consistente colonia di immigrati Franco-canadesi, italiani e Irlandesi.\nDal 1930 al 1940 l'industria della scarpa raggiunse il suo apice massimo di produzione.\nNel 1860, la Societ\u00e0 O. Arnold e Co. stabili qui la propria attivit\u00e0 di tintura dei tessuti. Grandi contratti con il governo per fornire tessuti all'armata dell'Unione fece prosperare gli affari. Durante i quattro decenni successivi, la Arnold Print Works divenne una delle principali manifatture tessili a livello mondiale.\nIl XX secolo.\nDivenne inoltre la pi\u00f9 grande attivit\u00e0 per numero di dipendenti nel North Adams, con circa 3.200 lavoratori nel 1905. Malgrado i decenni di successo, comunque, il crollo dei prezzi dei tessuti e le basse aspettative connesse alla Grande Depressione obbligarono la Arnold Print Works a chiudere lo stabilimento in Marshall Street nel 1942, consolidando le piccole aziende ad Adams.\nL'anno successivo, la Sprague Electric Company compr\u00f2 il sito. I suoi fisici, chimici, ingegneri elettrici, e tecnici specializzati furono chiamati dal governo degli Stati Uniti durante la Seconda guerra mondiale progettare e realizzare componenti cruciali di alcune delle armi pi\u00f9 sofisticate, inclusi alcuni della bomba atomica.\nCon l'intervento dello Stato, Sprague fu il maggiore centro della ricerca e sviluppo, condusse studi sulla natura dell'elettricit\u00e0 e dei materiali semi-conduttori.\nDopo la guerra, i suoi prodotti furono usati nel lancio di sistemi spaziali per le missioni Gemini sulla Luna, e dal 1966 Sprague impiego 4.137 lavoratori su una comunit\u00e0 di 18.000, quasi come una citt\u00e0 nella citt\u00e0.\nDall'immediato dopoguerra alla met\u00e0 degli anni ottanta, la Sprague produsse componenti elettrici per il mercato del consumo elettrico in continua espansione, ma la competizione estera fece scendere le vendite e nel 1985, la societ\u00e0 chiuse le attivit\u00e0 in Marshall Street.\nSociet\u00e0.\nEvoluzione demografica.\nSecondo il censimento del 2000, c'erano 14.681 persone, 6.311 nuclei famigliari e 3.635 famiglie residenti nella citt\u00e0. La densit\u00e0 della popolazione era di 277,3 persone per km\u00b2. C'erano 7.088 unit\u00e0 abitative con una densit\u00e0 di circa 133,9 case per km\u00b2. La citt\u00e0 \u00e8 composta da un 94,99% di bianchi, 1,67% di Afroamericani, 0,27% di Nativi Americani, 0,80% di Asiatici, 0,03 di abitanti del Pacifico, 0,80% di altri gruppi etnici e 1,44% di 2 o pi\u00f9 gruppi etnici. Gli ispanici o latino-americani erano il 2,03%.\nDei 6.311 proprietari di case il 26,6% vive con i figli minorenni, il 40,1% sono coppie sposate che vivono insieme, il 13,3% \u00e8 costituito da donne nubili, e il 42,2% non sono famiglie. Il 36,2% di tutti i proprietari di case \u00e8 composto da individui, e il 16,8% \u00e8 composto da anziani (sopra i 65 anni) che vivono da soli. La media di abitanti per casa \u00e8 di 2,21 che nel caso di famiglie sale a 2,87.\nLa popolazione della citt\u00e0 \u00e8 composta da un 22,4% di minorenni, da un 11,8% di ragazzi tra i 18 e i 24 anni, un 26,6% di adulti dai 25 ai 44 anni, un 20,68% dai 45 ai 64 anni e un 18,64% oltre i 65 anni. L'et\u00e0 media \u00e8 di 38 anni. Per ogni 100 femmine ci sono 86,1 maschi. Per ogni 100 femmine oltre i 18 anni ci sono 83,5 maschi della medesima fascia d'et\u00e0.\nIl reddito medio per un proprietario di casa della citt\u00e0 era di 27.601$, e per una famiglia di 37.635$. I maschi hanno una reddito medio pi\u00f9 alto (30.292$ contro 23.012$ per le femmine). Il reddito pro-capite della citt\u00e0 \u00e8 di 16.381$. Circa il 13,5% delle famiglie e il 18,2% della popolazione sono sotto la soglia di povert\u00e0, incluso un 30,1% di ragazzi e ragazze minorenni e un 9,9% di pensionati.\nCultura.\nIstruzione.\nMusei.\nMuseo del Massachusetts dell'Arte Contemporanea.\nLa chiusura dello Sprague Electric fu un grave danno per l'economia locale. La disoccupazione cresceva tra la popolazione. Nel 1986, solo pochi anni dopo la chiusura della fabbrica, i leader politici ed economici di North Adams stavano cercando attivit\u00e0 creative ed alternative per riutilizzare il vasto complesso.\nThomas Krens, il direttore del Williams College Museum of Art, che pi\u00f9 tardi diventer\u00e0 direttore del Solomon R. Guggenheim Museum, stava cercando uno spazio per esporre grandi opere di arte contemporanea che nelle comuni gallerie d'arte non trovavano spazio. Quando il sindaco John Barrett III sugger\u00ec di impiegare il vasto complesso di Marshall Street come possibile sito d'esposizione, l'idea di creare un centro d'Arte contemporanea in North Adams cominci\u00f2 a prendere forma.\nLa campagna per avere sostegno politico e popolare per la nuova istituzione proposta svilupp\u00f2 molto rapidamente dei collegamenti con una miriade di istituzioni culturali della regione. La Magistratura del Massachusetts annunci\u00f2 il suo supporto al progetto nel 1988. La successiva partecipazione del settore pubblico e privato, con pi\u00f9 di 8 milioni di dollari, assicur\u00f2 la continuit\u00e0 al progetto.\nVennero utilizzate su proposta la grandezza e la versatilit\u00e0 degli spazi industriali del complesso e il piacevole contrasto visivo tra la struttura d'epoca e le opere pi\u00f9 moderne. Il complesso fa parte di una lista federale dei siti pi\u00f9 contaminati.\nDalla sua apertura, il MASS MoCA ha favorito un grande processo di trasformazione economica nella regione basato sulle proposte culturali, ricreative ed educative. Negli scorsi cinque anni, North Adams \u00e8 diventata la sede di nuovi prestigiosi ristoranti, gallerie d'arte contemporanea e organizzazioni a carattere culturale. Inoltre, l'area abbandonata delle fattorie e dei mulini \u00e8 stata convertita a loft per artisti che qui vivono e lavorano.\nAmministrazione.\nNorth Adams \u00e8 la \"city\" pi\u00f9 piccola del Massachusetts dato che Municipi pi\u00f9 piccoli esistono, ma sono \"town\" piuttosto che \"city\". Il suo sindaco, John Barrett III, \u00e8 quello in carica da pi\u00f9 anni, sin dal gennaio 1984.\nSport.\nA North Adams giocano i Berkshire Battallion, squadra di hockey su ghiaccio che milita nella Federal Hockey League."}
{"id": "1331192", "revid": "287204", "url": "https://it.wikipedia.org/wiki?curid=1331192", "title": "Senechal", "text": ""}
{"id": "1331195", "revid": "10915165", "url": "https://it.wikipedia.org/wiki?curid=1331195", "title": "County Durham", "text": ""}
{"id": "1331196", "revid": "124123", "url": "https://it.wikipedia.org/wiki?curid=1331196", "title": "\u00c9ogan", "text": "Nella storia tradizionale d'Irlanda, figlio maggiore di Ailill Ollamh, fu un re del Munster nel II o III secolo. Sarebbe il fondatore della dinastia degli E\u00f3ganachta, che regn\u00f2 sul Munster e govern\u00f2 poi sulla contea di Desmond fino al tardo XVI secolo.\nEoghan Mor, conosciuto anche come Eugenio il Grande e da lui discendeva la famiglia Donovan. "}
{"id": "1331197", "revid": "1745361", "url": "https://it.wikipedia.org/wiki?curid=1331197", "title": "Truckee", "text": "Truckee \u00e8 una cittadina di 13.860 abitanti della Contea di Nevada (California) situata sulle montagne della Sierra Nevada, appena ad ovest del confine di Stato con il Nevada. Prende il nome dal capo indiano della trib\u00f9 dei Paiute, Truckee, che tra il 1830-'40 salv\u00f2 numerosi pionieri americani dalle insidie dei luoghi.\nStoria.\nIl suo territorio fu esplorato per la prima volta nel 1776 dagli Spagnoli provenienti dal vicereame del Messico. Nel 1827 altri intrepidi esploratori e cacciatori di pellicce come Jedediah Smith e Kit Carson ne percorsero il territorio e navigarono lungo il corso dell'Humboldt River. Nel 1848 con la scoperta dei giacimenti d'oro a Coloma e dell'argento a Virginia City nel 1859, fu raggiunta da centinaia di carri al giorno trasformandosi in un villaggio di frontiera frequentato da personaggi di ogni risma. Il primo documento che menziona il nome di Truckee risale al 20 aprile del 1866 e consiste in una trascrizione dello Stato del Nevada nella quale si cita la stazione commerciale di un certo J. D. Pollard con un deposito, un Hotel e una segheria.\nNumerosi gli incendi che si verificarono tra il 1868 e il 1891 causando notevoli danni alle abitazioni di legno. Tra il 1870 e il 1890 la citt\u00e0 si svilupp\u00f2 velocemente. La crescente domanda di legname per le miniere di Virginia City e di Reno aveva portato migliaia di uomini nella zona. Nel 1879 cominciarono gli scontri razziali con gli immigrati cinesi detentori di gran parte delle attivit\u00e0 commerciali locali e termineranno nel 1886 con la definitiva cacciata di questi ultimi. In questo periodo furono costruite numerose case da gioco e locali a \u201cluci rosse\u201d.\nNel 1883 apr\u00ec la prima fabbrica di birra. Nel 1891 il leggendario sceriffo Jacob Teeter veniva ucciso in un conflitto a fuoco da James Reed all'Hord's Saloon. Nel 1897 fu fondata la Trout Creek Ice Company che commercer\u00e0 ghiaccio con le citt\u00e0 di San Francisco, Los Angeles e New Orleans fino all'avvento dei primi frigoriferi. Nel 1915 furono costruite le prime strutture per gli sport invernali. La peste del 1918 caus\u00f2 numerosi morti tra la popolazione e fu debellata solamente nel 1922: l'ultima vittima fu proprio il dottor George W. Bryant che tanto si era prodigato nella cura dei malati. Nel 1960 a 10 miglia da Truckee nella Valle di Squaw si tennero i giochi olimpici.\nNel 1994 il reddito pro capite era di ben 17.568 dollari.\nL'emigrazione di Magasa e Valvestino.\nTruckee nella met\u00e0 dell'Ottocento era il tipico villaggio di frontiera del vecchio West animato da poche migliaia di abitanti e frequentato da boscaioli, indiani, cacciatori di pellicce e da gente di malaffare.\nLa sua fortuna economica incominci\u00f2 verso il 1850 grazie alla scoperta nel territorio di giacimenti d'oro e al passaggio della linea ferroviaria della Union Pacific Railroad che collegava Omaha nel Nebraska con San Francisco e che fu costruita tra il 1863 e il 1868 grazie all'apporto e al sacrificio di oltre 20\u00a0000 operai cinesi.\nNel 1880 si era stabilita qui una discreta comunit\u00e0 di immigrati provenienti da Tremosine impiegati per lo pi\u00f9 nelle numerose segherie di propriet\u00e0 dell'imprenditore Elle Ellen o all'Hobart Mills, nel piccolo artigianato, nei ranch, all'Union Ice Company dedita alla produzione di ghiaccio o nella ristorazione: tra questi un certo Clemente Gregorio Pace (1867-1926) che, nel 1908, aveva comperato il \u201cRoma Hotel\u201d e affittato il bar \u201cAlpine Saloon\u201d, diventati rapidamente due conosciuti punti di ritrovo per la cittadinanza italiana rappresentata da trentini e bergamaschi.\nNei primi anni del Novecento \u201canche Hollywood aveva scoperto Truckee: Charlie Chaplin e molti altri attori famosi giravano dei film in questa zona. Gli abitanti erano chiamati a fare le comparse. I turisti incominciavano ad arrivare in citt\u00e0 in transito verso il lago Tahoe\u201d. Esattamente dal 1914 al 1998 furono girati oltre cento pellicole e per attori popolari come Buster Keaton, Greta Garbo, Henry Fonda e John Wayne, per citarne solo alcuni, era diventata una consuetudine passeggiare per le strade della citt\u00e0 durante le pause delle riprese.\nMentre nel 1920 con il proibizionismo \"\u201ctutte le famiglie italiane hanno cominciato a fare il proprio vino, perch\u00e9 la legge dava il permesso di fare 200 galloni di vino per uso personale, per\u00f2 dopo il primo anno tanti hanno visto la possibilit\u00e0 di fare moneta; invece di 200 galloni hanno cominciato a farne 500 o 1000 per volta e lo vendevano nei bar. Dopo il vino facevano la grappa. Alla fine quasi tutto il paese era immischiato, in una maniera o nell'altra\u201d.\"\nUna citt\u00e0 di frontiera.\nScorrendo l'elenco dei nominativi degli abitanti adulti compreso nel censimento federale degli USA del 1870 della Contea del Nevada relativo al villaggio di Truckee notiamo la presenza di ben 25 giovani prostitute delle quali 21 di origine cinese.\nAd una tale Collie Nellie di 34 anni d'et\u00e0, di origine cilena, forse la tenutaria di qualche locale, veniva stimata la propriet\u00e0 per un ammontare di 1.000 dollari. Altri dati colpiscono la nostra curiosit\u00e0; l'unico italiano immigrato presente nel villaggio era un certo Peters Perizzo, bracciante, di 27 anni d'et\u00e0.\nLa maggior parte della popolazione aveva un'et\u00e0 molto giovane compresa tra i 30 e i 40 anni e i lavori pi\u00f9 diffusi tra i residenti erano quelli di operai braccianti, boscaioli, lavandai per la comunit\u00e0 cinese, artisti, molti i proprietari di saloon o alberghi e fatto curioso vi era anche un \u201cgambler\u201d, ossia un giocatore d'azzardo la cui professione era stimata al pari delle altre!\nIl fotografo Herman Kimball Gage.\nL'atelier fotografico di questo noto professionista, vissuto verso la fine dell'Ottocento, era situato tra l'intersezione di Church Street e Bridge Street e le sue fotografie hanno documentato la storia dell'evoluzione di Truckee nel corso di quel secolo. H.K. Gage era nato nello Stato del Massachusetts ed era stato attivo come fotografo ad Aurora nel Nevada, a Pine Street nel 1863. Gest\u00ec inoltre un saloon a Truckee tra il 1874 e il 1886.\nNel censimento federale USA del 1870 risulta nominato come artista, di 36 anni d'et\u00e0 e possessore di un immobile. Il 22 luglio del 1871 un furioso incendio devast\u00f2 Truckee e ridusse in cenere anche la sua casa sita in North Side Church.\nL'8 marzo del 1882 con molti altri notabili del villaggio, tra i quali lo sceriffo Jacob Teeter ed Eli Church, fu firmatario della lista promotrice la cacciata degli immigrati di origine cinese."}
{"id": "1331201", "revid": "1543377", "url": "https://it.wikipedia.org/wiki?curid=1331201", "title": "Volga-Aviaexpress", "text": "La Volga-Aviaexpress o la VAE (in russo: \u0410\u0412\u0418\u0410\u041a\u041e\u041c\u041f\u0410\u041d\u0418\u042f \u00ab\u0412\u041e\u041b\u0413\u0410-\u0410\u0412\u0418\u0410\u042d\u041a\u0421\u041f\u0420\u0415\u0421\u0421\u00bb) conosciuta anche come l'AirVolga era una compagnia aerea russa con base tecnica all'Aeroporto di Volgograd-Goumrak, nell'Oblast' di Volgograd in Russia.\nStoria.\nLa compagnia aerea VAE \u00e8 stata creata sulla base della compagnia aerea sovietica Aeroflot-Volgograd nel 1992.\nStrategia.\nLa Volga-Aviaexpress operava una flotta di aerei russi Yakovlev Yak-42, Yakovlev Yak-40, Tupolev Tu-134. La Volga-Aviaexpress aveva la base tecnica a Volgograd, nella parte europea della Russia e la maggior parte dei voli della compagnia erano effettuati nella Russia centrale e meridionale. La manutenzione degli aerei della compagnia era effettuata da 150 ingegneri dallo staff della VAE.\nNel 2007 in seguito del cambio delle azionisti la Volga-Aviaexpress ha cambiato il nome sul mercato diventando l'AirVolga. La nuova compagnia aerea si posizionava nel mercato dei voli nazionali e internazionali con l'acquisto di due aerei Canadian Regional Jet CRJ-200 e con l'ordinazione di due Boeing 737-500 per sostituire la flotta degli Tu-134 e degli Yak-42.\nLa nuova AirVolga prevedeva di operare voli diretti da Volgograd per Germania e Francia ed aumentare la sua flotta degli aerei con almeno altri 3 CRJ-200. Inoltre, la compagnia aerea russa prevedeva di rafforzare la rete dei voli di linea nazionali collegando l'Aeroporto di Volgograd con l'Aeroporto di So\u010di-Adler, con l'Aeroporto di Ufa, con l'Aeroporto di Ni\u017enevartovsk e con l'Aeroporto di Surgut.\nDal 1\u00ba aprile 2010 tutti i voli dell'Air Volga ed anche gli aerei Canadian Regional Jet-200 sono passati alla compagnia aerea russa RusLine.\nIl 21 dicembre 2010 la Volga-Aviaexpress \u00e8 stata dichiarata bancarotta con l'invio della procedura di liquidazione del debito di 500 milioni di rubli russi."}
{"id": "1331203", "revid": "242434", "url": "https://it.wikipedia.org/wiki?curid=1331203", "title": "Mabrica", "text": ""}
{"id": "1331216", "revid": "287204", "url": "https://it.wikipedia.org/wiki?curid=1331216", "title": "Pomezzana", "text": "Pomezzana \u00e8 una frazione del comune di Stazzema (LU), in Alta Versilia, Toscana, Italia. Si trova ad un'altitudine compresa tra i 600 e i 730 metri s.l.m. ed \u00e8 circondata da castagneti secolari, collocata alle pendici del monte Matanna in prossimit\u00e0 del \u201cColle della Castellina\u201d, che sovrasta il paese e dal quale si possono osservare scorci suggestivi delle Alpi Apuane.\nToponimo.\nIl toponimo proviene dal gentilizio latino \"Pometius\" o \"Pometum\" che signific\"a \"frutteto\"\".\nGeografia fisica.\nIl paese fa parte del Parco naturale regionale delle Alpi Apuane ed \u00e8 collocato sul versante ovest del Monte Matanna. Da Pomezzana parte uno dei principali percorsi per raggiungere il Rifugio Matanna e le vette del Monte Matanna e del Monte Procinto.\nStoria.\nLa prima menzione della localit\u00e0 risale al 773. Insieme con Farnocchia costituiva una frazione dipendente dei Signori di Corvaia e Vallecchia nel XII secolo. Comunello irrequieto, fu spesso implicato in contrasti di confine con Casoli, Stazzema e Farnocchia. All'inizio del XIV secolo pass\u00f2 sotto il diretto controllo della Repubblica di Lucca, per poi finire sotto il dominio del Granducato di Firenze nel corso del XVI secolo (verificare). In quei secoli la popolazione, oltre alla coltivazione del castagno e della biada, traeva gran parte della sussistenza dalle cave dei minerali e dalla produzione di forbici e coltelli in acciaio. Nel corso del XVIII secolo cresce l'attivit\u00e0 produttiva: nel 1750 erano presenti 24 telai per la lavorazione di lana, canapa e seta, 3 botteghe d'arte del ferro, 3 costruttori edili, un calzolaio e un falegname. La popolazione traeva gran parte del suo reddito anche dalle cave. Con le attivit\u00e0 produttive migliorarono anche le infrastrutture: verso il 1775, lungo la mulattiera per Stazzema, si costru\u00ec un solido ponte a volta, che permise agli abitanti di non attraversare pi\u00f9 il fiume a piedi nudi.La mulattiera per Pomezzana \u00e8 stata asfaltata nel 1965.Pomezzana aveva una autonoma scuola elementare di cui Italo Baroni \u00e8 stato il maestro dal 1959 al 1963.\nNel corso del XIX secolo erano sempre in piena attivit\u00e0 3 fabbricanti di \u201cforbici e coltelli\u201d e una cava di lavagna. Nel 1891 sorse la Societ\u00e0 Filarmonica \u201cIl Matanna\u201d sotto la direzione dell'Arciprete Michele Milani. Nel 1911 venne approvato il nuovo statuto che istituiva una scuola di musica per la formazione di allievi. La societ\u00e0 si \u00e8 sciolta nel 1977 per mancanza di un numero minimo di musicanti. Risale al 1980 la richiesta di costruire la strada San Rocchino-Alto Matanna, ritenuta opera di estrema importanza sia per la valorizzazione del patrimonio silvo-pastorale che del turismo, nonch\u00e9 per il collegamento con la frazione di Palagnana, completamente isolata dal resto del comune. Ancora oggi l'economia di Pomezzana mantiene un carattere prevalentemente artigianale di antichissima tradizione, soprattutto nel settore della lavorazione del ferro per la produzione di attrezzi agricoli: infatti vanta una produzione di utensili d'acciaio per la scultura del marmo, le cosiddette \u201craspe\u201d, nota anche all'estero.\nMonumenti e luoghi d'interesse.\nArcipretura di San Sisto.\nLa prima notizia sulla sua esistenza la troviamo in un estimo del 1377, anche se probabilmente una chiesa esisteva gi\u00e0 nel 1260 sotto la dipendenza della pieve di Santa Felicita di Valdicastello. Nella seconda met\u00e0 del XV secolo subisce un'opera di ampliamento. Nel 1598 vennero spesi 40 scudi per il campanile pericolante e 50 per rifare le campane, e nel 1609 fu spesa la somma di 160 scudi per fondere una nuova campana. Nel 1651 gli fu concesso il titolo di arcipretura e il fonte battesimale. Nel 1789 venne inglobata dalla Diocesi di Pisa.\nLa chiesa attuale fu costruita sul luogo dell'antica tra il 1860 e il 1864 e venne consacrata l'11 luglio 1876 (Giulio Salvatori ne \u201cGli ultimi ferrieri\u201d sottolinea che \u201cnel 1883 fu portata a termine una grande ristrutturazione: era parroco l'arciprete Barlam Pardelli. Una lapide sulla facciata della chiesa ne fa testo\u201d).\nNel 1912 un terremoto fece cadere la volta della chiesa, danneggi\u00f2 la sacrestia e la canonica e rese impraticabile il campanile, che venne demolito. Grazie al contributo degli abitanti di Pomezzana furono ristrutturate la chiesa e la canonica, e nel 1915 venne nuovamente eretto il campanile. La chiesa ha un ricco patrimonio di opere di arte sacra e di arredi, tra cui sono da menzionare: una croce astile in argento databile tra la fine del XIII e l'inizio del XIV secolo opera di argentieri lucchesi, una tela di Gaspare Mannucci raffigurante l'Ultima Cena e risalente agli inizi del \u2018600 (restaurata nel 2001 da Sonia Balderi e Daniela Frati) collocata nel 2\u00b0 altare a sinistra ed una pala processionale del 1490 raffigurante la \"Madonna col Bambino tra i Santi Sisto e Pietro\", opera del pittore Bernardino del Castelletto, attualmente custodita nel Museo Nazionale di Villa Guinigi a Lucca. In chiesa \u00e8 stata collocata una copia recente di questo dipinto, realizzata dal pittore Vittorio Malag\u00f2.\nParroci di Pomezzana: dal 1945 al 1950 don Alfredo Baroni, dal 1950 al 1958 don Bruno Filippi, dal 1958 al 2000 don Donato Morisini\nLa collezione di argenterie e parati liturgici comprende diversi oggetti di gran pregio, tra cui una croce astile in argento databile alla prima met\u00e0 del XIII. \nIl nuovo altare in legno e le stazioni della via crucis sono opera recente dello scultore Piero Milani. Il campanile risale al 1914 e nel 1918 vi furono trasportate tre grandi campane: la maggiore che d\u00e0 sul sagrato, la mediana \u00e8 opposta al cimitero e la pi\u00f9 piccola si affaccia sul paese di Farnocchia. Furono inserite successivamente altre due piccole campane, che sono state poste nel finestrone che d\u00e0 sull'abside.\nLe Campane sono tra le pi\u00f9 grandi del comune, intonate in Mib parecchio calante."}
{"id": "1331228", "revid": "767487", "url": "https://it.wikipedia.org/wiki?curid=1331228", "title": "Sutter Creek", "text": " \nSutter Creek \u00e8 una cittadina di circa 3.000 abitanti situata nella contea di Amador in California appena a sud-est della citt\u00e0 di Sacramento vicino a Jackson lungo la Highway 16. Dista pochi chilometri dalla citt\u00e0 di Amador e dalle riserve indiane dei Pardee e dei Comanche. La sua popolazione \u00e8 composta nella quasi totalit\u00e0 da discendenti di ex emigranti europei nelle seguenti percentuali: 17,4 % da tedeschi, 14,5 % da irlandesi, 12,9 % da inglesi, 12,6 % da italiani, 6,4 % da francesi e il 5,6 % da statunitensi.\nStoria.\nFu fondata nel 1842 dall'impresario forestale John (Johannes) A. Sutter, un immigrato di origine svizzera, che vi stabil\u00ec permanentemente un campo base e una segheria per suoi boscaioli impegnati nel taglio degli abeti. Nella California contemporanea il generale Sutter \u00e8 considerato il personaggio pi\u00f9 intraprendente del periodo prima della febbre dell'oro. Nel 1850 l'accampamento sembrava sul punto di essere definitivamente abbandonato ma nel 1851 la scoperta di ricchi giacimenti di quarzo ne rivitalizz\u00f2 la zona. \nNel 1852 quando il \u201c\"postermaster\"\u201d Dwight Crandall apr\u00ec il celebre ufficio postale il villaggio contava solamente circa duecento abitanti, ma le attivit\u00e0 commerciali erano in frenetica espansione con depositi per materiali, bar, hotel, forni e ristoranti. Nel 1854 con la scoperta nel suo territorio dell'oro accorsero numerose persone. I suoi torrenti e le colline circostanti furono completamente setacciate e la popolazione aument\u00f2 considerevolmente al punto che si trasform\u00f2 in un grande villaggio.\nI frequenti incendi del 1862, 1865, 1870, 1875, 1877 e del 1888 crearono numerosi danni alle abitazioni costituite da case in legno. Nel 1913 assunse il titolo amministrativo di citt\u00e0. Nei suoi dintorni si trovano i resti delle vecchie miniere d'oro come l'Eureka Centrale, la Lincoln, la Wildman, la Mahoney, la Hayward e la celebre Freemont Mines ove lavorarono e morirono gli emigranti Magasini. Oggi queste restano a disposizione di un turismo avventuroso e selezionato, rovine affascinanti in luoghi di una bellezza incredibile.\nL'emigrazione di Magasa e Valvestino.\nIl primo magasino a metter piede in California scendendo dal treno della ferrovia Transcontinentale fu, nel 1879 circa, Bortolo Venturini detto Bobe (1845-1910) accompagnato dalla moglie Margherita Cozzati e dalla figlioletta Giovanna (1878-?) che si stabil\u00ec a Bellinson localit\u00e0 della cittadina di Hollister nella Contea di San Benito occupandosi come agricoltore fino al 1886.\nNel 1889 vi arriv\u00f2 come carbonaio anche il fratello Federico detto Erede (1857-1915) con la moglie Caterina che vi diede alla luce i tre figli Maria, Riccardo e Alfredo, rimpatriarono tutti nel 1898. Invece nello stesso anno giunse, stabilendosi pi\u00f9 a Nord a San Rafael nell'immediata periferia di San Francisco lavorando come fornaciaro, Giacomo Stefani detto Pis (1869-?) con la moglie Elena Venturini detta Socola (1877-1901) che, qualche mese dopo, diede alla luce il figlioletto Angelo.\nMinatori di professione.\nPer chi era intenzionato a guadagnare discretamente rischiando anche la salute l'unico mestiere che si presentava per gente priva di qualifiche professionali era quello del minatore.\nUn folto gruppo di Magasini, scapoli o con famiglia, si orient\u00f2 verso Sutter Creek, ove fin dal 1854 era in attivit\u00e0 lo sfruttamento intensivo di numerosi consistenti giacimenti d'oro e tra questi il pi\u00f9 conosciuto era quello chiamato Freemont Mines di propriet\u00e0 dell'omonima societ\u00e0 Freemont Mines Gold Incorporation.\nL'industria estrattiva cess\u00f2 definitivamente l'esercizio tra il 1920 e il 1957 non tanto per il naturale esaurimento dei filoni d'oro ma soprattutto perch\u00e9 i costi dell'estrazione erano oramai diventati insostenibili e il valore dello stesso metallo sui mercati internazionali era sceso considerevolmente.\nIl lavoro in miniera era durissimo e gi\u00e0 a partire dal 1\u00ba giugno del 1871 i minatori, i carpentieri e i trasportatori, tutti di origine straniera, tedeschi, irlandesi, inglesi, francesi e cinesi, si erano riuniti nell'Associazione Lavoratori della Contea di Amador rivendicando, con i primi scioperi e i conseguenti scontri violenti con l'autorit\u00e0 militare, migliori condizioni lavorative dai proprietari della compagnia mineraria.\nMa nelle viscere della terra, come scriveva un anziano figlio di emigrante, si continuava \u201c\"a sudare e lavorare in miniere due o tre mille piedi sotto terra, in posti molto pericolosi e sporchi con poca paga. [\u2026] Tutti i minatori alla fine morivano con malattia polmonare e morivano giovani\u2026 si chiama \u201cBlak Lung\u201d, polmone nero. Tante volte cascavano le rocce e terra dall'alto, tanti sono rimasti morti. Caricavano i carri di materiale, tirati con i muli. Non c'erano solamente italiani, tanti polacchi e slavi. In quei tempi i padroni non erano obbligati a fare niente per la sicurezza dei lavoranti; andavano gi\u00f9 alla mattina per\u00f2 non sapevano per certo se arrivavano fuori da quel buco vivi alla fine del giorno\"\u201d .\nAltre occupazioni erano offerte dall'industria metallurgica nello stabilimento \u201cKnight Foundry\u201d in funzione dal 1873, dall'allevamento di bestiame bovino, dall'agricoltura come braccianti nei vasti campi di grano o nella raccolta delle noci e dalla produzione vinicola."}
{"id": "1331235", "revid": "648716", "url": "https://it.wikipedia.org/wiki?curid=1331235", "title": "Montreal (nave)", "text": "La Montreal \u00e8 stata una nave mercantile a vapore, costruita da Robert Napier &amp; Sons nei cantieri di Glasgow in Scozia nel 1896. Aveva una stazza di 3.342 tonn., misurava 105, metri di lunghezza e 13,4 di larghezza, e aveva una velocit\u00e0 di 12 nodi. \nEntr\u00f2 in servizio inizialmente sulla linea Londra-Buenos Aires con il nome di \"Minho\"; nel 1903 fu venduta alla Swan, Peterson e Company inglese che la ribattezz\u00f2 \"Halifax\" e la impieg\u00f2 sulla linea Inghilterra-Canada. \nNel 1905 fu venduta alla compagnia di navigazione francese Societ\u00e9 G\u00e9n\u00e9rale Transatlantique e fu ribattezzata \"Montreal\", entrando in servizio sulla linea Le Havre-New York. \nIl 24 marzo del 1917, mentre era in rotta tra Le Havre e le Indie occidentali durante la prima guerra mondiale, fu silurata dal sommergibile tedesco all'entrata del golfo di Biscaglia, nella posizione di 45\u00b0 40' N, 07\u00b0 40' W; il relitto impieg\u00f2 due giorni ad affondare con la morte di 22 membri dell'equipaggio, mentre un mozzo fu tratto in salvo da una nave da pattuglia britannica il 26 marzo."}
{"id": "1331236", "revid": "729019", "url": "https://it.wikipedia.org/wiki?curid=1331236", "title": "Mid Bedfordshire", "text": "Il Mid Bedfordshire \u00e8 stato un distretto del Bedfordshire, Inghilterra, Regno Unito, con sede ad Ampthill.\nIl distretto fu creato con il Local Government Act 1972, il 1\u00ba aprile, 1974 dalla fusione dei distretti urbani di Ampthill, Biggleswade e Sandy col Distretto rurale di Biggleswade e col Distretto rurale di Ampthill. Nel 2009 \u00e8 stato soppresso ed il suo territorio \u00e8 entrato a far parte della nuova autorit\u00e0 unitaria del Central Bedfordshire."}
{"id": "1331237", "revid": "15756", "url": "https://it.wikipedia.org/wiki?curid=1331237", "title": "Franco Scaglione", "text": "Biografia.\nI primi anni di vita.\nNato a Firenze da Vittorio Scaglione, maggiore medico dell'esercito e da Giovanna Fabbri, capitano della Croce Rossa Italiana, la sua \u00e8 una famiglia benestante di antichissima origine nobiliare (conti di Martirano San Nicola e Mottafilocastro). All'et\u00e0 di sei anni lui e il fratello minore Eugenio restano orfani del padre.\nI suoi hobby preferiti sono la lettura, il tennis, l'equitazione e il canottaggio, mentre i primi studi superiori sono di indirizzo umanistico. In seguito si iscrive alla facolt\u00e0 di ingegneria aeronautica e presta servizio di leva, con il grado di sottotenente, nel Genio Pontieri. Allo scoppio della seconda guerra mondiale parte volontario chiedendo di essere assegnato al Genio Guastatori e, inviato sul fronte libico, il 24 dicembre 1941 viene fatto prigioniero dalla Western Desert Force a el Duda, a sud di Tobruk. Sar\u00e0 internato nel campo di detenzione di Yol, in India, dove rimane fino alla fine del 1946. Rientra in Italia il 26 dicembre con l'ultima nave trasporto prigionieri.\nRaggiunge la madre a Carolei, presso Cosenza, (intanto il fratello Eugenio \u00e8 morto in guerra) e passer\u00e0 con lei quasi un anno per riprendersi dal trauma causata dalla lunga prigionia. Ritenuto che fosse ormai troppo tardi per terminare gli studi di ingegneria e deciso a sfruttare il suo talento nel disegno, all'inizio del 1948 si reca a Bologna dove viene assunto da un'importante sartoria in qualit\u00e0 di figurinista. I suoi modelli riscuotono un concreto successo, il che gli consente di sposarsi con Maria Luisa Benvenuti, nel 1948, dalla quale avr\u00e0 la figlia Giovanna.\nIntroduzione nel mondo del design.\nTuttavia, Scaglione nutre grande interesse per il \"design\" automobilistico e aspira fortemente a poterne disegnare le carrozzerie. In questa sua passione occupa buona parte del tempo libero, realizzando bozzetti di automobili dalle linee estrose, che invia a decine di importanti carrozzerie lombarde e piemontesi. Le sue creazioni non ottengono approvazioni, a parte quella di Battista Farina che lo convoca per un colloquio e gli offre la possibilit\u00e0 di collaborazione.\nNell'aprile 1951, si trasferisce a Torino e lavora alla Pininfarina per qualche mese, ma non riesce a sviluppare una proficua intesa artistica, soprattutto a causa della sua grande ammirazione nei confronti dell'insigne carrozziere che lo pone in soggezione. Lasciata la Pininfarina, per un breve periodo collabora con Giovanni Michelotti alla realizzazione di alcuni modelli per la Carrozzeria Balbo.\nAssunto alla Bertone, un suo progetto viene scelto da Carlo Abarth per carrozzare la \"dream car\" Fiat-Abarth 1500 Biposto che ottiene l'attenzione degli esperti ai saloni e viene acquistata dalla statunitense Packard come modello di studio.\nNasce cos\u00ec un sodalizio con il coetaneo Nuccio Bertone che, attraverso un rapporto diretto e collaborativo, li porter\u00e0 a creare estrose \"dream car\" come le \"BAT\", ma anche splendide vetture di serie come le \"Giulietta Sprint\" e \"Sprint Speciale\".\nNel 1959, a causa di una banale discussione, trasformatasi in litigio, Scaglione interrompe il rapporto con la carrozzeria Bertone e inizia a lavorare in proprio: nasceranno la Lamborghini 350 GTV, l'ATS 2500 GT, la Prince Motors giapponese, la Titania, e i vari modelli dell'Intermeccanica: Apollo, Torino, Italia, Indra, IMX, Murena.\nLa 33 stradale e il termine della carriera.\nNel 1967 disegner\u00e0 per l'Alfa Romeo la 33 Stradale, a detta di molti esperti e non una delle pi\u00f9 belle auto sportive mai progettate. Dopo il fallimento dell'Intermeccanica, fondata dall'imprenditore canadese Frank Reisner, vicenda in cui perde buona parte dei suoi risparmi, Scaglione si ritira dal lavoro per la delusione subita.\nNel 1981 si trasferisce a Suvereto, piccolo paese nella provincia di Livorno dove possiede un vecchio palazzo nella piazza centrale, conducendo una vita assai appartata. Nel luglio 1991 gli viene diagnosticato un carcinoma polmonare, per il quale morir\u00e0 due anni dopo."}
{"id": "1331239", "revid": "486946", "url": "https://it.wikipedia.org/wiki?curid=1331239", "title": "Racing Club di Parigi", "text": ""}
{"id": "1331240", "revid": "729019", "url": "https://it.wikipedia.org/wiki?curid=1331240", "title": "South Bedfordshire", "text": "Il South Bedfordshire \u00e8 stato un distretto del Bedfordshire, Inghilterra, Regno Unito, con sede ad Dunstable.\nIl distretto fu creato con il Local Government Act 1972, il 1\u00ba aprile, 1974 dalla fusione del borough di Dunstable col distretto urbano di Leighton-Linslade e col Distretto rurale di Luton. Nel 2009 \u00e8 stato soppresso ed il suo territorio \u00e8 entrato a far parte della nuova autorit\u00e0 unitaria del Central Bedfordshire."}
{"id": "1331243", "revid": "287204", "url": "https://it.wikipedia.org/wiki?curid=1331243", "title": "Racing Club de France Football", "text": "Il Racing Club de France football Colombes 92 o Racing Colombes 92 \u2013 conosciuto in Italia anche con il nome di Racing Club di Parigi (\"Racing Club de Paris\" fu la denominazione ufficiale della sezione calcistica fino al 2005) \u2013 \u00e8 la sezione calcistica della societ\u00e0 polisportiva francese Racing Club de France, fondata nel 1882 a Parigi.\nLa sezione calcistica fu fondata nel 1896; i suoi colori sociali sono il bianco e il celeste.\nLa Polisportiva nelle varie discipline ha conquistato 93 medaglie olimpiche, 53 titoli di campione del mondo, 30 coppe d'Europa, 115 titoli di campione d'Europa e pi\u00f9 di 1000 titoli nazionali.\nLa societ\u00e0 \u00e8 articolata in 17 sezioni:\nSezione calcio.\nFondata nel 1896, la formazione milita nel 2018-2019 nel Championnat de France de football de National 3, la quinta divisione francese. Gioca le partite allo Stadio olimpico Yves du Manoir, pi\u00f9 noto come \"stadio di Colombes\", che ha ospitato la finale dei Campionati mondiali del 1938."}
{"id": "1331247", "revid": "767487", "url": "https://it.wikipedia.org/wiki?curid=1331247", "title": "Presunto innocente", "text": "Presunto innocente (\"Presumed Innocent\") \u00e8 un film del 1990 diretto da Alan J. Pakula, interpretato da Harrison Ford. \u00c8 tratto dal romanzo omonimo di Scott Turow.\nTrama.\nIl vice procuratore capo Rusty Sabich ottiene l'incarico di indagare sull'omicidio della collega Caroline Polhemus, con cui in passato ha avuto una turbolenta relazione extraconiugale. Ma, durante le indagini, i sospetti ricadono su di lui, e in molti lo ritengono colpevole. Affidandosi al suo acerrimo rivale nel foro, ovvero l'avvocato Sandy Stern, cercher\u00e0 di difendersi."}
{"id": "1331251", "revid": "6923", "url": "https://it.wikipedia.org/wiki?curid=1331251", "title": "Mug Nuadat", "text": "Nella storia tradizionale di'Irlanda Mug Nuadat (o Mogha Nuadhad = \"\"schiavo di Nuada\"), a cui fu dato anche il nome di \u00c9ogan M\u00f3r (Eoghan il Grande), fu re del Munster nel II secolo. Fu rivale del sovrano supremo d'Irlanda Conn delle cento battaglie e per un certo periodo dopo l'anno 123 regn\u00f2 \"de facto\" nella met\u00e0 meridionale dell'Irlanda (l'area a sud della linea che andava dalla baia di Galway e Dublino, conosciuta come \"Leth Moga\" (cio\u00e8 \"met\u00e0 di Mug\"), mentre il nord era noto come \"Leth Cuinn\" (\"met\u00e0 di Conn\"\").\nConn invase alla fine la Leth Moga e scacci\u00f2 Mug dall'Irlanda, che si rifugi\u00f2 in Spagna, da cui torn\u00f2 con un esercito con cui sconfisse uccise in battaglia Conn a Mag L\u00e9na (Kilbride, nella contea di Offaly), sebbene alcune versioni dicono che Conn sia stato ucciso a tradimento nel suo letto.\nEra padre di Ailill Ollamh. Suo nipote, anche lui chiamato \u00c9ogan M\u00f3r, combatt\u00e9 a fianco del figlio di Conn, Art, nella battaglia di Maigh Mucruimhe e avrebbe creato la dinastia degli E\u00f3ganachta."}
{"id": "1331252", "revid": "729019", "url": "https://it.wikipedia.org/wiki?curid=1331252", "title": "Route 2", "text": "La Route 2 \u00e8 la pi\u00f9 grande autostrada provinciale del Nuovo Brunswick, in Canada. Fa parte della pi\u00f9 grande autostrada nazionale Trans-Canada (in inglese \"Trans-Canada Highway\") e riceve traffico anche dagli Stati Uniti d'America grazie ai collegamenti con l'interstatale 95 e la piccola Route 95.\nL'autostrada Route 2 connette la Route 185 ai confini del Qu\u00e9bec anche con l'autostrada 104 in Nuova Scozia servendo le citt\u00e0 di Frederiction e Moncton.\nDopo circa vent'anni il nuovo progetto della Route 2 ha sostituito una vecchia linea autostradale con una nuova autostrada a 4 corsie e contemporaneamente si \u00e8 proceduto per un allungamento dell'autostrada Route 95 che collega varie parti del Nord America con la citt\u00e0 di Nuova Glasgow e con la provincia di Nuova Scozia. Quando l'autoroute 85 in Qu\u00e9bec verr\u00e0 ultimata la Route 2 collegher\u00e0 anche varie parti del Qu\u00e9bec e dell'Ontario senza pi\u00f9 attraversare il confine con gli Stati Uniti d'America.\nDescrizione della Route 2.\nL'autostrada da Edmundston continua verso sud, seguendo la valle del Saint John e passando per le seguenti cittadine: St. Leonard, Grand Falls, Perth-Andover, Florenceville, Hartland, Woodstock, Fredericton, e Oromocto.\nL'autostrada abbandona la valle del Saint John a sud di Oromocto e gira vero est per Jemseg, attraversando la provincia a sud del Grande Lago, passando per Havelock Salisbury, Moncton e Dieppe.\nDi seguito procede attraversando con vari spostamenti tutto il Nuovo Brunswick e gran parte della Nuova Scozia ed attraversando altre citt\u00e0 tra cui, oltre alle prima gi\u00e0 citate, anche Westfield e Saint John. Gran parte dell'autostrada risale agli anni trenta."}
{"id": "1331256", "revid": "287204", "url": "https://it.wikipedia.org/wiki?curid=1331256", "title": "Colle d'Allos", "text": "Il Colle d'Allos (2.247\u00a0m) \u00e8 un valico alpino francese. \nDescrizione.\nIl colle unisce la valle dell'Ubaye nel dipartimento delle Alpi dell'Alta Provenza e la valle del Verdon nel dipartimento delle Alpi Marittime. Dal punto di vista orografico il colle separa le Alpi Marittime ad est dalle Alpi e Prealpi di Provenza ad ovest. Nei pressi del colle si trova il comune di Allos e nasce il fiume Verdon.\nCiclismo.\nIl colle \u00e8 stato superato varie volte durante il tour de France."}
{"id": "1331257", "revid": "287204", "url": "https://it.wikipedia.org/wiki?curid=1331257", "title": "Canone siriaco", "text": ""}
{"id": "1331260", "revid": "2210568", "url": "https://it.wikipedia.org/wiki?curid=1331260", "title": "Ruspoli", "text": "I Ruspoli sono una nobile e antica famiglia italiana. Le origini della famiglia Ruspoli rimontano alla Firenze del XIII secolo e, attraverso la discendenza diretta dai Marescotti di Bologna, a Mario Scoto nell'800 d.C.\nTrasferitasi a Roma nel XVII secolo l'ultima discendente della famiglia, Vittoria Ruspoli dei Marchesi di Cerveteri spos\u00f2 Sforza Vicino Marescotti IV Conte di Vignanello, discendente dei Farnese da parte sia di madre che di padre. Un figlio di Vittoria prender\u00e0 il cognome e l'arma dei Ruspoli per garantire la continuit\u00e0 del casato.\nNel 1708 il nipote di Vittoria, Francesco Ruspoli a capo del Reggimento Ruspoli combatt\u00e9 per la difesa dello Stato Pontificio. Nel 1709 costrinsero gli austriaci ad una ritirata e papa Clemente XI in riconoscenza erigeva a Principato il Marchesato di Cerveteri nominando Francesco I Principe di Cerveteri.\nI Ruspoli vissero da allora fra Vignanello, Cerveteri e il Palazzo Ruspoli a Roma.\nLe origini della famiglia Ruspoli di Firenze.\nLe prime notizie note relative alla famiglia Ruspoli risalgono all'inizio del XIII secolo come testimoniano le tombe gentilizie presenti nelle chiese di Ognissanti e di Santa Maria Novella in Firenze.\nQui di seguito, in ordine cronologico, sono riportati alcuni membri della famiglia:\n\u00c8 a partire da Bartolomeo, figlio del suddetto Lorenzo, che la famiglia si allontana dalla cerchia dei ghibellini per avvicinarsi allo Stato Pontificio.\nBartolomeo Ruspoli nasce a Firenze nel 1496. Si associa professionalmente alla famiglia Altoviti, influenti lanieri e banchieri. Nel 1529 parte per Roma dove contrae matrimonio con Maria Ardinghelli nipote del cardinale Niccol\u00f2 Ardinghelli, un influente membro della cerchia dei Farnese e intimo associato di Alessandro Farnese futuro papa Paolo III. I Ruspoli si inserirono cos\u00ec nella Curia Romana ed i figli e le figlie di Bartolomeo contrassero tutti matrimoni con le famiglie nobili Romane: Muti, Cavaglieri, e Floridi.\nNel 1531 Bartolomeo Ruspoli fu nominato Sollecitatore delle lettere apostoliche da papa Clemente VII. Nel 1535 divenne Priore di Firenze.\nLe origini della famiglia Marescotti-Ruspoli.\nLe origini mitiche.\nSecondo la leggenda le origini dei Marescotti risalgono a Mario Scoto (\"Marius Scotus\", o \"Mario lo Scoto\"), nato a Galloway, nel sud-ovest della Scozia, nell'VIII secolo. Nell'anno 773 re Carlo Magno inizi\u00f2 una campagna militare contro i Longobardi in Italia, perch\u00e9 rei di non aver rispettato il patto, imposto loro da Pipino il Breve, di cedere parte del loro territorio agli Stati della chiesa. \nMariscotto, il capostipite bolognese.\nIl primo appartenente alla famiglia di cui si hanno notizie certe \u00e8 un Mariscotto che fu console del comune di Bologna e capitano generale nel 1179. Un Raniero Marescotti venne nominato cardinale da papa Lucio II il 18 dicembre 1144 e fu titolare della diaconia dei Santi Sergio e Bacco.\nPietro de' Calvi Marescotti fu podest\u00e0 di Faenza nel 1185. Il nipote Guglielmo fu podest\u00e0 di Siena nel 1232, suo figlio Corrado fu Cancelliere dell'imperatore Federico II nel 1249. Alberto Marescotti figlio di Ugolino fu console di Bologna, capitano generale di fanteria di Bologna prese Faenza nel 1281 ed espugn\u00f2 Imola nel 1290.\nIl ramo senese.\nI Marescotti di Siena, famiglia ghibellina, secondo alcune fonti formatasi con un Guglielmo che fu podest\u00e0 di Siena nel 1232, portarono come arma la stessa del ramo principale bolognese. Tuttavia, sono documentati a Siena gi\u00e0 dal XII secolo; feudatari di Maremma, forse di origine germanica, sarebbero arrivati a Siena da Montepescali. Nel 1147 risulta che un Mariscotto don\u00f2 al Comune di Siena i suoi possedimenti di Montepescali, mentre il figlio Prete fu console di Siena nel 1194. \nI Marescotti appartennero ai Grandi di Siena e al Monte dei Gentiluomini. Il loro castellare si trovava in via di Citt\u00e0, dove oggi sorge uno dei palazzi pi\u00f9 belli di Siena, palazzo Chigi-Saracini. Furono signori di Montalbano, dal nome del feudo di Montalbano in Val di Cecina, tra Castelnuovo di Val di Cecina e Radicondoli. Dai Marescotti senesi deriv\u00f2 anche un ramo di Volterra. Con il matrimonio nel 1572 tra Alamanno Marescotti e Onesta Tolomei derivarono i Marescotti Tolomei. Membro illustre di questa famiglia fu il letterato Lodovico Marescotti, nato a Siena nel 1414 e morto dopo il 1474. Dallo stemma dei Marescotti \u00e8 originato quello della Nobile Contrada dell'Aquila.\nQui di seguito, in ordine cronologico, alcuni membri della famiglia:\nAlberto il Malvicino de Calveiso de' Calvi conte di Bagnacavallo. Alberto conte di Bagnacavallo. Ermes, Massimiliano e Oddo Marescotti (Mariscotti) furono consoli di Orvieto rispettivamente nel 1035, 1091 e 1099. Carbone - Nel 1120 eresse una torre a Bologna. Marescotto - console di Imola nel 1140.\nRaniero Marescotti - Eletto cardinale da papa Lucio II il 18 dicembre 1144 e titolare della diaconia dei Santi Sergio e Bacco\nMarescotto - Console di Bologna e Capitano generale di Bologna nella guerra contro Imola nel 1179. Pietro de' Calvi Marescotti - Podest\u00e0 di Faenza nel 1185. Marescotto Console di Bologna 1227 Guglielmo - Podest\u00e0 di Siena nel 1232, su figlio Corrado fu Cancelliere dell'imperatore Federico II nel 1249. Alberto Marescotti figlio di Ugolino fu Console di Bologna, Capitano generale di fanteria di Bologna prende Faenza nel 1281 ed espugna Imola nel 1290.\nI Ruspoli nel XVI secolo.\nIl comandante navale Fabrizio Ruspoli figlio di Bartolomeo Ruspoli e Maria Ardinghelli si distinse nella battaglia di Lepanto.\nGli Ottomani riuscirono a salvare meno della met\u00e0 delle loro navi e se tatticamente si tratt\u00f2 di una decisiva vittoria cristiana, la vittoria strategica lo fu ancor di pi\u00f9 perch\u00e9 segn\u00f2 l'inizio del declino della potenza navale ottomana nel Mediterraneo.\nI cristiani attribuirono la loro vittoria soprattutto alla protezione della Vergine Maria, che avevano invocato recitando il Rosario prima della battaglia. Tanto che nell'anniversario della battaglia fu fissata da Pio V la festa della Madonna della Vittoria o della Madonna del Rosario.\nOrazio Ruspoli, fratello di Fabrizio, divenne un banchiere di successo e fu anche Magistrato dei Collegi nel 1557.\nDopo la battaglia di Lepanto, apr\u00ec il Banco Ruspoli a Siena e la famiglia si arricch\u00ec considerevolmente. Orazio spos\u00f2 Felice Cavalieri da cui ebbero due figli.\nLorenzo Ruspoli, un loro cugino, era laniere e in seguito anch'egli banchiere di successo a Firenze e poi consigliere cittadino. Si spos\u00f2 con madonna Maria di Bernardo Franceschi ed ebbero due figli; Antonio e Francesco (nato il 20 agosto 1579). Quest'ultimo poeta satirico le cui poesie vennero pubblicate a pi\u00f9 riprese.\nVittoria Ruspoli, figlia di Orazio e di Felice Cavalieri, sposo nel 1617 Sforza Vicino Marescotti, 4\u00ba Conte di Vignanello, Signore di Parrano, Nobile Romano e Patrizio di Bologna, Magistrato dei Conservatori di Bologna nel 1632 e Conservatore di Roma nel 1654. Il fratello di Vittoria, Bartolomeo Ruspoli, dopo aver acquistato il marchesato di Cerveteri e a Roma il palazzo dell'Ara Coeli lasci\u00f2 il tutto alla discendenza di sua sorella.\nIl marito di Vittoria, Sforza Vicino, discendeva dai Farnese sia da parte di madre che di padre (vedi figura al lato). Dalla parte di suo padre eredit\u00f2 il feudo di Vignanello (dal matrimonio fra Sfortia Marescotti e Ortensia Farnese contessa di Vignanello). La madre di sua madre Ottavia, era Giulia Farnese. L'intero ramo dei Farnese (duchi di Latera) si estinse e i discendenti dei Marescotti (che si chiamarono Ruspoli per volere di Vittoria Ruspoli, attraverso l'istituto romano della \"surrogazione\", che permetteva a un discendente in linea femminile di adottare il cognome di una famiglia che si stava estinguendo e cos\u00ec di perpetrarlo) conservarono il feudo ed il Castello di Vignanello fino ai nostri giorni.\nNel frattempo, Clarice nata il 6 marzo 1585, sorella di Sforza Vicino Marescotti, prese i voti presso il convento di San Bernardino a Viterbo adottando il nome di Suor Giacinta. Fu beatificata da papa Benedetto XIII nel 1726 e proclamata santa da papa Pio VII nel 1807.\nLa sua festa cade il 30 gennaio.\nGaleazzo Marescotti, figlio di Sforza Vicino e di Vittoria fu nominato cardinale da papa Clemente X.\nI Marescotti-Ruspoli.\nFrancesco Maria Marescotti Ruspoli, figlio primogenito di Alessandro (di Sforza Vicino Marescotti, IV Conte di Vignanello e Vittoria dei Principi Ruspoli), nacque il 2 marzo 1672. Nel 1695 spos\u00f2 la signora Isabella Cesi, figlia di Giuseppe Angelo, quinto duca di Acquasparta e Giacinta Conti dei duchi di Poli e Guadagnolo (sorella di papa Innocenzo XIII).\nDopo varie battaglie legali eredit\u00f2 da Marescotti, Capizucchi e Ruspoli. Il 4 settembre 1705, con atto notarile Floridi, pot\u00e9 finalmente aggiungere ai suoi titoli quello del marchese di Cerveteri.\nFrancesco Maria apprezzava e aiutava lo sviluppo dell'Accademia dell'Arcadia di cui era membro sotto lo pseudonimo di Olinto. Fu il primo mecenate ad accoglierli in una delle sue ville in Via Merulana. Il primo volume delle Rime degli Arcadi fu dedicato a Francesco Maria. Nel 1725 l'Arcadia si stabil\u00ec definitivamente nella villa del Gianicolo di Bosco Parrasio.\nNel 1707 George Frideric Handel arriv\u00f2 a Roma, dove per due anni fu ospite di Francesco Maria Ruspoli, il quale lo nomin\u00f2 suo Maestro di cappella. Durante questo periodo compose il \"Salve Regina\" (HWV 241) che esegu\u00ec nel Castello Ruspoli a Vignanello ed il \"Diana Cacciatrice\" (HWV 79), che esegu\u00ec a Palazzo Ruspoli a Cerveteri. A Roma presso i Ruspoli e gli Ottoboni esegu\u00ec gli oratori \"La Resurrezione\" (HWV 47) e \"il Trionfo del Tempo e del Disinganno\" (HWV 46a) entrambi dedicati a Francesco Maria Marescotti Ruspoli. Tra il 1709 e il 1716 fu succeduto come maestro di cappella da Antonio Caldara.\nIl cardinale Galeazzo Marescotti guardava il suo amato nipote e si compiaceva della vita brillante, ma ancor pi\u00f9 della grande cultura, munificenza e devozione a Dio di Francesco Maria. Il cardinale aveva un piano preciso: persuadere il papa ad elevare il titolo del feudo di Cerveteri da marchese a principe. Altre famiglie nobili romane come gli Aldobrandini, i Boncompagni, i Borghese e gli Erba-Odescalchi furono fatti principi dai rispettivi papi. La Ruspoli non aveva un papa ed era necessario fare un gesto munifico e acquisire particolari meriti con la Santa Sede. Nel 1707 il cardinale persuase suo nipote a armare un brigantino da donare alla Santa Sede. Lo scafo moderno, con ampie vele, venne consegnato a Civitavecchia. Handel aveva composto per l'occasione un coro di voci bianche su un testo che salutava il re papa. Ma ci\u00f2 non bast\u00f2 per elevare Cerveteri a un principato.\nNel 1708 Francesco Maria cre\u00f2 il reggimento Ruspoli a proprie spese. Formato da circa 1.000 uomini, il reggimento godette di alcune vittorie minori fino al 1709, quando a Ferrara, grazie ad un armamento superiore, riusc\u00ec a spingere gli Austriaci a nord del fiume Po. Una grande vittoria per la quale il 3 febbraio 1709, pieno di gratitudine, papa Clemente XI elev\u00f2 Cerveteri a un Principato.\nNel 1710 il principe Francesco Maria Marescotti Ruspoli acquist\u00f2 il feudo di Riano, dove arricch\u00ec la citt\u00e0 con privilegi e opere pubbliche. Nel 1713 acquis\u00ec il feudo di San Felice Circeo, che pass\u00f2 poi nel 1718 al marito della figlia, Filippo Orsini. Ancora nel 1713 Francesco Maria acquist\u00f2 il Palazzo Ruspoli a Roma dai Caetani, che avevano incaricato Martino Longhi il Giovane di costruire la sontuosa loggia sul cortile e la famosa scalinata, una delle quattro meraviglie di Roma.\nNel 1721 papa Benedetto XIII confer\u00ec a Francesco Maria il titolo di Principe Romano, per s\u00e9 e per i suoi discendenti, all'infinito, cos\u00ec che la famiglia potesse conservare il prestigio dei suoi antenati.\nPapa Benedetto XIII venne poi a Vignanello nel 1725 per consacrare solennemente la nuova chiesa parrocchiale costruita per volere di Francesco Maria. Nel 1792 Francesco Ruspoli, terzo principe di Cerveteri, fu creato principe del Sacro Romano Impero, sia lui che i suoi discendenti maschi, dall'imperatore Francesco II.\nLa famiglia Ruspoli \u00e8 stata Gran Maestra del Sacro Ospizio Apostolico dal 1808.\nLa famiglia risiede tutt'oggi nel proprio palazzo a Roma.\nRami della famiglia Ruspoli.\nI Ruspoli principi di Cerveteri e conti di Vignanello \"(ramo principale)\".\nDal 1808 con Francesco Ruspoli, III principe di Cerveteri, la famiglia assunse la carica di Gran Maestro del Sacro Ospizio succedendo in essa alla famiglia Conti.\nI Ruspoli duchi di Sueca e L\u00b4Alcudia \"(ramo spagnolo)\".\nIl principe Camillo Ruspoli, secondo figlio di Francesco Ruspoli, terzo principe di Cerveteri e la contessa Maria Leopoldina von Khevenh\u00fcller-Metsch, si spos\u00f2 con Carlota Luisa de Godoy e Borb\u00f3n, figlia di Manuel de Godoy e Alvarez de Faria, principe della Pace e sua prima moglie, Mar\u00eda Teresa de Borb\u00f3n y Vallabriga, XV contessa di Chinch\u00f3n, figlia di Infante Luis Antonio de Borb\u00f3n e Farnese. \u00c8 il fondatore della linea familiare spagnola:\nI Ruspoli principi di Poggio Suasa \"(ramo italiano)\".\nQuesto ramo nasce dal principe Bartolomeo Ruspoli (1800-1872), terzo figlio di Francesco Ruspoli, III principe di Cerveteri e contessa Maria Leopoldina von Khevenh\u00fcller-Metsch, e fratello di Camillo Ruspoli (duca di Alcudia e Sueca). Ha sposato Dona Carolina Ratti. Era il colonnello dell'esercito piemontese, in cui partecipa alle guerre della rinascita italiana. Paralizzato da sotto la vita con l'esplosione di una granata, continu\u00f2 a partecipare alle battaglie su ruote a rotelle spinte dal suo assistente. Suo figlio Emanuele Ruspoli \u00e8 stato nominato primo principe di Poggio-Suasa dopo aver partecipato all'unificazione italiana ed essere il primo sindaco della Roma italiana. Fu il padre di Eugenio, esploratore, e il nonno di Emanuella de Dampierre Ruspoli, duchessa di Segovia e duchessa di Anjou dal matrimonio con Infante Don Jaime, figlio di Alfonso XIII di Spagna."}
{"id": "1331262", "revid": "1745361", "url": "https://it.wikipedia.org/wiki?curid=1331262", "title": "Ailill Ollamh", "text": "Nella storia tradizionale d'Irlanda Ailill Ollamh (o Oilill Olum ? - 234 d.C.), figlio di Mug Nuadat, fu re della parte meridionale d'Irlanda. Divise il regno tra i suoi figli \u00c9ogan, Cormac Cas e Cian.\nSadb, figlia di Conn Ceadcatha, detto Conn delle Cento battaglie, Re di tutta l'Irlanda, spos\u00f2 in seconde nozze Oilill Olum, primo Re del Munster unito. Ebbero almeno tre figli: \n\u00c9ogan, il primo, fond\u00f2 la dinastia degli E\u00f3ganachta, mentre il suo fratellastro, Lugaid mac Con, divenne re supremo d'Irlanda. \nCormac Cas, il secondogenito, secondo una versione fu il capostipite dei D\u00e1l gCais. \nCian, il terzo, fu il fondatore del Clan Cian a Ormond, e fu capostipite della dinastia reale O'Cearbhaill (anglicizzato in O'Carroll). Un discendente, otto generazioni dopo, fu Eile Righ Dhearg, detto Eile il Rosso, padre di Monach O'Carroll, primo ad usare questo cognome, a sua volta padre di Fionn, Re di Ely nel 1205. "}
{"id": "1331264", "revid": "1543377", "url": "https://it.wikipedia.org/wiki?curid=1331264", "title": "Guglielmo I de Cardona", "text": "Origine.\nSecondo il documento n\u00b0 225 del \"Diplomatari de la vila de Cardona, anys 966-1276\" (non consultato) era il figlio primogenito del conte di Visconte di Cardona, Raimondo Folco III e di sua moglie, Isabella Sibilla di Urgell ( \u2020 prima del 1177), che secondo la \"Historia de los condes de Urgel, Tomo I\", era figlia del conte di Urgell, Ermengol VI e della sua prima moglie, Arsenda de Cabrera ( \u2020 prima del 1135), figlia del signore di Cabrera e visconte di Gerona, Guerau II de Cabrera e della sua prima moglie, Stefania (documento n\u00b0XXVIII a pag 151 del Carturario di Roda).\nRaimondo Folco III de Cardona, secondo il \"Diplomatari de la vila de Cardona, anys 966-1276\" (non consultato) era il figlio primogenito del Visconte di Cardona, Raimondo Folco II e di sua moglie, Guglielma, di cui non si conoscono gli ascendenti.\nBiografia.\nDi suo padre, Raimondo Folco III non si conosce la data esatta della morte; si presume sia morto verso il 1176, in quanto nel documento n\u00b0 225 del \"Diplomatari de la vila de Cardona, anys 966-1276\", datato 1176 o 1177 (non consultato), Guglielmo fece atto di devozione alla chiesa di San Vincenzo di Cardona, citando le anime dei suoi genitori.\nGuglielmo gli succedette come Guglielmo I, Visconte di Cardona.\nIl 18 giugno 1177, suo zio (fratello di sua madre), il Conte d'Urgell, Ermengol VII, redasse un testamento, controfirmato anche dalla moglie Dolce e dal figlio primogenito, anche lui di nome Ermengol, in cui, tra gli altri, disponeva un lascito anche a Guglielmo (\"Guillermunmde Cardona nepotem meum\").\nL'11 marzo 1186, secondo il documento n\u00b0 242 del \"Diplomatari de la vila de Cardona, anys 966-1276\" (non consultato), Guglielmo fece una donazione a San Vincenzo di Cardona in suffragio dell'anima di suo padre.\nIl 25 marzo 1187, secondo il documento n\u00b0 1171 del \"Cartulario de Sant Cugat del Vall\u00e9s Vol. III\", sottoscritto anche dalla moglie, Geralda, Guglielmo fece una donazione al monastero di Sant Cugat del Vall\u00e8s.\nIl 25 maggio 1200, secondo il documento n\u00b0 198 del \"Diplomatari de la vila de Cardona, anys 966-1276\" (non consultato), Guglielmo sottoscrisse un documento di donazione a San Vincenzo di Cardona.\nIl 31 agosto 1205, secondo il documento n\u00b0 198 del \"Diplomatari del monestir de Sant Joan de les Abadesses (995-1273)\", Guglielmo fece una donazione al monastero di Sant Joan de les Abadesses.\nIl 16 ottobre 1209, suo cugino, il Conte d'Urgell, Ermengol VII, redasse un testamento, controfirmato oltre che dalla moglie, Elvira Perez, da Guglielmo e da altri nobili, in cui stabil\u00ec di lasciare la contea di Urgell alla sua unica figlia, Aurembiaix, e, nel caso che la figlia e le due sorelle di Ermengol VIII, Marchesa e Miraglia, fossero decedute, disponeva che la contea andasse a Guglielmo (\"Guillermum de Cardona consanguineum meum\").\nGuglielmo fu col re della Corona d'Aragona, Pietro II di Aragona, detto il Cattolico, alla Battaglia di Muret, nel 1213, contro i crociati di Simone IV di Montfort, che continu\u00f2 a combattere anche dopo la morte di Pietro II al Muret.\nFu consigliere reale alla corte del nuovo re della Corona d'Aragona, il minorenne, Giacomo I.\nGuglielmo intervenne nella lotta per la successione nella Contea d'Urgell feudo di origine della madre Isabel Sibilla.\nGuglielmo mor\u00ec ai primi di luglio del 1225, il 12, secondo la \"Excerpta ex martyrologio Celsonensi, Apendice al Viage Literario a las Iglesias de Espana, Tome VIII\", il 13, secondo la \"Excerpta ex martyrologio Celsonensi, Apendice al Viage Literario a las Iglesias de Espana, Tome IX\".Gli succedette il figlio, Raimondo Folco,\nMatrimonio e discendenza.\nGuglielmo I aveva sposato, prima del 1186, Geralda, di cui non si conoscono gli ascendenti e da cui ebbe due figli:"}
{"id": "1331267", "revid": "1745361", "url": "https://it.wikipedia.org/wiki?curid=1331267", "title": "Delta V Collection", "text": "Delta V Collection \u00e8 la raccolta con cui i Delta V hanno concluso il contratto con la casa discografica Ricordi BMG.\nTracce.\nEaster egg.\nNel DVD c'\u00e8 un \"easter egg\": cliccando su un bottone nascosto si pu\u00f2 vedere il videoclip di \"Prendila cos\u00ec\" (con un audio differente, a causa della denuncia della vedova di Lucio Battisti che ne ha causato il ritiro).\nErrori.\nSul libretto dell'album \u00e8 segnalata come traccia 8 \"Facile\"; in realt\u00e0 sul disco quel brano non \u00e8 presente, mentre all'ottavo posto della tracklist si trova \"Tu mi vuoi\"."}
{"id": "1331269", "revid": "63760", "url": "https://it.wikipedia.org/wiki?curid=1331269", "title": "Hiciriki", "text": ""}
{"id": "1331271", "revid": "1745361", "url": "https://it.wikipedia.org/wiki?curid=1331271", "title": "E\u00f3ganachta", "text": "E\u00f3ganachta (o Eoghanachta) \u00e8 una dinastia reale irlandese, che sarebbe stata fondata da \u00c9ogan, re del Munster, primogenito del semi-mitologico sovrano del III secolo, Oilill Ollum. Questa dinastia, incentrata attorno a Cashel, domin\u00f2 l'Irlanda del sud dal V al XVI secolo. \u00c9ogan aveva un fratello pi\u00f9 giovane, Cas, che avrebbe dato il via alla dinastia rivale dei D\u00e1l gCais.\nI cognomi degli E\u00f3ganachta includono: MacCarthy, O'Sullivan, O'Mahony, O'Donoghue, O'Moriarty, O'Keefe, O'Callaghan.\nRami e alcuni personaggi della dinastia:"}
{"id": "1331274", "revid": "149587", "url": "https://it.wikipedia.org/wiki?curid=1331274", "title": "Caposaragnano", "text": ""}
{"id": "1331276", "revid": "104458", "url": "https://it.wikipedia.org/wiki?curid=1331276", "title": "Vita degli italiani durante il periodo fascista", "text": ""}
{"id": "1331277", "revid": "1318658", "url": "https://it.wikipedia.org/wiki?curid=1331277", "title": "Giuni", "text": "Giuni \u00e8 un album di Giuni Russo, pubblicato nel 1986 su etichetta Bubble Record.\nIl disco.\nDopo diversi ostracismi, da parte - inizialmente - della Compagnia Generale del Disco (nella veste della discografica Caterina Caselli) e successivamente anche da altre case discografiche che si rifiutarono di metterla sotto contratto, Giuni Russo venne accolta dalla Bubble Record (distribuzione Ricordi), piccola etichetta discografica romana con cui venne pubblicato l'album \"Giuni\", gi\u00e0 in lavorazione da oltre un anno.\nAi cori dell'album parteciparono le Pumitrozzole, il primo gruppo italiano di teatro omosessuale militante, di cui faceva parte anche Platinette, oltre a Maria Antonietta Sisini e Flavio Merkel.\n\"Illusione\", che chiude l'album, \u00e8 una rivisitazione non dichiarata del brano \"Clamor\", del compositore E.R. Pinto, tratto dall'album \"Fuego Del Andes\" (1959) di Yma Sumac.\n\"Alghero\".\nDall'album fu estratto il singolo \"Alghero\", canzone che sebbene all'epoca ottenne solo un discreto successo di vendita, nel tempo \u00e8 diventata un cult degli anni ottanta. Il brano fu presentato in diverse manifestazioni canore televisive e radiofoniche, in particolare al Festivalbar, dove Giuni partecip\u00f2 per l'ultima volta, e a \"Vota la voce.\"\nL'idea di scrivere \"Alghero\" part\u00ec da un volo Roma-Alghero nel 1984, periodo in cui la madre della sua compagna artistica Maria Antonietta Sisini era in fin di vita, e Giuni - nonostante i molti impegni promozionali - cercava sempre di offrirle la propria vicinanza, raggiungendo la Sardegna in aereo, tra un concerto e l'altro, ogni qual volta potesse."}
{"id": "1331278", "revid": "486946", "url": "https://it.wikipedia.org/wiki?curid=1331278", "title": "RC Paris", "text": ""}
{"id": "1331279", "revid": "10916168", "url": "https://it.wikipedia.org/wiki?curid=1331279", "title": "West Midlands", "text": ""}
{"id": "1331288", "revid": "194247", "url": "https://it.wikipedia.org/wiki?curid=1331288", "title": "A Night Out with Boy George", "text": ""}
{"id": "1331291", "revid": "97126", "url": "https://it.wikipedia.org/wiki?curid=1331291", "title": "Chiesa di Sant'Antonio da Padova e santuario di Sant'Ignazio da Laconi", "text": ""}
{"id": "1331296", "revid": "287204", "url": "https://it.wikipedia.org/wiki?curid=1331296", "title": "Lovis Corinth", "text": "Biografia.\nNato nella Prussia orientale, dopo aver compiuto i primi studi all'accademia di K\u00f6nigsberg, nel 1880 cominci\u00f2 a frequentare l'Accademia di Monaco di Baviera, che a quel tempo rivaleggiava con Parigi, come centro dell'arte d'avanguardia in Europa.\nNel 1884 si trasfer\u00ec a Parigi, dove fino al 1887 studi\u00f2 all'Acad\u00e9mie Julian, sotto la guida di William-Adolphe Bouguereau; in quegli anni apprezz\u00f2 in modo particolare il movimento impressionista e il realismo di Wilhelm Leibl.\nNel 1891 Corinth torn\u00f2 in Germania, prima a Monaco e poi a Berlino dove, grazie all'appoggio dell'amico Walter Leistikow, a partire dal 1898 si un\u00ec con Max Liebermann al movimento della Secessione berlinese.\nIn questo periodo le sue opere sono caratterizzate da un naturalismo sensuale e ottimistico, ispirate ai fiamminghi del Seicento, in particolare a Pieter Paul Rubens.\nIn un impasto pittorico cupo, leggermente rinnovato da una certa libert\u00e0 di tocco e di colore, la sua pittura si caratterizza per il carattere forte e incisivo.\nI temi trattati sono per lo pi\u00f9 soggetti letterari e mitologici, tipici del decadentismo, scene di nudo e drammatiche rappresentazioni religiose.\nQuesti anni furono importanti. soprattutto perch\u00e9 Corinth speriment\u00f2 varie tecniche pittoriche, apprezzando in particolare la tecnica della litografia (la sua prima litografia \u00e8 del 1894).\nNel 1902 apr\u00ec una scuola di pittura e poco dopo spos\u00f2 una sua allieva, Charlotte Berend, di vent'anni pi\u00f9 giovane di lui.\nCharlotte, oltre che moglie e madre dei suoi figli, fu la sua musa ispiratrice, influenzandolo profondamente: la vita familiare divenne uno dei temi preferiti, insieme ai paesaggi, alle nature morte e ai ritratti.\nNel mese di dicembre del 1911 fu colpito da un ictus, rimanendo parzialmente paralizzato nel lato sinistro. Grazie alle assidue cure della moglie pot\u00e9 riprendersi e tornare a lavorare con la mano destra. Fu proprio allora che Corinth seppe mostrare tutto il suo talento.\nNel 1914 comp\u00ec un viaggio da Montecarlo in Italia, lungo la costa ligure e La Spezia, la campagna romana e raggiungendo Roma, per studiarvi gli affreschi vaticani di Raffaello; nel ritorno, attraverso la Svizzera, dovette interrompere il viaggio allo scoppio della guerra.\nL'ammirazione per il carattere rivoluzionario di alcuni artisti del tempo, in particolare per Oskar Kokoschka, lo avvicin\u00f2 all'espressionismo.\nAndando contro la tradizione accademica, che ricercava un compromesso tra pittura pura e disegno, cre\u00f2 opere caratterizzate da un espressionismo accentuatamente psicologico e inquieto, spesso ferocemente realistico.\nNegli autoritratti e nei paesaggi, i colori sono meno vibranti rispetto al passato, con un'accesa serenit\u00e0 cromatica, di straordinaria vitalit\u00e0 e vigore, che costituiscono il punto pi\u00f9 alto della sua ricerca.\nFu a partire da questo periodo che pervenne a risultati artistici significativi, ottenendo grande fortuna critica sino a divenire, dal 1915 al 1925, presidente della Secessione berlinese, succedendo a Max Liebermann.\nCorinth fu artisticamente molto prolifico e negli ultimi quindici anni della sua vita produsse pi\u00f9 di novecento opere, tra cui sessanta autoritratti.\nNel 1925, recatosi nei Paesi Bassi per studiare i suoi maestri preferiti, si ammal\u00f2 di polmonite: mor\u00ec a Zandvoort il 17 luglio 1925. Le sue spoglie vennero tumulate nel Cimitero Ovest di Stahnsdorf. Ha lasciato disegni, acqueforti e litografie e anche scritti letterari e di critica d'arte.\nNel 1937 sue opere, insieme a quelle di molti altri artisti, furono esposte dal regime nazista nella ironica mostra di Arte degenerata."}
{"id": "1331301", "revid": "339392", "url": "https://it.wikipedia.org/wiki?curid=1331301", "title": "N.B.C.", "text": ""}
{"id": "1331302", "revid": "287204", "url": "https://it.wikipedia.org/wiki?curid=1331302", "title": "Viktor Zubkov", "text": ""}
{"id": "1331305", "revid": "339392", "url": "https://it.wikipedia.org/wiki?curid=1331305", "title": "La resurrezione di Cristo (Annibale Carracci)", "text": ""}
{"id": "1331307", "revid": "78273", "url": "https://it.wikipedia.org/wiki?curid=1331307", "title": "Mikhail Yefimovi\u010d Fradkov", "text": ""}
{"id": "1331308", "revid": "201394", "url": "https://it.wikipedia.org/wiki?curid=1331308", "title": "Davide Oliveri", "text": "Biografia.\nStudi e prime band.\nAll'et\u00e0 di undici anni inizia a studiare solfeggio ritmico con il maestro Pino Minuta, timpanista dell'orchestra del teatro Massimo Bellini di Catania. Contemporaneamente studia batteria con il jazzista Seba Squillaci e all'et\u00e0 di quattordici anni fonda la sua prima rockband. Di questo primo periodo va menzionato il gruppo Markocurioso con cui Oliveri produce una demo intitolata \"Isolamento\" e partecipa alla compilazione \"Studio City Rock Compilation\" (P.D.R. Recording Studio, 1987).\n1987-1998: Davide Oliveri e gli Uzeda.\nNel 1987 nascono gli Uzeda e saranno anni di successi discografici nell'ambito del panorama indipendente internazionale. Nel 1993 e nel 1996 gli Uzeda eseguono due concerti per la BBC Radio nell'ambito delle registrazioni di John Peel denominate appunto John Peel Session. Dalla prima session \u00e8 stato pubblicato un disco per \"Strange Fruit\" uscito nel 1994 denominato appunto \"Peel Session\".\nDal 1994 \u00e8 sotto contratto insieme agli Uzeda della prestigiosa etichetta discografica statunitense Touch &amp; Go Records. Con gli Uzeda ha all'attivo centinaia di concerti in tutto il mondo.\n2000-in poi: Nuove collaborazioni.\nNel 2002 inizia a comporre insieme ad altri musicisti l'album \"Aria\" di Gianna Nannini e la colonna sonora del cartone animato \"Momo alla conquista del tempo\" del regista Enzo D'Al\u00f2. La collaborazione con la Nannini prosegue con il lavoro \"Pia come la canto io\" del 2007 e nel 2009 come coautore del singolo \"Attimo\" raggiungendo il primo posto in classifica singoli Italia 2009. Nello stesso periodo collabora all'album di Franco Battiato \"Il vuoto\".\nNel 2011 \u00e8 coproduttore dell'album \"Chiavedivolta\" della cantautrice Agata Lo Certo. Nello stesso periodo oltre a frequentare la scuola \u00c9mile Jaques-Dalcroze \u00e8 impegnato alla composizione del nuovo album degli Uzeda. Nel 2014 \u00e8 cofondatore del trio Unfired But Exploded esordendo per iArt al centro culturale Zo di Catania con lo spettacolo Riz\u00f2mata: musica e video ispirati ai 4 elementi. Nel Maggio del 2018 debutta al centro culturale Zo di Catania per la rassegna \"Partiture\" \"Maia\" - una colonna sonora per un film non scritto - \"Maia\" si \u00e8 avvalsa della coproduzione di Luca Pulvirenti Mammasonica per la parte video e di Riccardo Samperi per la parte audio multicananale."}
{"id": "1331311", "revid": "1272592", "url": "https://it.wikipedia.org/wiki?curid=1331311", "title": "Museo e tesoro del duomo di Monza", "text": "Il Museo e tesoro del duomo di Monza, gi\u00e0 Museo capitolare del duomo Filippo Serpero, \u00e8 un museo italiano con sede a Monza.\nStoria.\nIstituito nel 1963 come Museo Serpero, il Museo si sviluppa come struttura ipogea sotto il Chiostrino del Duomo. Il progetto dell'architetto I. Battistoni \u00e8 manifestamente ispirato al modello del Museo di S. Lorenzo a Genova di Franco Albini. L'originaria struttura \u00e8 stata notevolmente ampliata e riaperta al pubblico nel 2007. Vi si accede da via Lambro, a sinistra della facciata del Duomo.\nIl museo conserva opere celeberrime dell'antichit\u00e0 e dell'alto medioevo, a partire dalla dotazione di suppellettili liturgiche donata dalla regina dei Longobardi Teodolinda. Il tesoro \u00e8 stato successivamente arricchito da Berengario I re d'Italia e dai Visconti.\nTra il 1797 e il 1815, a seguito delle spoliazioni napoleoniche, il tesoro \u00e8 stato requisito e trasferito a Parigi nel Cabinet des M\u00e9dailles della Biblioth\u00e8que nationale da cui ha fatto successivamente ritorno a Monza solo dopo il Congresso di Vienna. \nAlcuni oggetti, come la Corona di Agilulfo e l'Evangelario di Ariberto, tuttavia non fecero pi\u00f9 ritorno da Parigi, rubati e fusi per ricavarne l'oro nel 1804.\nLa nuova sede del museo, realizzata su progetto architettonico dell'architetto Cini Boeri e museologico di Roberto Cassanelli, \u00e8 interamente sotterranea e presenta una nutrita serie di opere d'arte dal Trecento al Novecento. Questa parte \u00e8 intitolata Museo Gaiani.\nOpere principali.\nNel museo sono inoltre conservati due pani d'argento donati da Napoleone Bonaparte all'offertorio della messa per la sua incoronazione a re d'Italia avvenuta il 26 maggio 1805 nel duomo di Milano."}
{"id": "1331313", "revid": "118337061", "url": "https://it.wikipedia.org/wiki?curid=1331313", "title": "Ode su un'urna greca", "text": "Ode su un'urna greca (titolo originale \"Ode on a Grecian Urn\") \u00e8 una famosa poesia di John Keats, pubblicata per la prima volta nel 1819. Il componimento, in forma di ode, \u00e8 appunto un canto dedicato alla bellezza \"senza tempo\" di un manufatto artistico dell'antica Grecia, descritta come una sublime e perfetta manifestazione dell'arte che non ha bisogno di giustificazioni.\nCommento.\nPrima strofa.\nIl poeta nei primi quattro versi dell\"'Ode\" si rivolge all'urna come ad una creatura vivente (personificazione), rivolgendole tre metafore: l'urna assume la connotazione di \"sposa inviolata della quiete\" (allusione alla sua durevolezza nel tempo), \"figlia adottiva del silenzio\" (allusione all'artista ignoto che la produsse) e \"narratrice silvana\" (allusione alla scene rurali e bucoliche dipinte su di essa e generalmente molto presenti nei vasellami antichi), capace di una qualsiasi azione umana. Quest'urna \u00e8 un'opera d'arte, perfetta e immutabile nel tempo, per sempre incorruttibilmente catturata nel silenzio: la reazione che scaturisce alla vista di questo vaso \u00e8 un senso di immediata riverenza, di meraviglia verso qualcosa capace di \"raccontare una favola fiorita\" e di raccontarla \"pi\u00f9 dolcemente delle nostre rime\" .\nIl poeta di fronte all'urna (\"narratrice\", ), si domanda chi siano le figure rappresentate in una serie di domande retoriche (\"intarsiate\", ) intorno alla sua forma: quali leggende narrino o da dove provengano. Lascia al lettore l'immaginarsi la storia di una fanciulla che scappa ritrosa, una processione di uomini e donne o una fuga precipitosa.\n\u00c8 con questa serie di domande ambigue e quasi paradossali, ove sono descritti personaggi che compiono gesti non del tutto comprensibili, che si delinea la \"negative capability\", una caratteristica stilistica di Keats: l'incerto, il vago e il misterioso (esplicato con la ripetitivit\u00e0 delle domande) coinvolgono il lettore, che \u00e8 portato ad esplorare queste vaghezze, pi\u00f9 che a percepirne una qualsiasi soluzione. Infatti, il poeta usa anche termini fra loro antitetici (\"dei o mortali\", v. 6; \"uomini o dei\", v. 8; \"flauti e cembali\", v. 10) la cui contrapposizione esalta il senso di incertezza del lettore.\nIl contrasto con i primi cinque versi risulta quasi immediato: al silenzio e alla quiete si contrappongono la gioia di una festa, dei flauti o il movimento di una fuga precipitosa, di uno scopo definito folle (\"Quale folle fine?\", ). L'urna silenziosa e quieta diviene, nel raccontare storie e leggende, narratrice pi\u00f9 abile del poeta stesso, di quanto possano fare le parole o i versi.\nLa strofa si conclude con l'emblematica parola \"ecstasy\", che riferisce una sensazione ineffabile e associata all'irrazionale e al regno dell'immaginazione, tanto cara alla poetica di John Keats. Dal punto di vista fonetico la scena viene descritta con largo uso di figure di suono, con una netta prevalenza di suoni dolci.\nSeconda strofa.\nLa seconda strofa si apre con un'affermazione esemplare: \u00abLe melodie ascoltate sono dolci, ma quelle inascoltate sono pi\u00f9 dolci\u00bb, facendo riferimento alle misteriose figure di suonatori incisi nel marmo dell'urna. In ultima analisi, con questa frase Keats afferma la superiorit\u00e0 dell'immaginazione sulla sensazione, poich\u00e9 la prima \u00e8 la fonte stessa del potere creativo umano ed \u00e8 quindi in grado di immaginare le melodie senza suono \"incise\" nell'urna (si noti l'ossimoro): queste canzoncine, insomma, non possono essere ascoltate se non con l'immaginazione proprio a causa della mutezza del vaso. Le \u00abmelodie inascoltate\u00bb sono pi\u00f9 dolci perch\u00e9 non son toccate dal tempo n\u00e9 sono frutto del reale: \u00e8 l'immaginazione che le produce e questa immaginazione \u00e8 pi\u00f9 vitale, pi\u00f9 dolce del reale perch\u00e9 rimanda alla sfera irrazionale e di un \u00absogno irrealizzato\u00bb. Il poeta incita quindi i \u00abdolci flauti\u00bb a continuare a suonare, non per l'orecchio reale ma per lo spirito (si noti nuovamente l'espressione ossimorica \u00abditties of no tone\u00bb, v. 4).\nNella seguente sestina, quindi, il poeta si rivolge direttamente ad uno dei suonatori (indicato con \u00abbel giovane\u00bb e \u00abaudace amante\u00bb), che \u00e8 dipinto proprio nell'istante in cui cerca di abbracciare una ragazza, la quale a sua volta \u00e8 colta mentre si sottrae a lui. Questa scena consente al poeta di introdurre il tema della poesia e dell'immortalit\u00e0 dell'arte. Keats infatti, rivolgendosi al suonatore, lo incita a non disperarsi, perch\u00e9, nonostante non potr\u00e0 mai baciare la fanciulla amata, l'arte \u00e8 immortale e perci\u00f2 anche questa scena lo sar\u00e0: i vantaggi in questo caso consistono nel fatto che esso non potr\u00e0 mai smettere di suonare, non svanir\u00e0 mai la primavera sugli alberi incisi, cos\u00ec come la bellezza della ragazza, che sar\u00e0 sempre nel massimo dello splendore fisico. Gi\u00e0 in questi versi affiora il dualismo che Keats vede nell'arte: essa \u00e8 perfetta, poich\u00e9 immortale, ma statica e immobile.\nTerza strofa.\nDopo un'esclamazione iniziale (\u00abAh, rami, rami felici!\u00bb) che introduce il tema della strofa, il poeta riprende molti elementi gi\u00e0 descritti nella precedente: i \u00abfelici rami che non potranno perdere le loro foglie\u00bb sono quelli degli alberi descritti in precedenza, come il \u00abfelice musicista\u00bb \u00e8 ancora il \u00abbel giovane\u00bb che insegue la ragazza. Ancora una volta il poeta sostiene che le canzoni suonate dai personaggi incisi nell'urna sono \u00abper sempre nuove\u00bb, ulteriore allusione al potere immaginativo dell'osservatore dell'urna.\nLa sestina si apre con un'altra esclamazione, al limite dell'esagerazione: \u00abPi\u00f9 felice amore! Pi\u00f9 felice, felice amore!\u00bb che riprende l'esclamazione precedente; il comparativo introduce tuttavia un confronto fra l'amore dei personaggi dell'urna e l'amore umano (\"human passion\"). Viene quindi presentato un altro dei principali temi dell'ode e della poesia di Keats in generale: l'amore rappresentato dall'arte \u00e8 nettamente superiore a quello sensuale. Il poeta ne spiega nell'ode le ragioni con grande livello di dettaglio: mentre il primo \u00e8 \u00abper sempre caldo, anelante e giovane\u00bb il secondo lascia l'individuo insoddisfatto, con \u00abun cuore pieno di dolore, [...] una fronte bruciante e una lingua arida\u00bb. Questa concezione dell'amore mostra che Keats aveva maturato una teoria sul desiderio per certi aspetti affine a quella dell'italiano Giacomo Leopardi, il quale credeva che vi era molto pi\u00f9 piacere nell'attendere un evento (quindi creandolo con l'immaginazione) che viverlo; infatti mentre l'amore inciso nell'urna \u00e8 \u00abancora da godere\u00bb, quello sensuale \u00ablascia un cuore [...] sazio\u00bb.\nQuarta strofa.\nCon la quarta strofa il poeta cambia nettamente argomento e si focalizza sulla seconda immagine impressa nell'urna che egli descrive: un sacrificio pagano. Tuttavia, anche questa volta il confine fra reale e immaginazione, fra certo e incerto, \u00e8 molto labile, se non nullo: i primi sette versi sono occupati da tre domande retoriche, mentre nella descrizione Keats mescola variamente elementi realistici con altri chiaramente immaginari. In particolare, possono essere interpretati come realmente impressi nell'urna la giovenca che sale verso il sacerdote pagano, seguita dalla processione, ornata da ghirlande ai fianchi, mentre \u00e8 sicuramente immaginario il fatto che essa \u00abmuggisca al cielo\u00bb, ma anche il \u00abverde altare\u00bb.\nNella sestina, Keats introduce un altro elemento sicuramente immaginario, una \u00abpacifica cittadella [...] svuotata dalla folla\u00bb (evidentemente recatasi alla processione), ma anche \u00absilenziosa\u00bb e \u00abdesolata\u00bb. Queste caratteristiche permettono a Keats di enfatizzare il lato negativo dell'arte, molto pi\u00f9 determinante in questa seconda immagine che nella prima. Le immagini presentate infatti sono statiche, senza evoluzione, gelate nel tempo. Il poeta \u00e8 inoltre quasi sconvolto dal fatto che nessuno possa riferirgli \u00abperch\u00e9 tu [la citt\u00e0, personificazione] sei desolata\u00bb. Si ha quindi un ulteriore riferimento alla \"negative capability\", perch\u00e9 l'arte \u00e8 positiva in s\u00e9 ma non c'\u00e8 spiegazione e risposta al fatto che essa sia statica; l'uomo pu\u00f2 solo accettare l'urna ed il fatto che l'arte dipinta in essa sia incorruttibile ma priva di dinamicit\u00e0.\nQuinta strofa.\nNella quinta strofa il poeta torna alla realt\u00e0: essa si apre con due metafore esclamative riferite all'urna, le prime di una lunga serie. Esse (\u00abO forma attica! Armoniosa posa!\u00bb) sono strettamente legate alla concezione dell'arte greca di Keats: un'arte ineguagliabile per bellezza e armonia. Il poeta quindi riassume nei primi versi le immagini che ancora vede nell'urna: ornamenti con uomini e donne, \u00abrami ed erba calpestata\u00bb.\nRiferendosi direttamente all'urna, ancora una volta, egli afferma che essa \u00abci rapisce oltre il nostro pensiero come l'eternit\u00e0\u00bb; l'urna infatti, essendo composta di un materiale incorruttibile, ovvero il marmo, resiste nel tempo al contrario dell'umanit\u00e0 stessa e questa idea di eternit\u00e0 dell'arte, confrontata con la caducit\u00e0 del genere umano, sconcerta la mente. In questo passo, il poeta rivolge all'urna altre due metafore. La prima \u00e8 \u00abforma silente\u00bb e si riferisce al fatto che essa racconta una storia pur essendo priva di voce; la seconda \u00e8 \u00abfreddo pastorale\u00bb: \"pastoral\" si riferisce con certezza al fatto che essa racconti una storia legata al mondo greco pastorale, mentre l'interpretazione del termine \"cold\" \u00e8 stata assai dibattuta. La critica l'ha interpretato in tre modi diversi: \u00abfreddo\u00bb in riferimento al materiale marmoreo dell'urna, freddo per o colore e temperatura; \u00abfreddo\u00bb in riferimento alle immagini \u00abgelate nel tempo\u00bb; \u00abfreddo\u00bb perch\u00e9 l'urna \u00e8 indifferente nei confronti della mortalit\u00e0 umana.\nIl linguaggio si fa quindi pi\u00f9 evocativo e predittivo, quasi apocalittico: il poeta afferma che \u00abquando l'et\u00e0 anziana distrugger\u00e0 questa generazione\u00bb, l'urna rimarr\u00e0 \u00abnel mezzo dei dolori\u00bb come un \u00abamico dell'uomo\u00bb. Quest'ultima metafora, in esplicito contrasto con quella appena precedente, pu\u00f2 essere spiegata col fatto che l'urna \u00e8 amica perch\u00e9 porta un insegnamento all'intera umanit\u00e0: \u00abla bellezza \u00e8 verit\u00e0\u00bb. Questa frase riassume emblematicamente tutta la concezione estetica e filosofica di Keats:\nPer Keats, infatti, le sensazioni hanno un valore gnoseologico e conoscitivo, ed \u00e8 per questo motivo che avviene un'identificazione tra il bello e il vero: in questa tesi, fortemente sostenuta dal poeta, riecheggia l'ideale platonico della \"kalokagath\u00eca\" (dal greco \"kal\u00f2s k\u00e0i agath\u00f2s\"), secondo il quale tutto ci\u00f2 che \u00e8 bello (\"kal\u00f2s\") \u00e8 anche vero e buono (\"agath\u00f2s\"). Anche Keats sostiene, nell'ottica di un'identit\u00e0 tra verit\u00e0 ed estetica, che il bello presenta indiscusse propriet\u00e0 etiche: in questo modo la contemplazione della bellezza, fonte di ispirazione e di vita, coincide con la scoperta della verit\u00e0.\nStruttura.\nLa poesia \u00e8 scritta nelle forme di un'ode pindarica irregolare. \u00c8 composta infatti da cinque strofe di pari lunghezza e schema metrico ABABCDEDCE, quando un'ode pindarica solitamente ne prevedeva tre da dodici versi ciascuna; le prime quattro strofe sono sintatticamente divisibili in una quartina e una sestina, mentre l'ultima strofa \u00e8 composta da due porzioni di uguale lunghezza da cinque versi ciascuna, in linea con la caratteristica diversit\u00e0 dello schema metrico nell'ultima strofa di un'ode pindarica.\nSecondo Maurice Bowra, l'ode si compone in tre parti distinte:\nNel descrivere l'urna, Keats utilizza un linguaggio incentrato sulla sfera dei sensi (soprattutto la vista, ma non manca la menzione all'udito nella seconda strofa); usa inoltre spesso termini arcaici (\"thou\", \"thy\", \"thus\", \"canst\", \"shalt\", \"wilt\", \"loth\", \"ye\"). Abbondano le figure di suono, specie assonanze e allitterazioni in suoni dolci.\nSotto il profilo retorico, il poeta usa in maniera massiccia personificazioni, apostrofi e domande retoriche con cui si rivolge a se stesso, all'urna o ai personaggi per \"domandare\" in modo fittizio qualcosa sull'urna. Il tema principale della poesia \u00e8, infine, l'immortalit\u00e0 dell'arte e il fatto che essa possa essere acquisita proprio attraverso l'arte stessa."}
{"id": "1331317", "revid": "1318658", "url": "https://it.wikipedia.org/wiki?curid=1331317", "title": "Album (Giuni Russo)", "text": "Album \u00e8 un album di Giuni Russo pubblicato nel 1987, su 33 giri e musicassetta, dalla Bubble Record.\nIl disco.\nDopo aver scritto il brano \"Adrenalina\", Giuni Russo decise di proporlo a Donatella Rettore per un duetto. La cantautrice veneta, dopo qualche esitazione, accett\u00f2 di interpretare questo brano, particolarmente adatto alla sua personalit\u00e0 artistica. Di \"Adrenalina\" usc\u00ec anche il disco mix.\nLa promozione dell'album fu affidata anche a \"Mango, papaia\".\nNei cori compaiono Maria Antonietta Sisini, Flavio Merkel e Platinette.\nSingoli estratti.\nI tre 45 giri sopra citati, furono pubblicati prima dell'uscita del disco \"ALBUM\"."}
{"id": "1331321", "revid": "256896", "url": "https://it.wikipedia.org/wiki?curid=1331321", "title": "Museo Serpero di Monza", "text": ""}
{"id": "1331322", "revid": "486946", "url": "https://it.wikipedia.org/wiki?curid=1331322", "title": "Racing Club de Paris", "text": ""}
{"id": "1331323", "revid": "6923", "url": "https://it.wikipedia.org/wiki?curid=1331323", "title": "Arte egea", "text": "L'arte della civilt\u00e0 egea si svilupp\u00f2 durante l'et\u00e0 del bronzo nella regione della Grecia e dell'Egeo. All'interno di quest'ambito si svilupparono principalmente a tre diverse civilt\u00e0 interagenti e comunicanti fra loro: quella minoica, sviluppatasi nell'isola di Creta, quella micenea, sviluppatasi nella Grecia continentale (Peloponneso) e quella cicladica, sviluppatasi nell\u2019 arcipelago delle Cicladi.\nL'arte cicladica si caratterizza per le sue figure semplici scolpite nel marmo bianco. L'arte minoica nasce in corrispondenza dell'introduzione della metallurgia del bronzo. L'architettura pi\u00f9 nota \u00e8 quella del Palazzo di Cnosso, completo di un santuario e di un teatro. ma anche l'architettura del palazzo di Malia. Questi palazzi erano costruiti in pietra calcarea e mattoni crudi, non avevano mura difensive intorno: bastava il mare a proteggerli. A Creta svolgevano un ruolo importante i ceramisti e i decoratori. L'arte micenea, influenzata da quella minoica, \u00e8 quella corrispondente al periodo pi\u00f9 avanzato dell'et\u00e0 del bronzo ed il suo elemento caratterizzante sono le fortificazioni, le porte e l'architettura funeraria.\nDurante l'et\u00e0 del bronzo, intorno agli anni 2800\u20131100 a.C., nonostante gli scambi culturali e commerciali con le civilt\u00e0 contemporanee egiziana e mesopotamica, le civilt\u00e0 egee svilupparono un proprio stile distintivo. Dopo che queste civilt\u00e0 dell'et\u00e0 del bronzo greca caddero, si entr\u00f2 nella fase denominata medioevo ellenico nella quale la produzione artistica si ridusse ai minimi termini. Verso il 1050 a.C. incominci\u00f2 a delinearsi all'interno della produzione dei manufatti in ceramica il cosiddetto stile protogeometrico, che viene considerato convenzionalmente la prima vera e propria fase dell'arte dell'antica Grecia. Questo momento di passaggio tradizionale adottato dai critici deriva in una certa misura dal fatto che un tempo non si avesse la certezza che il sistema di scrittura micenea lineare B potesse essere ricondotto in qualche modo ad una forma arcaica della lingua greca. Questa teoria \u00e8 stata poi confermata negli anni '50 del novecento. Invece, il sistema di scrittura utilizzato nell'isola di Creta lineare A non \u00e8 mai stato ricondotto a una lingua conosciuta. Questa lingua \u00e8 stata chiamata \"minoico\" e corrisponde ad un periodo della storia cretese precedente a una serie di invasioni micenee intorno al 1450 a.C\nArte minoica.\nL'arte minoica si sviluppa nell'ambito dalla stessa civilt\u00e0 cretese durante l'et\u00e0 del bronzo (circa 3000-1050 a.C.). Esempi di architettura minoica li si trova principalmente nei resti dei grandiosi palazzi che costituivano la residenza del sovrano e il luogo di immagazzinamento del surplus della produzione. Erano costruiti con pietra e mattoni di fango essiccati al sole, poi le pareti venivano intonacate e talvolta dipinte. Il palazzo pi\u00f9 famoso \u00e8 quello di Cnosso, anche se le rovine attuali, compresi i famosi affreschi a tema marinaresco, sono in larga parte frutto della fantasia dell'archeologo inglese Arthur Evans agli inizi del Novecento. A Creta non sono stati trovati resti n\u00e9 di architetture funerarie, n\u00e9 tanto meno di alcuna costruzione militare. A differenza dell'architettura micenea, quella minoica presenta colonne con base sottile e capitelli grandi, cos\u00ec da non essere molto stabili. Infatti esse erano basse in modo da non superare i due metri.\nLa ceramica minoica fu caratterizzata da una sequenza senza sosta di stili artistici, maturati rapidamente, rivelano qualcosa riguardo ai desideri dei patroni minoici in originalit\u00e0, mentre aiutano gli archeologi ad assegnare date relative agli strati dei loro siti. Vasi che contenevano olii e unguenti, esportati dalla Creta del XVIII secolo a.C., sono stati trovati in siti delle isole egee e nella Grecia continentale, a Cipro, lungo le coste della Siria e in Egitto, dimostrando cos\u00ec i vasti contatti commerciali dei minoici. La ceramica estremamente raffinata di Palazzo chiamata (ceramica) di Kamares, e lo \"stile marino\", caratterizzante tutto il Tardo Minoico, rappresentano il culmine della tradizione della ceramica minoica.\nArte cicladica.\nL'antica cultura delle Cicladi prosper\u00f2 nelle isole del Mar Egeo dal 3300 al 1100 a.C. circa. Insieme alla civilt\u00e0 minoica e alla Grecia micenea, il popolo delle Cicladi \u00e8 annoverato tra le tre maggiori culture egee. L'arte cicladica comprende quindi uno dei tre rami principali dell'arte egea.\nQuasi tutte le informazioni conosciute riguardanti l'arte neolitica delle Cicladi provengono dal sito di Saliagos al largo di Antiparo. La ceramica di questo periodo \u00e8 simile a quella di Creta e della Grecia continentale. Scrive Sinclair Hood: \"Una forma distintiva \u00e8 una ciotola su un piede alto paragonabile a un tipo che si trova nel continente del Tardo Neolitico\".\nL'arte pi\u00f9 conosciuta di questo periodo sono le figure di marmo solitamente chiamate \"idoli\" o \"figurine\", sebbene nessuno dei due nomi sia esattamente accurato: il primo termine suggerisce una funzione religiosa che non \u00e8 affatto concordata dagli esperti, e il secondo non si applica correttamente alle figure pi\u00f9 grandi, che sono quasi a grandezza naturale. Queste figure di marmo sono sparse per l'Egeo, suggerendo che fossero popolari tra la gente di Creta e la Grecia continentale. Forse la pi\u00f9 famosa di queste figure sono i musicisti: uno il suonatore di arpa e l'altro il suonatore di pipe. Databili all'incirca al 2500 a.C., questi musicisti sono talvolta considerati \"i primi musicisti esistenti dell'Egeo\".\nLa maggior parte di queste figure sono rappresentazioni altamente stilizzate della forma umana femminile, in genere con una qualit\u00e0 piatta e geometrica che conferisce loro una sorprendente somiglianza con l'arte moderna di oggi. Tuttavia, ci\u00f2 potrebbe essere un malinteso moderno in quanto vi sono prove che gli idoli fossero originariamente dipinti con colori luminosi.\nArte micenea.\nL'arte micenea si \u00e8 sviluppata in Grecia nell'ambito della civilt\u00e0 micenea, successivamente alla fioritura della minoica (circa 1500-1100 a.C.). Bench\u00e9 sia stata fortemente influenzata dalla civilt\u00e0 minoica, ovvero quella degli abitanti di Creta, la civilt\u00e0 micenea presenta notevoli differenze dal punto di vista architettonico ed artistico. Quella micenea fu infatti un'arte prevalentemente ispirata dalla guerra. I fastosi palazzi cretesi furono sostituiti da costruzioni robuste, circondate da enormi cinte murarie di fortificazione, realizzate con una serie di blocchi di pietra irregolari e collocate sulla parte elevata della citt\u00e0 (\"acropoli\"). Le maggiori roccaforti si ebbero nelle citt\u00e0 di Micene, Tirinto, Pilo, Argo e Tebe. Nella parte pi\u00f9 interna dei palazzi erano edificate le sale delle udienze reali chiamate megaron caratterizzate da un focolare rotondo al centro e da quattro colonne che ne sostenevano il tetto. Questa struttura viene considerata da diversi studiosi il precursore architettonico del tempio greco. Era possibile accedere a questi palazzi fortificati attraverso delle porte. La pi\u00f9 famose e meglio conservata \u00e8 la cosiddetta \"porta dei leoni\", uno dei pochi esempi rimasti di decorazione su queste architetture.\nCaratteristiche sono anche le tombe a th\u00f2los, monumenti funerari costituiti da un vano circolare, spesso sottostante ad un tumulo di terra e coperto con cerchi concentrici di blocchi lapidei a costituire una sezione pi\u00f9 o meno ogivale, a cui si accedeva attraverso un corridoio chiamato \"dromos\". La pi\u00f9 nota e imponente \u00e8 la cosiddetta \"Tomba di Agamennone\" (conosciuta anche con il nome di \"Tesoro di Atreo\"), alta tredici metri e avente 14,50 metri di diametro misura. Non verranno costruiti edifici con volte lapidee cos\u00ec grandi fino al Pantheon (1400 anni dopo).\nVennero prodotti oggetti di grande valore artistico realizzati in oro o in altri metalli, in gran parte rinvenuti a Micene all'interno della tomba circolare A e B, inclusa la famosa maschera di Agamennone e la coppa di Nestore. In un gran numero di siti archeologici sono state rinvenute figurine umane di ceramica, per lo pi\u00f9 molto stilizzate, come le figurine di tipo Psi e Phi. Esistono anche piccole scene scolpite, rilievi o intagli, di alta qualit\u00e0 in diversi materiali, tra cui metallo, intaglio su pietra dura e avorio. Notevole esempio \u00e8 il sigillo in agata del guerriero di Pilo, creato in et\u00e0 micenea da esperte maestranze cretesi. Al pari della civilt\u00e0 minoica (cretese), quella micenea eccelse anche nella lavorazione della ceramica. Sono stati, infatti, ritrovati numerose statuine di idoli e guerrieri. Di particolare interesse sono, poi, i vasi elegantemente dipinti con temi naturalistici, tra i quali il pi\u00f9 ricorrente \u00e8 certamente la piovra. Per quanto riguarda la scultura non ci sono giunti molti resti, che sono caratterizzati in genere da una lavorazione piuttosto rozza."}
{"id": "1331324", "revid": "486946", "url": "https://it.wikipedia.org/wiki?curid=1331324", "title": "Racing Club Paris", "text": ""}
