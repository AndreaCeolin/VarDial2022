{"id": "1250959", "revid": "438678", "url": "https://it.wikipedia.org/wiki?curid=1250959", "title": "I sonnambuli", "text": "I sonnambuli \u00e8 un film del 1992, tratto da un romanzo non pubblicato di Stephen King.\nTrama.\nUltimi due esseri rimasti al mondo di una razza di vampiri mutanti che, per sopravvivere, deve alimentarsi attraverso la linfa vitale di ragazze vergini, Mary e Charles Brady, madre e figlio (ma convivono come se fossero marito e moglie) vivono come nomadi negli Stati Uniti in cerca di vittime. Charles \u00e8, tra i due, incaricato di trovarle per nutrire se stesso e la madre. I due possiedono poteri sovrannaturali: possono rendersi invisibili, manipolare la materia (in una scena Charles cambia modello e colore alla sua macchina) e spostare gli oggetti con la forza del pensiero; inoltre si possono trasformare in esseri mostruosi, met\u00e0 umani e met\u00e0 felini. Proprio i gatti sono i soli a riconoscerli per ci\u00f2 che sono in realt\u00e0: attirati naturalmente nei luoghi in cui le creature vivono, pronti ad attaccarli e gli unici a riuscire a vederli quando si rendono invisibili, oltre ad essere i nemici naturali delle misteriose creature; infatti i graffi inferti dai felini ai mutanti sono l'unica cosa che li pu\u00f2 uccidere.\nTrasferitisi a Travis, Charles conosce Tanya Robertson, un'attraente liceale del posto. Charles, mostrandosi come un ragazzo carino e premuroso, invita la ragazza a fare un pic-nic in un vecchio cimitero. Ma in poco tempo, il suo carattere gentile svanisce lasciando spazio alla furia della creatura, che tenta di ferirla e sottometterla per potersi cos\u00ec cibare di lei. Tanya riesce per\u00f2 a difendersi ferendolo alla gola e ad un occhio con un cavatappi, riuscendo a fuggire. Inseguita da Charles, incontra l'agente Simpson e si ripara nell'automobile di quest'ultimo, che tenta di difendere la ragazza invano, venendo ucciso poi da Charles. Il gatto Clovis, amico e compagno abituale del poliziotto, attacca il ragazzo e lo graffia in volto sfigurandolo. Terrorizzata, Tanya chiama la polizia mentre Charles fugge verso casa moribondo. La madre, affamata di quella linfa che le \u00e8 necessaria, si reca a casa di Tanya, uccide suo padre e ferisce sua madre, prima di rapirla e condurla a casa sua per far nutrire Charles, di modo che guarisca dalle ferite causategli dallo scontro al cimitero e non muoia.\nIl cottage dove vivono sar\u00e0 assediato da numerosi agenti di polizia, che per\u00f2 periranno tutti, uccisi dalla madre di Charles. Infine, riescono a introdursi nella casa le moltitudini di gatti che si trovavano al di fuori del cottage, attirati proprio dalle creature loro antagoniste. I gatti attaccano Mary, la madre di Charles, lacerando il suo corpo che, reagendo alle ferite, si incendia, bruciandola viva. Charles, non essendo riuscito a nutrirsi, muore per le ferite subite. L'unica superstite sar\u00e0 Tanya, insieme al gatto Clovis.\nColonna sonora.\nLa colonna sonora del film \u00e8 costituita dai seguenti brani:"}
{"id": "1250975", "revid": "125743692", "url": "https://it.wikipedia.org/wiki?curid=1250975", "title": "Alice di Sassonia-Coburgo-Gotha", "text": "Un obelisco a suo ricordo sorge fuori della chiesa di San Luigi (Darmstadt).\nBiografia.\nNascita.\nAlice nacque il 25 aprile 1843 a Londra, a Buckingham Palace. Era la terza figlia, e la seconda femmina, della regina Vittoria, e di suo marito il principe consorte Alberto di Sassonia-Coburgo-Gotha. Venne chiamata Alice in onore del Primo Ministro di Vittoria, Lord Melbourne, che era un ammiratore della regina e una volta aveva commentato che \"Alice\" era il suo nome femminile preferito. Maud, il nome anglosassone di Matilda, venne scelto in onore di una madrina di Alice, la principessa Sofia Matilda di Gloucester, una bisnipote in linea maschile di re Giorgio II. Mary venne scelto perch\u00e9 Alice era nata lo stesso giorno della sua prozia, la principessa Maria, duchessa di Gloucester.\nAlice venne battezzata nella cappella privata di Buckingham Palace da William Howley, arcivescovo di Canterbury, il 3 giugno 1843. I padrini furono il Re di Hannover, (rappresentato dal principe Adolfo, duca di Cambridge; la Principessa Feodora di Hohenlohe-Langeburg, (rappresentata dalla nonna materna, la duchessa di Kent); il principe ereditario di Sassonia-Coburgo-Gotha, (rappresentato dal granduca di Meclemburgo-Strelitz); e la principessa Sofia Matilda di Gloucester.\nInfanzia.\nLa nascita di Alice incit\u00f2 i suoi genitori a trovare una casa pi\u00f9 grande per la famiglia. Buckingham Palace non aveva gli appartamenti privati di cui la famiglia di Vittoria, che era in crescita, aveva bisogno, incluse le nurseries adatte. Quindi, nel 1844, Vittoria e Alberto acquistarono Osborne House nell'isola di Wight come casa di vacanza per la famiglia. L'educazione di Alice venne progettata dal padre e da un suo vicino amico, il barone Stockmar. A Osborne, ad Alice e ai suoi fratelli vennero insegnate abilit\u00e0 pratiche come l'economia domestica, la cucina, il giardinaggio e la carpenteria. Vittoria e Alberto favorirono una monarchia basata sui valori della famiglia, e Alice e i suoi fratelli, che indossavano ogni giorno abiti della classe media, dormivano in camere da letto scarsamente arredate e con un piccolo riscaldamento. Alice era affascinata dal mondo esterno della corte, e a Balmoral, dove sembrava pi\u00f9 felice, visitava gli inquilini che vivevano e lavoravano nell'azienda. In una occasione Alice scapp\u00f2 dalla sua governante nella Cappella del Castello di Windsor e sedette in un banco pubblico, cos\u00ec che lei potesse capire meglio le persone che non erano strette aderenti del protocollo reale. Nel 1854, durante la guerra di Crimea, la undicenne Alice gir\u00f2 ospedali di Londra per aiutare i soldati con la madre e la sorella maggiore.\nNella sua infanzia, Alice strinse uno stretto rapporto con suo fratello, il Principe di Galles, e sua sorella maggiore, Vittoria, principessa reale. Alice aveva uno stretto rapporto con la sorella, e rimase sconvolta quando spos\u00f2 il principe Federico di Prussia, nel 1858. Dopodich\u00e9, si avvicin\u00f2 di pi\u00f9 al Principe di Galles, con il quale tenne un legame stretto ed intimo.\nTragedie familiari.\nIl 16 marzo 1861 sua nonna, la duchessa di Kent, mor\u00ec a Frogmore. Alice aveva trascorso molto del suo tempo al fianco di sua nonna, spesso suonando il pianoforte e prendedosi cura di lei durante la fase finale della sua malattia. Dopo la morte della duchessa, la regina Vittoria croll\u00f2 per il dolore e fece affidamento su Alice, alla quale Alberto aveva dato le istruzioni di \u00abandare a confortare Mama\u00bb.\nSolo pochi mesi dopo, il 14 dicembre 1861, suo padre mor\u00ec al Castello di Windsor. Durante la sua malattia, Alice rimase al suo capezzale. La regina rimase sconvolta dalla morte del marito, e la corte entr\u00f2 in un periodo di intenso lutto. Alice divenne segretaria non ufficiale di sua madre e, per i successivi sei mesi, la rappresentava nelle occasioni ufficiali. Alice venne aiutata in questo compito da sua sorella minore, la principessa Luisa.\nPretendenti.\nI piani matrimoniali di Alice vennero avviati nel 1859 da sua madre. La regina aveva espresso il suo desiderio che i suoi figli si sposassero per amore, ma ci\u00f2 non comprendeva eventuali pretendenti che non facessero parte delle case reali d'Europa.\nLa Regina incaric\u00f2 la figlia Vittoria, Principessa Reale, da poco sposata con il futuro imperatore tedesco Federico III, di mandarle un elenco di principi disponibili in Europa. La sua ricerca produsse due soli candidati idonei: Guglielmo, Principe d'Orange e il principe Alberto di Prussia, cugino del marito di Vittoria. Il principe d'Orange fu presto scartato in quanto non mostr\u00f2 alcun interesse per Alice nonostante le forti pressioni da parte della madre, la regina Sofia dei Paesi Bassi. Tuttavia, egli si rec\u00f2 al Castello di Windsor in modo che la regina Vittoria avrebbe potuto conoscerlo di persona, ma risult\u00f2 sgradevole ad Alice. Anche il principe Alberto venne respinto. La regina era fortemente anti-cattolica, e scart\u00f2 il cugino Pietro V di Portogallo a causa della sua religione.\nEntrambi i principali candidati ormai scartati, la principessa Vittoria sugger\u00ec il principe Luigi di Assia-Darmstadt, un membro di una casa reale tedesca minore, nipote del granduca Luigi III d'Assia. La principessa Vittoria si rec\u00f2 alla corte d'Assia per conoscere la sorella di Luigi, la principessa Anna come una potenziale sposa per suo fratello, il Principe di Galles. Anche se non rimase molto colpita da Anna, Vittoria ne rimase invece molto con Luigi e suo fratello, il principe Enrico. Entrambi vennero invitati al Castello di Windsor nel 1860, apparentemente per partecipare alle gare di Ascot in compagnia della famiglia reale; ma in realt\u00e0, la visita era l'occasione per la regina di conoscere il suo potenziale genero. La regina ammir\u00f2 sia Luigi che Enrico, ma not\u00f2 come Luigi e Alice andassero d'accordo. Quando arriv\u00f2 il momento di ritornare in Assia, Luigi chiese una fotografia di Alice, e Alice gli disse che era attratta da lui.\nMatrimonio.\nNel 1861 venne formalmente annunciato il fidanzamento tra Alice e Luigi in seguito al consenso della regina. La sovrana riusc\u00ec a convincere il Parlamento a votare ad Alice una dote di sterline. Anche se la somma fu considerata molto elevata per essere soltanto una dote, il Principe Alberto osserv\u00f2 che \"lei non sarebbe stata in grado di fare grandi cose con essa\" nel minuscolo Granducato d'Assia, rispetto alle ricchezze che sua sorella Vittoria avrebbe accumulato come futura Regina di Prussia e Imperatrice di Germania. Inoltre, la futura residenza della coppia a Darmstadt era incerta. Sebbene la regina prevedesse che si sarebbe costruito un nuovo palazzo, il popolo di Darmstadt non voleva addossarsi quella pesante spesa, e la polemica caus\u00f2 del risentimento. Ci\u00f2 significava che Alice era impopolare a Darmstadt prima ancora di essere arrivata.\nTra il fidanzamento e il matrimonio, il padre di Alice, il principe Alberto, mor\u00ec il 14 dicembre 1861. Nonostante il dolore, la regina ordin\u00f2 che i preparativi del matrimonio dovevano andare avanti come previsto. Il 1\u00ba luglio 1862, Alice e Luigi si sposarono privatamente nella sala da pranzo di Osborne House, che era stata trasformata in una cappella provvisoria. Alice venne accompagnata all'altare dallo zio, il duca Ernesto II di Sassonia-Coburgo-Gotha, e affiancata da quattro damigelle d'onore, tra le quali le sorelle minori: Elena, Luisa e Beatrice, nonch\u00e9 dalla sorella di Luigi, Anna. Per la cerimonia, Alice indoss\u00f2 un abito bianco con un velo di pizzo Honiton, ma venne richiesto di indossare abiti neri a lutto prima e dopo la cerimonia. Durante la cerimonia sia la regina che il principe Giorgio, duca di Cambridge si commossero.\nLa Regina ha scritto alla figlia maggiore, Vittoria, che la cerimonia era \"pi\u00f9 un funerale che un matrimonio\", e disse a Alfred Lord Tennyson che era \"il giorno pi\u00f9 triste che si possa ricordare\". Gerard Noel descrisse la cerimonia come \"la pi\u00f9 triste tra i matrimoni reali in tempi moderni\" - \u00abera finito intorno alle 16:00 e la coppia part\u00ec per la loro luna di miele a St Claire, a Ryde, una casa prestata dalla famiglia Vernon Harcourt. L'entourage di Alice comprendeva di Lady Churchill, il generale Seymour e Herr Westerweller\u00bb.\nPortatrice dell'emofilia come sua madre, trasmise il gene difettoso ad un figlio maschio malato e a due figlie femmine portatrici.\nLa regina Vittoria disapprovava il fatto che la figlia allattasse i figli al seno in quanto considerava tale atto animalesco e quindi non adatto ad una aristocratica.\nArrivo a Darmstadt.\nAlice e Luigi arrivarono a Bingen, il 12 luglio 1862, e vennero accolti da una folla riunitasi a dispetto della pioggia battente. Dopodich\u00e9 presero un treno per Magonza, prima di prendere un piroscafo lungo il Reno a Gustavsburg. Da l\u00ec, presero un treno per Darmstadt, dove vennero accolti con grande entusiasmo. Alice non si adatt\u00f2 immediatamente a Darmstadt.\nLa questione della residenza divenne un problema dopo il suo arrivo. La coppia and\u00f2 ad abitare in una casa del centro storico della citt\u00e0, che si affacciava sulla strada. I carri rombanti che passavano potevano essere facilmente sentiti attraverso le pareti sottili della casa. Nel 1863, si rec\u00f2 in Inghilterra per il matrimonio di suo fratello, il Principe di Galles con la principessa Alessandra di Danimarca. Durante il suo soggiorno, Alice diede alla luce la sua prima figlia, alla presenza della regina. Il cappellano della corte di Darmstadt fu chiamato in Inghilterra per il battesimo.\nDopo il ritorno a Darmstadt, Alice e Luigi ricevettero una nuova residenza, Kranichstein, a nord-est di Darmstadt.\nGuerra austro-prussiana.\nAllo scoppio della Guerra austro-prussiana, l'Assia-Darmstadt si schier\u00f2 con gli austriaci, rendendo tecnicamente Alice e sua sorella Vittoria nemiche. Al momento della partenza di Luigi per comandare la cavalleria dell'Assia contro i prussiani, Alice mand\u00f2 le figlie in Inghilterra. Nonostante la sua gravidanza, svolse i suoi compiti occupandosi dell'organizzazioni degli ospedali per i feriti. Quando le truppe prussiane erano sul punto di entrare a Darmstadt, Alice preg\u00f2 suo marito di arrendersi.\nAlla fine della guerra, Alice rimase scioccata dal comportamento delle truppe prussiane in Assia; Berlino sequestr\u00f2 le ferrovie e i sistemi telegrafici, ed stim\u00f2 che l'Assia aveva subito danni per tre milioni di fiorini. Alice scrisse a sua madre, che a sua volta scrisse a Vittoria, che rispose che non c'era nulla che potesse fare per alleviare la \"posizione\" di Alice. Grazie all'influenza dello zar Alessandro III di Russia, che esort\u00f2 il re di Prussia, Luigi mantenne il trono, siccome la madre dello zar era anche la zia di Luigi. Tuttavia, Alice fu irritata da una visita della sorella Vittoria nella regione conquistata di Homburg, originariamente parte dell'Assia, che divenne un territorio prussiano.\nAllo scoppio della Guerra franco-prussiana, Luigi combatt\u00e9 al fianco dei prussiani. Verso la fine del 1871, Alice si rec\u00f2 a Balmoral in visita alla madre, che si stava riprendendo da due gravi malattie, e Alice ebbe la sensazione che la madre non la volesse l\u00ec. Perci\u00f2 Alice e Luigi si recarono a Sandringham dove si trovava il fratello, il Principe del Galles.\nUltimi anni.\nIl 29 maggio 1873, il figlio pi\u00f9 giovane e preferito, Federico, chiamato \"Frittie\", mor\u00ec dopo essere caduto da 20 metri da una finestra. Il bambino soffriva di emofilia, e anche se riprese conoscenza, l'emorragia interna non poteva essere fermata. Alice non si riprese mai dalla morte di Frittie, scrivendo a sua madre due mesi dopo: \".. Sono contenta di avere una piccola immagine colorata del mio tesoro, mi sento pi\u00f9 triste che mai e mi manca cos\u00ec tanto, continuamente\". Tuttavia, l'attenzione della regina era pi\u00f9 concentrata sul fidanzamento tra il figlio Alfredo e la granduchessa Marija Aleksandrovna di Russia, unica figlia superstite di Alessandro II e della sua prima moglie, l'imperatrice Maria Alexandrovna.\nDopo la morte di Frittie, Alice si attacc\u00f2 al figlio superstite, Ernesto, e alla sua figlia appena nata Maria. Nel 1875 ha ripreso le sue funzioni pubbliche. Mantenne una corrispondenza attiva con Octavia Hill.\nGranduchessa.\nNonostante i problemi coniugali, Alice rimase una forte sostenitrice del marito, molto critico quando le sue capacit\u00e0 o talenti non erano pienamente riconosciuti. Il 20 marzo 1877, il padre di Luigi mor\u00ec, rendendo Luigi erede apparente. Il 13 giugno dello stesso anno, il granduca Luigi III mor\u00ec, e Luigi e Alice divennero il Gran Duca e la Gran Duchessa d'Assia. Tuttavia, la sua impopolarit\u00e0 continu\u00f2 a Darmstadt e siccome la madre non la voleva in Inghilterra, lei e i suoi figli trascorsero alcuni mesi a Cabourg, in Normandia, dove Luigi spesso li andava a visitare.\nAl ritorno a Darmstadt di Alice e Luigi, come Gran Duca e Gran Duchessa, vennero accolti con festa che Alice non si aspettava. Nel suo nuovo ruolo, Alice si occup\u00f2 di riformare le condizioni sociali di Darmstadt.\nMorte.\nNel novembre 1878, la famiglia granducale si ammal\u00f2 di difterite. La figlia di Alice, Vittoria, fu la prima ad ammalarsi, lamentandosi di un torcicollo, la sera del 5 novembre. La difterite venne diagnosticata la mattina seguente, e ben presto la contrassero anche gli altri figli di Alice. Suo marito Luigi divenne infettato poco dopo. Elisabetta era l'unica a non ammalarsi e venne mandata dalla nonna materna.\nMaria si ammal\u00f2 gravemente il 15 novembre, e Alice rimase al suo capezzale. Tuttavia, era troppo tardi; Maria mor\u00ec poco dopo. Alice era sconvolta. Per diverse settimane, Alice tenne la notizia della morte di Maria segreta ai suoi figli, ma alla fine lo disse a Ernesto all'inizio di dicembre. Mentre sedeva piangendo, Alice baci\u00f2 il figlio. In un primo momento, per\u00f2, Alice non si ammal\u00f2. Tuttavia, sabato 14 dicembre, anniversario della morte del padre, si ammal\u00f2 gravemente. Le sue ultime parole furono: \"Caro Pap\u00e0\", e cadde priva di sensi alle 02:30 Poco dopo alle 08:30, Alice mor\u00ec.\nFu sepolta il 18 dicembre 1878, presso il Mausoleo Granducale a Rosenh\u00f6he, fuori Darmstadt, con la Union Jack drappeggiata sulla sua bara.\nI suoi cinque orfani, di et\u00e0 compresa tra 15 e sei anni, furono mandati a Windsor per un paio di mesi.\nLa nonna Vittoria volle infatti prendersi cura di loro e tenersi aggiornata su di loro anche quando tornarono a casa. Avrebbe desiderato far sposare il vedovo Luigi alla figlia Beatrice, ma la legge inglese non lo consentiva.\nAlla morte di Luigi IV, il figlio Ernesto divenne granduca di Assia e del Reno ma alla fine della prima guerra mondiale nel 1918 fu costretto ad abdicare e il Granducato di Assia e del Reno cess\u00f2 di esistere.\nQuando la regina Vittoria mor\u00ec, le furono messi nella bara i suoi oggetti pi\u00f9 cari tra cui una tunica ricamata da Alice.\nDiscendenza.\nAlice e Luigi IV d'Assia ebbero sette figli:"}
{"id": "1250976", "revid": "278650", "url": "https://it.wikipedia.org/wiki?curid=1250976", "title": "Albert Robida", "text": "\u00c8 noto anche per il suo personaggio di Saturnino Farandola e per una trilogia fantascientifica.\nBiografia.\nFiglio di un falegname, studia per diventare notaio, ma per la noia di tali studi, si dedica alla caricatura. \nNel 1886 fa l'illustratore al \"Journal Amusant\" poi in varie riviste. Nel 1880, con l'editore George Decaux, fonda la sua propria rivista, \"La Caricature\", che diriger\u00e0 per 12 anni e nella quale si vedranno debuttare Caran d'Ache, Louis Morin, Ferdinand Bac, Job, Maurice Radiguet, il padre di Raymond Radiguet. Illustra anche guide turistiche, opere di divulgazione storica, classici della letteratura: Villon, Rabelais, Cervantes, Swift, Shakespeare, \"Le sollazzevoli istorie\" di Honor\u00e9 de Balzac, le \"Mille e una notte\". E in un registro pi\u00f9 leggero anche una storia delle case chiuse.\nLa sua fama s'eclissa qualche tempo dopo la prima guerra mondiale.\nAlbert Robida \u00e8 stato riscoperto grazie alla sua trilogia di romanzi d'anticipazione/fantascienza: \"Le Vingti\u00e8me Si\u00e8cle\" (1884), \"La Guerre au vingti\u00e8me si\u00e8cle\" (1887) e \"Le Vingti\u00e8me Si\u00e8cle. La vie \u00e9lectrique\" (1890). Queste opere fanno di lui un altro Jules Verne, spesso pi\u00f9 audace. Contrariamente a Jules Verne, egli propone delle invenzioni integrate alla vita quotidiana e non delle creazioni di studiosi folli, e ogni volta, immagina gli sviluppi sociali che derivano dalle sue invenzioni, spesso anche a ragione: promozione sociale delle donne (ch'egli vede elettrici ed eleggibili, con i pantaloni, che fumano, dottoresse, notai o avvocati), turismo di massa, inquinamento. Gi\u00e0 nel 1869 Robida realizza un'opera d'anticipazione con il suo fumetto \"La Guerre au vingti\u00e8me si\u00e8cle, campagne de Jujubie\", che descrive la guerra moderna, a base di missili robotizzati e di gas asfissianti, anticipando alcune idee poi sviluppate ne \"La Guerre infernale\" (1908), feuilleton illustrato da Robida e scritto dal collega Pierre Giffard.\nInventer\u00e0 anche il telefonoscopio, uno schermo piatto a muro che diffonde le ultime informazioni a ogni ora del giorno e della notte, gli ultimi spettacoli teatrali, corsi universitari e teleconferenze.\nIndipendentemente dalle sue qualit\u00e0 di visionario, la sua opera \"L'horloge des si\u00e8cles\", con i cambiamenti di paradigmi che essa rappresenta, annunciava gi\u00e0, secondo alcuni critici, certe visioni di Philip K. Dick.\nNel 1900 progetta per l'Esposizione universale di Parigi la \"vieux Paris\", zona dell'Expo che ripercorre le epoche storiche della civilizzazione francese attraverso una successione di stili architettonici diversi, secondo una stratificazione cronologica che trova espressione anche ne \"La Gazette du Vieux Paris\".\nDal suo romanzo \"Viaggi straordinarissimi di Saturnino Farandola\" (\"Voyages tr\u00e8s extraordinaires de Saturnin Farandoul\", 1879) venne tratto in Italia un film muto dalla Ambrosio Film di Torino, \"Le avventure straordinarissime di Saturnino Farandola\" (1913), talvolta citato come una delle prime espressioni della fantascienza cinematografica europea.\nOpere.\nL'opera di Albert Robida si compone di almeno 60 libri scritti, di tutti i generi (anticipazione/fantascienza, avventura, giovent\u00f9, storia, turismo, architettura ecc.) e 200 libri illustrati; ha partecipato a 70 riviste e realizzato disegni."}
{"id": "1250977", "revid": "119742814", "url": "https://it.wikipedia.org/wiki?curid=1250977", "title": "Province della Bolivia", "text": "Le province della Bolivia sono la suddivisione territoriale di secondo livello del Paese, dopo i dipartimenti, e sono pari a 112. Ciascuna di esse comprende a sua volta pi\u00f9 comuni, in tutto 348."}
{"id": "1250980", "revid": "1267854", "url": "https://it.wikipedia.org/wiki?curid=1250980", "title": "Francesco Adinolfi", "text": "Biografia.\nGiornalista professionista, nel 1988 si \u00e8 laureato presso l\u2019Universit\u00e0 degli Studi di Roma, La Sapienza, in Lingue e Letterature Straniere Moderne (lingua inglese). Nel 1989 ha conseguito il diploma di interprete e traduttore in lingua inglese e tedesca presso la Scuola per Interpreti e Traduttori di Roma. Dal 1981 al 1992 \u00e8 stato caporedattore del settimanale \"Ciao 2001\". Ha collaborato stabilmente con note testate musicali internazionali - \"Sounds\" (Gb), \"Melody Maker\" (Gb), \"Record Mirror\" (Gb), \"Juke\" (Australia), \"Rock\" (Giappone) - e con varie testate nazionali (\"Il Mattino\", \"L'Espresso\" ecc.). Ha tenuto corsi universitari (corso integrato di \u00abMusica e sociologia visuale\u00bb c/o la Facolt\u00e0 di Sociologia dell\u2019Universit\u00e0 degli Studi di Roma, La Sapienza) e realizzato sigle televisive (\"Il caso Scafroglia\", \"Per un pugno di libri\" ecc.). Ha curato alcune voci per la \"Encyclopedia of Popular Music of the World\" (Continuum International Publishing Group Ltd). Attualmente \u00e8 responsabile della sezione \"Ultrasuoni\" dell'inserto \"Alias\" del quotidiano \"il manifesto\". \nRadio.\nPer Radio Rai ha condotto \"Stereonotte\"; per Radio 2 \"Ultrasuoni Cocktail\" e \"Popcorner ;\" per Radio 1 \"Beat Connection.\" Dal settembre 2018 conduce \"Beat Club\" su Radio 1. Dal 12 settembre 2021 conduce \"Ultrapop\" su Radio 24.\nOpere.\nNel 1989 la sua tesi di laurea d\u00e0 origine al libro \"Suoni dal ghetto - La musica rap dalla strada alle hit parade\" (Costa&amp;Nolan), primo saggio uscito in Italia sul rap e l'hip hop. Nel 2000 pubblica \"Mondo Exotica\" (Einaudi), saggio musicale, storico, sociale che analizza il fenomeno della riscoperta della cosiddetta musica lounge/cocktail e dei suoi vari sottogeneri (exotica, space age pop, spy music, crooner music, crime jazz, colonne sonore di film di genere ecc.). Il libro - che riflette su come quei suoni e quegli ambiti culturali anni '50/'60/'70 hanno contribuito ad edificare stereotipi e esotismi che a tutt'oggi pericolosamente persistono in Occidente - \u00e8 stato tradotto in inglese e pubblicato negli Stati Uniti nel 2008 dalla Duke University Press con lo stesso titolo."}
{"id": "1250982", "revid": "1005847", "url": "https://it.wikipedia.org/wiki?curid=1250982", "title": "Movimento dei Cittadini", "text": ""}
{"id": "1250985", "revid": "1714743", "url": "https://it.wikipedia.org/wiki?curid=1250985", "title": "Guelfo IV d'Este", "text": "Fu il primo dei giovani Welfen.\nBiografia.\nGuelfo fu il primo membro della famiglia degli Welfen (guelfi) ad appartenere alla famiglia degli Estensi. Era infatti figlio di Alberto Azzo II d'Este e di sua moglie Cunegonda di Altdorf. Quando lo zio materno, Guelfo duca di Carinzia (conosciuto come Guelfo III di Carinzia), mor\u00ec senza figli nel 1055, egli venne riconosciuto quale erede dei suoi beni allodiali in Svevia; successivamente spos\u00f2 Etelinda, figlia di Ottone II di Northeim, duca di Baviera. \nAnche se suo padre, guidato dalla cugina Matilde di Canossa, continuer\u00e0 a perseguire gli interessi del papato, Guelfo si schier\u00f2 dalla parte dell'imperatore Enrico IV. \nOttone II, suo suocero, che aveva interessi in Sassonia e temeva la riduzione del potere ducale in Baviera, nel 1070 fu accusato di ordire un complotto contro l'imperatore; per questo fu privato del titolo ducale e, fatto atto di sottomissione nel 1071, fu reintegrato ma solo dei suoi possessi personali. In occasione di una donazione al monastero di S. Maria di Vangadizza del giugno del 1073, si dichiara di legge longobarda. \nIl ducato di Baviera pass\u00f2 in seguito all'estromissione di Ottone di Northeim a Guelfo che, dopo il divorzio da Etelinda, si era schierato con Enrico IV. Si rispos\u00f2 con Giuditta di Fiandra (figlia di Baldovino IV delle Fiandre detto il Barbuto e zia della moglie di Guglielmo I d'Inghilterra, detto il Conquistatore) che era rimasta vedova nel 1066; dal loro matrimonio nacque, nel 1072, Guelfo che in seguito sar\u00e0 conosciuto come Guelfo V. \nPi\u00f9 tardi, durante la lotta per le investiture, cambi\u00f2 schieramento e sostenne il papa Gregorio VII e, nel marzo 1077, appoggi\u00f2 l'elezione dell'anti-re Rodolfo di Svevia durante la grande rivolta dei Sassoni. L'imperatore di conseguenza lo priv\u00f2 del titolo. Privo di ampio seguito tra i nobili bavari, fugg\u00ec dapprima in Ungheria e poi in Svevia ove attacc\u00f2 pi\u00f9 volte Habsburg, mantenendo sempre un forte controllo sui passi alpini, cos\u00ec come i duchi deposti Bertoldo di Carinzia e Rodolfo di Svevia. \nQuando il papa tolse il suo consenso a Rodolfo, Guelfo non pot\u00e9 continuare a sostenerlo. Nel 1085 Gregorio VII mor\u00ec e Guelfo rimase dalla parte del papato tanto che suo figlio Guelfo V spos\u00f2 diciassettenne Matilde di Canossa, nel 1089, che aveva ventisei anni pi\u00f9 di lui.\nQuando nel 1095 il giovane Guelfo V divorzi\u00f2 a sua volta, il padre fece ammenda presso l'imperatore e riottenne il Ducato di Baviera che nel frattempo era stato retto da Enrico IV in persona. \nDopo la morte del padre Alberto Azzo II nel 1097, cerc\u00f2 di entrare in possesso di alcuni feudi a sud delle Alpi combattendo i fratellastri Ugo e Folco. Egli scese in Italia assieme ai due figli Guelfo V ed Enrico il Nero, avendo come alleati della stirpe Eppenstein il duca di Carinzia Enrico III e di lui fratello e patriarca d'Aquileia Ulrico, riuscendo ad acquisire, con la forza o a seguito di trattative, buona parte dell'eredit\u00e0, per quanto questa vittoria non dovette essere definitiva, in quanto si hanno attestazioni di ulteriori lotte tra gli Estensi e i suoi figli. Nel 1101 si un\u00ec ai crociati in Terra Santa ma mor\u00ec di l\u00ec a poco a Cipro, durante il viaggio di ritorno.\nDiscendenza.\nSpos\u00f2 in prime nozze Etelinda di Northeim, figlia di Ottone di Northeim e di Richenza di Svevia, poi ripudiata a seguito della caduta in disgrazia del suocero.\nSi rispos\u00f2 con Giuditta di Fiandra, vedova di Tostig del Wessex, fratello e nemico di Aroldo II d'Inghilterra, morto nella battaglia di Stamford Bridge assieme all'alleato Harald II di Norvegia. Essi ebbero tre figli:"}
{"id": "1250989", "revid": "212348", "url": "https://it.wikipedia.org/wiki?curid=1250989", "title": "MoDem", "text": ""}
{"id": "1250991", "revid": "838137", "url": "https://it.wikipedia.org/wiki?curid=1250991", "title": "035 (prefisso)", "text": "035 \u00e8 il prefisso telefonico del distretto di Bergamo, appartenente al compartimento di Milano.\nIl distretto comprende la parte centrale della provincia di Bergamo ed include anche il comune di Paratico (BS). Confina con i distretti di San Pellegrino Terme (0345) e di Clusone (0346) a nord, di Breno (0364) a nord-est, di Brescia (030) a est, di Treviglio (0363) a sud, di Milano (02) a sud-ovest, di Monza (039) a ovest e di Lecco (0341) a nord-ovest.\nAree locali e comuni.\nIl distretto di Bergamo comprende 158 comuni suddivisi in 9 aree locali, alcune delle quali nate dall'aggregazione di due dei 13 preesistenti settori:"}
{"id": "1250995", "revid": "287204", "url": "https://it.wikipedia.org/wiki?curid=1250995", "title": "Entreves", "text": ""}
{"id": "1251003", "revid": "287204", "url": "https://it.wikipedia.org/wiki?curid=1251003", "title": "Asocia\u021bia Suporter Club O\u021belul Gala\u021bi", "text": "L'Asocia\u021bia Suporter Club O\u021belul Gala\u021bi, meglio noto come O\u021belul Gala\u021bi, \u00e8 una societ\u00e0 calcistica rumena con sede nella citt\u00e0 di Gala\u021bi. Milita nella Liga III, la terza divisione del campionato rumeno.\nStoria.\nLa Fondazione e i primi anni.\nL'O\u021belul Gala\u021bi venne fondato nel 1964 e rappresentava la \"Combinatul Siderurgic de la Dun\u0103re\", il pi\u00f9 grande complesso siderurgico del paese. Il primo presidente fu Radu Arvinte Dopo qualche anno nelle serie inferiori, nella stagione 1967-68 ottiene la promozione in Divizia B.\nAll'inizio degli anni settanta la sezione sportiva della fabbrica sub\u00ec un processo di rinnovamento e sdoppi\u00f2 la squadra. Un primo team divenne nel 1970 \"FC Gala\u021bi\" e successivamente \"FCM Gala\u021bi\" che gioc\u00f2 in questo decennio per 3 volte in Divizia A. Un'altra squadra, denominata \"Dacia Gala\u021bi\" e negli anni successivi \"O\u021belul\", gioc\u00f2 qualche anno tra la Divizia B e la Divizia C\n1976, la seconda rinascita.\nNel 1976 i lavoratori della fabbrica \"Laminorul de Benzi la Rece (LBR)\" (un mulino) rifondarono la societ\u00e0 insieme ai lavoratori della fabbrica siderurgica. Dopo qualche campionato nelle serie inferiori riuscirono a centrare la promozione in Divizia B e vinsero il campionato di seconda serie nel 1985-86, distaccando la seconda classificata di 13 punti. Il primo campionato nella massima serie \u00e8 concluso all'undicesimo posto, l'anno successivo al quarto, guadagnando l'accesso alla Coppa UEFA 1988-1989. Esordisce nelle competizioni europee con una vittoria per 1-0 contro la Juventus, perdendo il ritorno 5-0 ma al termine del campionato retrocede in virt\u00f9 del terzultimo posto conquistato.\nTorna nel massimo campionato nel 1991-92\nDagli anni novanta ad oggi.\nNegli anni novanta il club disputa sempre campionati in Divizia A senza ottenere risultati particolari, eccetto un quarto posto nel 1997-98. Si salv\u00f2 nel finale nel 2001-02. Con l'arrivo del presidente Nicolai Boghici la competitivit\u00e0 del club aument\u00f2. Arriv\u00f2 alla finale di Coppa di Romania nel 2004 persa contro la Dinamo Bucarest 2-0\nNell'estate 2007 ha superato il terzo turno di Coppa Intertoto battendo i turchi del Trabzonspor con un doppio 2-1. Il 15 maggio 2011 vince il suo primo campionato con una giornata d'anticipo battendo il Fotbal Club Timi\u0219oara per 2 a 1, ottenendo per la prima volta la partecipazione alla fase a gironi della UEFA Champions League. Il 17 luglio 2011 vince la sua prima supercoppa di Romania battendo la Fotbal Club Steaua Bucure\u0219ti per 1-0.\nNel 2016 la societ\u00e0 si \u00e8 sciolta. Pi\u00f9 tardi, nello stesso anno, un gruppo di tifosi ha fondato l\"'ASC O\u021belul Gala\u021bi\", che ne ha rilevato la tradizione sportiva del vecchio O\u021belul Gala\u021bi, e l'hanno iscritta in Liga IV, la quarta divisione del campionato rumeno.\nStadio.\nIl club gioca le partite interne nello Stadio O\u0163elul con una capienza di 13.932 posti tutti a sedere costruito nel 1982. In occasione della UEFA Champions League 2011-2012 ha disputato le proprie partite interne nello Stadionul Na\u021bional di Bucarest.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2015-2016."}
{"id": "1251005", "revid": "767487", "url": "https://it.wikipedia.org/wiki?curid=1251005", "title": "Plena", "text": "La Plena \u00e8 un genere musicale folkloristico di Porto Rico. Questo genere di musica \u00e8 stato molto influenzato dalla musica africana e da quella spagnola. In Trinidad e a Barbados esiste un tipo di musica simile. Nata nel distretto di Ponce agli inizi del '900, questo tipo di musica si basa molto sul ritmo e le percussioni pi\u00f9 utilizzate sono la panderetas (percussione tipica del luogo) e il g\u00fciro, ma ne vengono utilizzate anche delle altre: le maracas e il tamburo detto \"requinto\". Altri strumenti molto importanti e caratteristici di questo genere sono la fisarmonica e il Cuatro."}
{"id": "1251006", "revid": "767487", "url": "https://it.wikipedia.org/wiki?curid=1251006", "title": "Asamhaus", "text": "La Asamhaus (\"Casa Asam\") \u00e8 un palazzo di Monaco di Baviera.\nStoria e descrizione.\nTra il 1729 ed il 1733 Egid Quirin Asam compr\u00f2 quattro palazzi in Sendlingerstra\u00dfe, che trasform\u00f2 nella propria residenza ed insieme al fratello progett\u00f2 e costru\u00ec una chiesa adiacente alla propria abitazione. Egid aggiunse delle decorazioni in stucco alla facciata del palazzo, con temi cristiani e classici. Vi si trovano personificazioni delle arti, della musica e della poesia, su cui veglia San Giuseppe. Sulla sinistra della facciata si nota Pallade Atena che giuda per mano un bambino nel mondo delle arti, mentre Apollo veglia su di loro. A queste decorazioni si aggiunge Cupido, con satiri e fauni, a rappresentare il mondo dei sensi."}
{"id": "1251007", "revid": "287204", "url": "https://it.wikipedia.org/wiki?curid=1251007", "title": "Chiesa dei Santi Pietro e Paolo (Castelnuovo di Garfagnana)", "text": "La chiesa Abbaziale dei Santi Pietro e Paolo \u00e8 il duomo di Castelnuovo di Garfagnana, in provincia di Lucca.\nStoria e descrizione.\nIl Duomo venne riedificato nella seconda met\u00e0 del XV secolo in forme rinascimentali su un precedente nucleo romanico risalente all'XI secolo, di cui ci sono tracce sul fianco sinistro. In et\u00e0 barocca l'interno fu oggetto di profondi cambiamenti, con l'aggiunta di nove altari, con lo sfarzo decorativo tipico dell'epoca. \u00c8 stato restaurato dopo i danni prodotti dall'ultima guerra.\nLa severa struttura in pietra grigia locale rappresenta una significativa testimonianza della diffusione, anche in territori non fiorentini, del Rinascimento nelle sue forme tardobrunelleschiane. La facciata rinascimentale, presenta tre portali ed \u00e8 scompartita da quattro lesene sorreggenti un semplice frontone.\nLa vasta parte absidale dell'edificio venne completamente ristrutturata nel XIX secolo.\nNell'interno a tre navate divise da colonne in pietra, si conserva un \"Crocifisso\" ligneo del XV secolo, detto il \"Cristo nero\", scampato all'incendio che colp\u00ec la sacrestia nel 1977 e conservato nella cappella di San Giuseppe, al lato dell'abside.\nVi sono inoltre una terracotta invetriata del XV secolo con \"San Giuseppe\" della bottega di Andrea della Robbia (1510-1520 circa), un\"Assunzione\" tardocinquecentesca attribuita a Santi di Tito, una cornice marmorea della bottega del Civitali (fine del XV secolo, contenente una \"Pentecoste\"), una tela raffigurante la \"Madonna col Bambino e santi\", attribuita a Giuseppe Porta detto il Salviatino o, pi\u00f9 recentemente, a Giovanni Antonio Sogliani."}
{"id": "1251011", "revid": "1154334", "url": "https://it.wikipedia.org/wiki?curid=1251011", "title": "Convento dei Cappuccini (Castelnuovo di Garfagnana)", "text": "Il convento dei Cappuccini o convento di San Giuseppe, con l'annessa chiesa, \u00e8 un edificio sacro che si trova a Castelnuovo di Garfagnana.\nPer volere del duca Francesco I d'Este e di suo padre Alfonso III, diventato cappuccino col nome di padre Giambattista, nel 1634 venne fondato il Convento di San Giuseppe, pi\u00f9 noto come \"dei Cappuccini\", che in quasi quattro anni fu quasi completato assieme alla chiesa. \nDelle tele commissionate a Guido Reni (\"Sposalizio della Vergine\"), al Guercino (\"San Francesco che riceve le stimmate\"), ad Annibale Carracci (\"Riposo in Egitto\"), nessuna \u00e8 pi\u00f9 in loco. \nQualche decennio dopo si provvide a rintonacare la facciata della chiesa, cui si accedeva da una scalinata a doppia rampa., e a demolire il portico davanti al portale del convento. Il complesso, soppresso e depredato durante il governo Cisalpino, dopo alterne vicende \u00e8 stato restaurato."}
{"id": "1251015", "revid": "158286", "url": "https://it.wikipedia.org/wiki?curid=1251015", "title": "Convento di San Giuseppe (Castelnuovo di Garfagnana)", "text": ""}
{"id": "1251021", "revid": "767487", "url": "https://it.wikipedia.org/wiki?curid=1251021", "title": "La confessione della signora Doyle", "text": "La confessione della signora Doyle (\"Clash by Night\") \u00e8 un film del 1952 diretto da Fritz Lang.\nTrama.\nMae Doyle dopo essere tornata nella sua citt\u00e0 natale, Monterey, in California, sposa un suo vecchio corteggiatore, un brav'uomo che nella vita fa l'umile pescatore. Lei lo tradisce con il suo migliore amico, una persona con pochi scrupoli, fuggendo con lui, ma il marito dopo una violenta reazione quando scopre il tutto, la perdona e l'accoglie a casa con la sua figlioletta.\nProduzione.\nNel film, tratto da un dramma, \"Scontro di notte\", di Clifford Odets, si ritrova una vera lezione di pesca da documentario. La pellicola fu girata nella stessa cittadina di Monterey e prodotta dalla Wald/Krasna Productions.\nDistribuzione.\nOriginariamente distribuita dalla RKO Pictures verr\u00e0 poi distribuita (dal 2005) per il mercato home video attraverso il formato in DVD dalla Warner Home Video.\nIl film venne distribuito in varie nazioni, fra cui:\nCritica.\nSi evidenzia l'ottima interpretazione dell'attrice principale Barbara Stanwyck.. Film incredibilmente superficiale, uno dei lavori meno suggestivi di Fritz Lang."}
{"id": "1251032", "revid": "287204", "url": "https://it.wikipedia.org/wiki?curid=1251032", "title": "Bernardino Pino da Cagli", "text": "Biografia.\nLa data di nascita \u00e8 incerta, ma si colloca tra il 1520 e il 1530. La famiglia di Bernardino Pino era forse originaria di Osimo e si era recentemente trasferita nel pi\u00f9 piccolo centro di Cagli a seguito dell'assegnazione di una carica ecclesiastica (1528) a Don Roberto Pini, cittadino di Urbino, canonico di Osimo e fratello di Muzio, avo di Bernardino. Cagli, d'altra parte, era assai vicina a Urbino, capitale del ducato dei Della Rovere (fino al 1522, quando Francesco Maria I decise di spostare la capitale a Pesaro). Alla corte e alla famiglia ducali Bernardino Pino fu sempre assai legato.\nA Roma, in giovent\u00f9, studi\u00f2 gli scrittori classici e contemporanei e si addottor\u00f2 in teologia e morale. Non si sa precisamente quando prese i voti, ma, tornato a Cagli, in deroga a un provvedimento che aboliva la carica di canonico soprannumerario e forse per l'intervento del cardinale Cristoforo del Monte (cugino del futuro papa Giulio III), il Capitolo della Cattedrale gliene concesse il ruolo e la nomina.\nCi \u00e8 noto, attraverso fonti documentarie, che nel maggio 1557 Pino godeva di quella carica, che la sua situazione era onorevole e che la carica stessa gli permetteva di godere di benefici sociali ed economici. Entrato al servizio del cardinale Giulio della Rovere, lo segu\u00ec a Ravenna quando questi ne ebbe la diocesi (1566). Il 14 luglio 1566 Guidubaldo II Della Rovere conferiva a Bernardino Pino e ai suoi fratelli - Muzio, anch'egli ecclesiastico, e Claudio - patenti di nobilt\u00e0, trasmissibili ai discendenti. Il provvedimento ducale comprendeva la decorazione del cingolo e l'esenzione perpetua da ogni tributo.\nLe notizie sulla vita di Pino, anche nel periodo della maturit\u00e0, sono incerte. Sappiamo, per esempio, che nel 1567 esercit\u00f2 a Cagli la carica di professore delle Sacre Lettere e che nel 1568, a Ravenna, intervenne nei sinodi provinciali per poi essere incaricato di intrattenere relazioni diplomatiche con la corte romana e il pontefice Pio V.\nLegato a Torquato Tasso, ma anche a numerosi altri intellettuali e letterati del tempo (fra cui Dionigi Atanagi, Annibal Caro e Girolamo Muzio), Pino elabor\u00f2 un \u201ccodice di comportamento\u201d dell'uomo morale, buon servitore del suo \"princeps\", nell'opera \"Il Galant'uomo\". \nNel dicembre 1569 il cardinale Giulio della Rovere concesse a Bernardino Pino l'abbazia di S. Angelo de Sorticulo, o Sortecchi, cui era intestata una rendita annua di cento scudi. Si sa che Pino prese possesso dell'abbazia, stabilendovi la propria residenza, circa sei mesi dopo la concessione del beneficio, nel giugno 1570. Cade all'interno degli anni settanta il periodo in cui Pino, giunto alla maturit\u00e0 e incaricato del poco gravoso ma solitario compito di abate, ebbe agio di dedicarsi con continuit\u00e0 agli studi letterari.\nCoerente con il proprio sentimento delle lettere, riponendo una fiducia quasi illimitata nella possibilit\u00e0 di comunicare il proprio pensiero a distanza attraverso la scrittura, pur mantenendosi a Sortecchi, in solitudine quasi completa, o dividendosi tra Sortecchi e Cagli, Pino intrattenne costanti rapporti epistolari con Dionigi Atanagi ed altri. Risale probabilmente a questi anni l'idea della raccolta delle \"Lettere Instruttorie\" (1592), che risentono del clima di Sortecchi e accolgono un modello di equilibrio tra la vita cortigiana e gli intrattenimenti intellettuali ed esempi di epistolografia \u201ccorretta\u201d.\nPino trascorse gli ultimi undici anni della propria vita a Cagli, dove torn\u00f2 stabilmente nel 1589, dopo aver lasciato l'abbazia di Sortecchi per assumere la carica di preposto della cattedrale, pi\u00f9 prestigiosa di quella, gi\u00e0 autorevole, di abate. Anche negli anni estremi, Pino non abbandon\u00f2 la visione operativa della letteratura che aveva caratterizzato le sue commedie: continu\u00f2 a scrivere per testimoniare l'inclinazione di fondo su cui il suo animo si era da tempo orientato; quella, cio\u00e8, di bene operare.\nIl 18 marzo 1595 Pino commentava e inviava al duca una propria operetta di soggetto religioso, il libro \"De Martyribus et Martyriis\", \u201cdi pochi fogli, ma di materia dilettevole, da piacere al devoto spirito\u201d (lettera di B. Pino a F.M. della Rovere del 18 marzo 1595) di Francesco Maria della Rovere. Nel settembre 1598 lavorava all'impegnativa opera, \u201cdi dottrina non Stoica o Peripatetica, ma Cristiana e Ecclesiastica\u201d (lettera di B. Pino a F.M. della Rovere del 19 settembre 1598), \"De viri boni probitate seu de recta christiana vivendi via\". \nBernardino Pino si spense a Cagli il 14 marzo 1601. La cittadinanza gli tribut\u00f2 gli onori riservati ai cittadini pi\u00f9 illustri.\nIncerta \u00e8 la cronologia delle sue opere, tra le quali si rilevano commedie di taglio morale, lettere e trattati. Tra le opere per il teatro, \"Lo Sbratta\" fu scritto in giovent\u00f9, rappresentato a Roma il 29 novembre 1551 e stampato l'anno seguente. Nel 1553 furono stampati \"Gli Ingiusti sdegni\" (composta probabilmente lo stesso anno), nel cui prologo si approfondiva la teoria della commedia come genere misto, quasi un compendio di pittura e musica. Pi\u00f9 distanziate le date di stampa delle tre \"pi\u00e8ces\" che, messa da parte la definizione di commedie, venivano nominate \u201cragionamenti\u201d: \"Gli Affetti\" (1569), l\"Eunia\" (1582) e l\"Evagria\" (1584). Le ultime due, come attestano, oltre alle dichiarazioni d'apertura, le lettere dedicatorie da cui sono introdotte, erano probabilmente revisioni di manoscritti pi\u00f9 antichi. L'ultima \"pi\u00e8ce\" in ordine di redazione potrebbe essere \"I falsi sospetti\" (1579).\nTra i trattati, si ricordano la lettera, inviata al commediografo perugino Sforza Oddi, \"Intorno al componimento de la comedia\", forse la pi\u00f9 nota delle sue opere, \"Il Galant'uomo\" (stampato a Venezia nel 1604), le \"Lettere instruttorie\" (1592)."}
{"id": "1251033", "revid": "34060", "url": "https://it.wikipedia.org/wiki?curid=1251033", "title": "Segunda Divisi\u00f3n Uruguaya", "text": ""}
{"id": "1251036", "revid": "120150589", "url": "https://it.wikipedia.org/wiki?curid=1251036", "title": "San Bernardino da Siena tra due angeli", "text": "San Bernardino da Siena tra due angeli \u00e8 un dipinto tempera su tela () attribuito ad Andrea Mantegna e collaboratori, databile al 1460 circa e conservato nella Pinacoteca di Brera a Milano.\nStoria.\nIl dipinto proviene dalla cappella funebre del marchese Ludovico Gonzaga, dedicata a san Bernardino e situata nella chiesa di San Francesco a Mantova. Dopo le soppressioni pervenne in galleria, nel 1811.\nDescrizione e stile.\nLa figura del Santo \u00e8 centrale: tiene in mano il trigramma di Cristo e i suoi piedi poggiano su un basamento coperto da un tappeto orientale. Ai lati, stanno due angeli, mentre al di sopra dell'architrave sono seduti e inginocchiati quattro cherubini. \nSull'architrave \u00e8 incisa la scritta in latino \"Huius lingua salus hominum\", ovvero \"La sua parola \u00e8 salvezza degli uomini\".\nL'arco \u00e8 decorato con festoni di fiori e frutta, elemento tipico dei dipinti padovani di Mantegna, influenzati da Francesco Squarcione.\nIl basamento reca un cartiglio con una data, letta da alcuni come 1460, come anche 1468 o 1469.\nGeneralmente il dipinto \u00e8 attribuito ai collaboratori dell'artista, anche se il critico Giuseppe Fiocco \u00e8 del parere che sia di Mantegna stesso: Roberto Longhi ed Ettore Camesasca ritengono invece che l'ideazione sia da ascrivere all'artista, mentre l'esecuzione agli aiuti. Secondo il catalogo della galleria spetta a Mantegna la progettazione complessiva e la stesura della parte centrale, mentre quella superiore spetta a un collaboratore."}
{"id": "1251037", "revid": "1524656", "url": "https://it.wikipedia.org/wiki?curid=1251037", "title": "Holochilus brasiliensis", "text": "Il ratto di palude dalle zampe palmate (\"Holochius brasiliensis\") \u00e8 un roditore del sud-America. Si trova in Argentina, Brasile e Uruguay."}
{"id": "1251041", "revid": "834", "url": "https://it.wikipedia.org/wiki?curid=1251041", "title": "Salvador (Bahia)", "text": ""}
{"id": "1251042", "revid": "62748", "url": "https://it.wikipedia.org/wiki?curid=1251042", "title": "Chiesa di San Gaetano (Monaco di Baviera)", "text": "La chiesa di San Gaetano (in tedesco: \"St. Kajetan\", pi\u00f9 conosciuta col nome di \"Theatinerkirche\") \u00e8 una chiesa situata nel centro storico di Monaco di Baviera. Si trova in \"Odeonsplatz\".\nStoria e descrizione.\nLa chiesa e il convento dell'Ordine dei Teatini vennero costruiti per volere del principe elettore Ferdinando e della moglie Enrichetta Adelaide di Savoia, per festeggiare la nascita del loro figlio.\nI lavori per la costruzione iniziarono il 29 aprile del 1663 su progetto del bolognese Agostino Barelli che si era ispirato alla chiesa di Sant'Andrea della Valle a Roma; capo dei lavori era il padre teatino padovano Antonio Spinelli. La basilica si presenta con pianta a croce latina divisa in tre navate e coperte da volte a botte, transetto con cupola centrale e profonde cappelle laterali. Il piedicroce venne terminato nel 1672 e il comasco Giovanni Niccol\u00f2 Perti inizi\u00f2 la decorazione a stucchi bianchi con l'aiuto di Giovanni Antonio Viscardi e Abraham Leuthner.\nNel 1674 si inizia la costruzione della cupola, ma in seguito a una disputa fra Barelli e Spinelli, quest'ultimo venne rimpiazzato nel 1675 Enrico Zuccalli, che fece dei nuovi disegni per la struttura e la port\u00f2 a termine fra il 1676 e il 1678. Nel 1679 costru\u00ec la \"Cappella dei Principi-elettori\" e nel 1690 termin\u00f2 l'edificio aggiungendo alla facciata i campanili, alti 70 metri, originariamente non previsti. Le caratteristiche volute, ispirate alla Basilica di Santa Maria della Salute a Venezia erano un'idea di Spinelli.\nDopo circa cento anni dall'inizio dei lavori l'architetto di corte Fran\u00e7ois de Cuvilli\u00e9s il Vecchio venne chiamato da Massimiliano III di Baviera per metter mano alla facciata. Fra il 1765 e il 1768, con l'aiuto di suo figlio, realizz\u00f2 la facciata odierna tardobarocca, movimentata da colonne, cornici e volute. Nelle quattro nicchie sono le statue di San Gaetano, di San Ferdinando di Santa Adelaide e di San Massimiliano.\nDurante la seconda guerra mondiale la chiesa fu bombardata a quattro riprese dagli alleati subendo danni notevoli. Il suo restauro fu assai rapido, tanto che la chiesa venne riaperta al culto il 21 agosto del 1955.\nRegnanti sepolti nella cripta.\nLa cripta custodisce le tombe di duchi e re di Baviera, appartenenti alla casata dei Wittelsbach:"}
{"id": "1251045", "revid": "24989", "url": "https://it.wikipedia.org/wiki?curid=1251045", "title": "Coro polifonico di Ruda", "text": ""}
{"id": "1251059", "revid": "767487", "url": "https://it.wikipedia.org/wiki?curid=1251059", "title": "Pertinenza", "text": "La pertinenza nel diritto civile italiano, \u00e8 una cosa destinata in modo durevole al servizio o ad ornamento di un'altra cosa.\nDisciplina.\nL'importanza della pertinenza scaturisce, nel trasferimento dei beni, in quanto se non espressamente esclusa dalle parti questa si intende trasferita assieme al bene principale.\nSono due gli elementi che le caratterizzano:\nPer fare un esempio, un garage pu\u00f2 essere destinato a pertinenza di un immobile. Le pertinenze possono essere classificate come degli ornamenti, nel senso che il bene che ha in pertinenza un altro bene, privato di quest'ultima non risulter\u00e0 inutilizzabile."}
{"id": "1251061", "revid": "122246", "url": "https://it.wikipedia.org/wiki?curid=1251061", "title": "Stazione di Mergellina", "text": ""}
{"id": "1251068", "revid": "775372", "url": "https://it.wikipedia.org/wiki?curid=1251068", "title": "Ventoso (San Marino)", "text": "Ventoso \u00e8 una piccola \"curazia\" (frazione) del castello (comune) di Borgo Maggiore (Repubblica di San Marino), situata in direzione nord-ovest lungo la strada pi\u00f9 breve che oltrepassando il confine di stato conduce a Verucchio, e che negli ultimi anni \u00e8 stata sede di un forte incremento edilizio.\nStoria.\nIl termine \"curazia\" \u00e8 in disuso e non viene neanche pi\u00f9 usato nella burocrazia. Probabilmente risale ad un secolo fa quando i terreni pi\u00f9 grandi e le famiglie contadine che li lavoravano erano gestiti dal parroco (curato) di Borgo Maggiore.\nCon una popolazione di circa duecento persone, ma rapidamente in crescita negli ultimi anni per via dello sviluppo costruttivo, Ventoso \u00e8 costituito da un gruppo di case raccolto intorno alla via principale (via Decima Gualdaria) che prende il nome dalla suddivisione medievale delle zone del territorio comunale di San Marino, le Gualdarie (dal germanico Wald = bosco) che erano 10 e \"Castrum Ventosi\" (dalla denominazione sulle antiche mappe) era appunto la decima.\nVentoso era sede della pi\u00f9 grande azienda produttrice di calcestruzzi della Repubblica, trasferitasi nella zona produttiva di Ca' Martino nel 1998; al posto dello stabilimento produttivo di questa azienda \u00e8 ora sorta un'area adibita a verde pubblico denominata Parco Passo del Sorbo, dove ogni anno, a met\u00e0 settembre, si tiene la tradizionale Sagra dell'Uva, che segna l'inizio della vendemmia.\nGeografia fisica.\nLa particolare posizione geografica della frazione di Ventoso la rende molto esposta ai venti che provengono da Nord-Ovest da Est e da Sud-Ovest. Coperto ad Ovest dall'imponente Monte Titano, non risente invece dell'influenza del maestrale. Inoltre la peculiarit\u00e0 di essere sorto sulla strada pi\u00f9 breve per Verucchio probabilmente rendeva il piccolo centro abbastanza importante come zona di confine, qualche centinaio di anni fa. \nLa sua posizione panoramica rende Ventoso assai caratteristico per l'esposizione che gli offre un ampio campo visivo su tutta la costiera romagnola. Nelle giornate pi\u00f9 terse \u00e8 possibile godere anche della vista del campanile di San Marco e del promontorio di Gabicce, quest'ultimo quasi sempre visibile.\nSport.\nLo scollinamento del passo di Ventoso \u00e8 stato luogo anche del passaggio di alcune edizioni del Giro d'Italia che prevedeva proprio al termine della salita un traguardo valido per il GPM. Oltre che dai pedali le strade di questa frazione sono state solcate anche dalle quattro ruote delle auto del Rally di San Marino e di qualche tour di auto storiche."}
{"id": "1251070", "revid": "14214", "url": "https://it.wikipedia.org/wiki?curid=1251070", "title": "Challenger of Record", "text": ""}
{"id": "1251076", "revid": "308552", "url": "https://it.wikipedia.org/wiki?curid=1251076", "title": "Team Origin", "text": "Team Origin \u00e8 un team velico inglese, rappresentante del Royal Thames Yacht Club, che aveva lanciato la sfida per l'33esima America's Cup alla quale non potr\u00e0 partecipare a causa della sfida su catamarani tra Alinghi e BMW Oracle Racing.\nL'Inghilterra non partecipava ad un'edizione della Coppa America ormai dal 2002, quando fu eliminata ai quarti di finale. Precedentemente era stato il primo challenger della storia del trofeo, pur senza mai riuscire a conquistare la Coppa. Al fine di disputare la prossima edizione, il team inglese ha acquistato nell'estate 2007 la barca di Alinghi con numero velico SUI 75."}
{"id": "1251080", "revid": "287204", "url": "https://it.wikipedia.org/wiki?curid=1251080", "title": "Hotchkiss Anjou", "text": "La Anjou era un'autovettura di fascia alta prodotta dal 1950 al 1954 dalla Casa automobilistica franco-statunitense Hotchkiss.\nBreve profilo.\nSi tratta del primo modello prodotto dalla Hotchkiss dopo essere stata assorbita dalla Peugeot. \u00c8 stata presentata al Salone dell'automobile di Parigi del 1950 ed in pratica non era che un lieve aggiornamento della Hotchkiss Artois. Niente di nuovo quindi rispetto alla vettura che l'ha preceduta. Stilisticamente, la Anjou era conforme agli standard dell'epoca, tra la fine degli anni quaranta e l'inizio degli anni cinquanta del XX secolo. Il telaio separato a longheroni e traverse in acciaio ospita sospensioni anteriori a ruote indipendenti con molle elicoidali e posteriori ad assale rigido con balestre semiellittiche. La Anjou era disponibile in due motorizzazioni: la pi\u00f9 piccola era lo storico 4 cilindri da 2312 cm\u00b3 in grado di erogare 72 CV. La versione di punta montava invece un motore a 6 cilindri in linea da 3485\u00a0cm\u00b3, in grado di erogare 125 CV di potenza massima e di spingere la vettura fino a sfiorare i 140\u00a0km/h di velocit\u00e0 massima.\nLa versione 2.3 era anche conosciuta come 1350 o 13.50, mentre la versione da 3.5 litri era anche nota come 2050 o 20.50: in tali denominazioni, le prime due cifre indicavano la potenza fiscale, mentre le altre due indicavano l'anno di presentazione.\nRimanendo sempre nell'ambito della meccanica, per\u00f2, si ritrova l'aspetto pi\u00f9 interessante della Anjou nella trasmissione, ed in particolare nel cambio elettromagnetico Cotal, che pu\u00f2 essere definito un antenato dei pi\u00f9 moderni cambi sequenziali e che, oltre ad essere dotato di 4 marce in avanti, ha persino quattro marce indietro!\nLa 2050 balz\u00f2 agli onori delle cronache in quegli anni, in occasione di una storica rapina di un treno postale: quasi tutti i malviventi furono arrestati, tranne il capobanda, del quale si ritrov\u00f2 solo una vettura nei pressi della sua abitazione. Tale vettura era una Hotchkiss 2050. In realt\u00e0 non fu mai dimostrato che tale vettura appartenesse al malvivente, ma nell'immaginario collettivo, la 2050 divenne l'auto dei banditi.\nLa Anjou fu tolta di produzione alla fine del 1953, ma gli ultimi esemplari furono venduti fino all'inizio del 1954."}
{"id": "1251085", "revid": "110157", "url": "https://it.wikipedia.org/wiki?curid=1251085", "title": "Chiesa di San Pietro (Fosciandora)", "text": "La chiesa di San Pietro \u00e8 un luogo di culto cattolico che si trova in localit\u00e0 Lupinaia a Fosciandora, provincia di Lucca.\nStoria e descrizione.\nLa facciata in pietra mostra i segni del restauro avvenuto dopo il terremoto del 1920, quando fu collocata sopra il portale una statuetta del santo titolare. All'interno, a una navata e con soffitto a capriate lignee, una decorazione di tipo geometrico incornicia finestre ed aperture. Gli altari laterali del Seicento, in legno intagliato e dipinto, vengono tradizionalmente assegnati al \"magister lignarius\" Giuseppe Gherardi di Fanano.\nDella stessa mano appare il paliotto dell'altare maggiore, sempre in legno e spartito in tre nicchie, al cui interno sono scolpite le immagini dei \"Santi Pietro, Paolo e Giovanni\". Al centro della parte superiore, in pietra, una tela con la \"Consegna delle chiavi a san Pietro\" di primo Seicento."}
{"id": "1251087", "revid": "729019", "url": "https://it.wikipedia.org/wiki?curid=1251087", "title": "75th Ranger Regiment", "text": "Il 75\u00ba Reggimento Rangers (\"75th Ranger Regiment\") \u00e8 un corpo d'\u00e9lite di fanteria leggera del Comando Operazioni Speciali dell'Esercito Statunitense \u2013 United States Army Special Operations Command \u2013 (USASOC); ha il suo quartier generale a Fort Benning, Georgia.\nIl Reggimento \u00e8 composto da un comando, un battaglione di supporto per truppe speciali e altri tre battaglioni operativi organizzativamente identici, la cui competenza rende in grado i soldati di sostenere le operazioni pi\u00f9 difficili. Le operazioni per cui sono chiamati sono varie e a volte in ambiti completamente differenti l'uno dall'altro. Sono addestrati per compiere irruzioni dirette, razzie, infiltrazioni ed esfiltrazioni per via aerea, marittima o terrestre; sequestro di cose e persone in campo terrestre, il recupero di personale di importanza rilevante e di attrezzature speciali e il supporto alle forze di uso generale (GPF). La peculiarit\u00e0 dei Rangers \u00e8 il fatto che tutti i battaglioni, dal momento della chiamata, sono in grado di essere trasportati da un punto all'altro del mondo verso la loro destinazione in meno di 18 ore.\nIl motto del reggimento \u00e8 \"Rangers Lead the Way\" (\"I Rangers fanno strada\"), ed \u00e8 consuetudine degli appartenenti al reparto salutarsi reciprocamente in tal modo, anche per iscritto, nelle comunicazioni formali.\nLa storia dei Ranger dell'esercito statunitense \u00e8 ricca di vittorie e brillanti operazioni ma il reparto ha subito anche alcuni insuccessi, tra cui la disastrosa battaglia di Cisterna, durante la seconda guerra mondiale, nel corso della quale due battaglioni di Ranger furono circondati e completamente distrutti dalle truppe tedesche della Wehrmacht.\nOrigini.\nLa storia del Reggimento \u00e8 antecedente alle guerre rivoluzionarie. Il capitano Benjamin Church form\u00f2 i \"Church Rangers\" intorno al 1672, durante le battaglie contro le native trib\u00f9 americane. Poco tempo dopo, durante la Guerra Franco-Indiana e le guerre di insurrezione, il maggiore Robert Rogers utilizz\u00f2 lo stesso schema di Church per addestrare i Ranger stessi: per lo stesso motivo i suoi uomini vennero conosciuti anche come Rogers' Ranger. Nel 1775 il congresso continentale form\u00f2 poi otto compagnie di esperti fucilieri per combattere nell'omonima guerra di rivoluzione. Dopo che nel 1777 le truppe passarono sotto il comando di Dan Marion, il reggimento prese ufficialmente nome di \"Corpo dei Rangers\". Vennero anche soprannominati \"The Marion's Partisans\" (i partigiani di Marion).\nDurante la guerra del 1812, compagnie di United States Rangers vennero inviate per sostituire parte dei normali reggimenti statunitensi. Durante la stessa guerra, i Rangers erano inviati a pattugliare, a cavallo e in barca, la frontiera tra l'Ohio e l'Illinois. Durante la Guerra civile Americana, il pi\u00f9 famoso Ranger conosciuto tutt'oggi per i suoi meriti durante le azioni militari, fu John Singleton Mosby; le incursioni con la sua squadra durante le azioni militari della stessa campagna furono cos\u00ec efficaci che parte del centro-nord della Virginia divenne presto soprannominata \"the Mosby Confederacy\".\nSeconda guerra mondiale.\nL'8 dicembre 1941 l'America entr\u00f2 ufficialmente in guerra dopo aver ricevuto l'attacco da parte del Giappone alle sue basi militari situate a Pearl Harbor, nelle isole Hawaii. Allo stesso tempo, il Maggiore William Orlando Darby, il fondatore dei moderni Rangers, venne assegnato di stanza a Belfast, nell'Irlanda del Nord. Darby venne assegnato sotto il comando del generale Russell, che gli affid\u00f2 il progetto di costituire una nuova unit\u00e0 militare che avrebbe poi combattuto durante la stessa guerra utilizzando i sistemi e le tattiche dei Commandos inglesi presso i quali sarebbero stati preparati ed addestrati i componenti della nuova unit\u00e0. Il generale George C.Marshall, quindi, selezion\u00f2 50 uomini volontari appartenenti alla 34th Infantry Division e li affid\u00f2 allo stesso Darby affermando che era l'uomo giusto per questo lavoro e l'8 giugno 1942 Darby venne messo al comando del 1\u00ba Battaglione Ranger (all'epoca esisteva solo il primo battaglione) alle dipendenze del generale Hartle.\nCon il successo del 1\u00ba Battaglione durante la campagna di Tunisia, il colonnello Darby decise di affiancare al primo Battaglione anche altri battaglioni Rangers. Il problema da superare per effettuare tale ampliamento era che tutti gli uomini all'interno del 1\u00ba Battaglione Rangers fossero dei volontari e che lo dovessero essere anche nei battaglioni ranger di nuova formazione. Darby sosteneva che gli uomini adatti per il suo lavoro non dovessero essere necessariamente solo i volontari, quindi decise di reclutare altri soldati attorno ad Orano. Nonostante le parole di Darby, per\u00f2, il governo non accett\u00f2 per la sua causa il reclutamento forzato, perci\u00f2 Darby cerc\u00f2 di rimediare: inizi\u00f2 ad affiggere manifesti e ad incoraggiare i suoi ufficiali (scout) a cercare dei candidati idonei ed a convincerli di arruolarsi. Nel giugno del 1943 il 3\u00ba e 4\u00ba Battaglione furono ufficialmente attivati e affiancati al 1\u00ba Battaglione. Dopo la ristrutturazione delle forze Rangers, il 1 Battaglione rimase sotto il comando del colonnello Darby, il 3\u00ba Battaglione fu affidato al maggiore Herman Dammer e il 4\u00ba al maggiore Roy Murray.\nIl 2\u00ba e il 5\u00ba Battaglione Ranger vennero addestrati a Camp Forrest, in Tennessee il 1\u00ba aprile 1943. La prima azione militare che li vede partecipi \u00e8 l'Operazione Overlord. Durante lo Sbarco in Normandia, le compagnie D, E ed F del 2\u00ba Battaglione vennero inviate a conquistare speciali avamposti tedeschi a Point-du-Hoc. Il 6\u00ba Battaglione Ranger fu stazionato nel Pacifico, compiendo azioni militari nelle Filippine ed in Nuova Guinea; tutte le operazioni compiute dal 6\u00ba Battaglione furono generalmente dietro le linee nemiche. Inoltre furono i primi a colpire le Filippine, ben tre giorni prima dell'inizio dell'invasione. Il 6\u00ba Battaglione era un'unit\u00e0 di ricognizione a lungo raggio e da combattimento, che oper\u00f2 anche sulla linea del fronte.\nGuerra di Corea.\nL'inizio della guerra di Corea nel giugno del 1950 ha suscitato nuovamente un rinnovato interesse ed il desiderio per il ritorno dei Ranger all'interno dell'esercito. Durante la guerra vennero quindi formate oltre diciassette compagnie Ranger dal \"Ranger Training Program\" presso Fort Benning. Le compagnie furono anche interamente addestrate per i lanci con paracadute, quindi si qualificarono anche come unit\u00e0 aviotrasportate.\nDurante la durata della guerra, le truppe sono state attive in operazioni di combattimento dalla fine del 1950 all'inizio del 1951. Le varie compagnie, durante le operazioni, furono spesso unite tra loro e si specializzarono in pattugliamento, raids, imboscate, assalti e contrattacchi operativi per recuperare postazioni perdute e come moltiplicatori di forze.\nGuerra del Vietnam.\nDurante la guerra, le forze americane schierarono reparti a livello compagnia, inquadrati nelle divisioni di fanteria o nelle brigate indipendenti, particolarmente addestrati ad effettuare pattugliamenti e ricognizioni a lungo raggio in modo occulto: erano i reparti denominati LRRP prima, poi LRP e verso la fine della guerra Rangers. Le LRRP (Long Range Reconaissance Patrol) furono utilizzate dalla fine del 1965 al dicembre del 1967, le LRP (Long Range Patrol) dopo il settembre del 1967 fino al febbraio del 1969 e, successivamente, ridenominate compagnie del Ranger Regiment verso la fine della guerra. Il primo periodo inizi\u00f2 nel dicembre del 1965 con la creazione ed impiego di un distaccamento della 101\u00aa Divisione aviotrasportata chiamato LRRP composto solo da membri scelti. Durante il 1966, vennero create unit\u00e0 LRRP anche nella 173rd Airborne Brigade e nella 25th Infantry Division. Il generale C. Westmoreland, comandante del \"Military Assistance Command - Vietnam\" (MACV), autorizz\u00f2 la creazione di provvisorie unit\u00e0 LRRP nelle divisioni schierate in Vietnam l'8 luglio 1966, quindi anche altre divisioni e brigate decisero di inserire unit\u00e0 LRRP tra i loro uomini. Tra di esse vi furono la 4th e la 9th Infantry Division nel novembre 1966, la 196th Light Infantry Brigade nel gennaio 1967 e la 1st Air Cavalry Division nel novembre 1966. Il plotone appartenente alla 9th Infantry Division nacque nell'autunno del 1966 mentre la divisione era ancora di stanza a Fort Riley in Kansas e venne inviato in Vietnam nel gennaio del 1967. Le LRRP della 101\u00aa Aviotrasportata vennero inviate in Vietnam alla fine di novembre nel 1967. Precedentemente, gli uomini erano situati a Fort Campbell, in Kentucky.\nIl secondo periodo inizi\u00f2 nel 1967, a giugno inoltrato, quando il generale C. Wheeler autorizz\u00f2 la formazione di due compagnie di pattuglie a lungo raggio per la 1st e la 2nd Field Force. La \"Compagnia E\" del \"20th Infantry Regiment\" (unit\u00e0 aviotrasportata) venne schierata in campo il 25 settembre 1967 e stazionata a Phan Rang. Fu presente anche la \"Compagnia F\" (anch'essa pattuglia a lungo raggio) formata da uomini del 51th Infantry Regiment che venne attivata il 15 settembre 1965 e assegnata alla II Field Force a Bi\u00ean H\u00f2a. Ogni compagnia a disposizione della Field Force era formata da 230 soldati e comandata da un maggiore.\nAvendo notato l'efficacia in combattimento delle truppe LRRP quando queste incontravano il nemico ed erano forzate al combattimento speditivo effettuando piccole imboscate durante le loro missioni di pattugliamento, nell'autunno del 1967 l'esercito cambio' indirizzo d'impiego di tali unit\u00e0, conferendone anche missioni di combattimento e non solo di ricognizione come precedentemente fatto, autorizzando anche una diversa denominazione che teneva conto di tale differenza: le unit\u00e0 LRRP divennero quindi LRP (Long Range Patrol) e furono inquadrate (pi\u00f9 per un fatto araldico che organizzativo) nel 50th Infantry Regiment. Per ogni unit\u00e0 LRP divisionale vennero quindi abilitati 118 uomini e per i distaccamenti di brigata 61 soldati. I distaccamenti furono creati dalla 199th Light Infantry Brigade il 10 gennaio 1968, dalla 173rd Airborne il 5 febbraio 1968, e dall'82nd Airborne Division e 5th Mechanized Division nel 15 dicembre 1968.\nIl 1\u00ba febbraio 1969 fu l'ultimo periodo di esistenza di tali truppe, almeno con quel nome, poich\u00e9 il \"Department of the Army\" decise di rinominare le unit\u00e0 LRP e i relativi distaccamenti come appartenenti al \"75th Ranger Regiment\" a seguito dell'adozione del \"Combined Arms Regimental System\" (CARS).\nIl terzo periodo si chiuse quando le compagnie Ranger (ex-LRP e LRRP) furono completamente disattivate, mano a mano che le loro unit\u00e0 \"madre\" venivano ritirate dal servizio in Vietnam (le ultime compagnie erano appartenenti alla 82th Airborne Division) a partire dal novembre 1969 fino al 15 agosto 1972, quando venne ritirata la compagnia appartenente alla 1st Air Cavalry Division.\nBattaglioni moderni.\nDopo la fine della Guerra del Vietnam, i comandanti di divisione e di brigata necessitavano di un'unit\u00e0 speciale di fanteria leggera capace di rapido inserimento sul campo. Nel 1974, il generale Creighton Abrams cre\u00f2 il 1\u00ba Battaglione Ranger, erede della \"C-Company\" del 75th Infantry che aveva combattuto la guerra in Vietnam alle dipendenze dirette della 1st. Field Force. Otto mesi dopo venne creato il 2\u00ba Battaglione Ranger, erede della Compagnia H del 75th Infantry alle dipendenze della 1\u00aa Cavalry Division durante la precedente guerra del Vietnam, mentre nel 1984 fu riattivato il 3\u00ba Battaglione Ranger. I tre battaglioni autonomi vennero riuniti nel 1986, quando il 75th Ranger venne formato ufficialmente ed autorizzato, incorporando il 1\u00ba, il 2\u00ba ed il 3\u00ba battaglione Rangers. Il 4\u00ba, 5\u00ba e 6\u00ba Battaglione Ranger vennero successivamente riattivati quali unit\u00e0 di addestramento alla Ranger School. Queste ultime unit\u00e0 fanno parte del \"United States Army Training and Doctrine Command\" (TRADOC) e non sono inquadrate nel 75th.\nNel 1980 elementi del primo battaglione parteciparono al fallito tentativo di recuperare personale statunitense tenuto come ostaggio a Tehran, in Iran nell'Operazione Eagle Claw. Nell'Ottobre 1983 il 1\u00ba e il 2\u00ba Battaglione Ranger vennero impiegati nell'Operazione Urgent Fury a Grenada, conducendo un lancio con paracadute a bassa quota per conquistare l'aeroporto di Port Salines e salvare cittadini statunitensi al True Blue Medical Campus.\nNel 1989 il 75th Ranger Regiment partecip\u00f2 all'Operazione Just Cause per invadere Panama. L'Operazione principale venne suddivisa in due operazioni, guidate dai Ranger. Si paracadutarono lungo il Tocumen Airfield e l'adiacente Omar Torrijos International Airport e Rio Hato Aerfield, per eliminare le forze panamensi in zona. I Ranger catturarono 1.014 uomini e sequestrarono 18.000 armi di vario genere.\nElementi della Compagnia B ed il primo plotone della Compagnia A del primo battaglione, vennero inviati in Arabia Saudita dal 12 febbraio 1991 al 15 aprile 1991, per l'operazione Desert Storm. Oltre due anni pi\u00f9 tardi, nell'agosto 1993, a Mogadiscio in Somalia, i Ranger condussero l'operazione Gothic Serpent con i Delta Force, che catturarono due luogotenenti di Mohammed Farah Addid. Per le 18 ore seguenti i Rangers si scontrarono con forze Somale in quello che divenne il pi\u00f9 feroce combattimento dopo la guerra del Vietnam.\nIl 1\u00ba il 2\u00ba battaglione e una Compagnia del 3\u00ba Battaglione vennero impiegati ad Haiti nel 1994. L'operazione venne cancellata a cinque minuti dall'inizio, poich\u00e9 un gruppo di negoziatori statunitensi inviati dall'allora presidente Bill Clinton, convinsero il generale Raul C\u00e8dras a scendere dal trono. Elementi del primo e secondo battaglione vennero lasciati in zona per restaurare l'ordine nel paese, dopo l'abbandono del potere da parte del generale stesso.\nIl 24 novembre del 2000 forze Rangers furono impiegate dal \"Regimental Reconnaissance Detachment\" per una missione di controllo in Kossovo e per fornire supporto alla Task Force Falcon.\nDopo l'attacco dell'11 settembre, i Rangers vennero chiamati per partecipare alla guerra contro il terrorismo. Il 19 ottobre 2001 il 3\u00ba Battaglione condusse l'operazione per assaltare l'\"Obiettivo Rhino\" in Afghanistan in supporto dell'operazione Enduring Freedom. Il 28 marzo 2003 le truppe Ranger effettuarono il primo assalto aereo in Iraq, durante l'Operazione Iraqi Freedom.\nCambiando la natura della guerra moderna e per avere un rapido supporto alle gi\u00e0 speciali truppe Ranger, venne creato il Regimental Special Troops Battalion, che venne attivato il 17 luglio 2006.\nOnorificenze, motti e credo.\nIl 75th Ranger Regiment \u00e8 stato premiato con numerose onorificenze riguardanti il suo intervento durante la seconda guerra mondiale. Nella stessa guerra, parteciparono a 16 campagne, guidando inoltre le campagne in Marocco, Sicilia, Napoli-Foggia e Anzio. Durante la guerra del Vietnam, ricevettero premiazioni per tutte le campagne in cui parteciparono. Il reggimento ricevette premi anche per i conflitti di Granada e Panama, in cui il suo intervento fu di importanza rilevante. Ad oggi, i Rangers hanno guadagnato sei \"Presidential Unit Citation\", nove medaglie al valore dell'unit\u00e0 e quattro medaglie di merito: le pi\u00f9 recenti risalgono rispettivamente al Vietnam e ad Haditha, in Iraq.\n\"Sua Sponte\", \u00e8 la traduzione in latino di \"Di propria iniziativa\", che \u00e8 il motto dei Rangers. Contemporaneamente i Rangers sono triplamente volontari, al riguardo dell'esercito: per l'U.S Army, per la scuola aviotrasportata e per il servizio negli stessi Rangers.\nIl motto \"Rangers lead the way\" risale al 6 giugno 1944, durante lo Sbarco in Normandia nel settore \"Dog White\", appartenente ad Omaha Beach, quando il generale Norman Cota, trovatisi assieme a molti altri uomini sotto il fuoco delle mitragliatrice domand\u00f2 ai primi soldati sbarcati: \"What outfit is this?\" (che unit\u00e0 \u00e8 questa?) e qualcuno disse \"5th Rangers!\", e dunque Cota replic\u00f2: \"Well then Goddammit, Rangers, lead the way!\" (Bene maledizione, Rangers, fate strada!).\nOrganizzazione Reggimento.\nIl 75\u00ba Reggimento Ranger, situato a Fort Benning, in Georgia, \u00e8 composto da dal 2006 da 4 Battaglioni ed \u00e8 la prima unit\u00e0 di fanteria leggera dell'esercito USA.\nI battaglioni di cui \u00e8 formato il 75\u00ba Reggimento sono geograficamente sparsi.\nE si trovano in:\nOgni battaglione ha 580 Ranger: Tre compagnie di fucilieri e una Compagnia di Comando.\nLa flessibilit\u00e0 delle Forze Ranger \u00e8 il requisito per poter operare sotto la struttura di comandi diversi, ad esempio in missioni di supporto. Pu\u00f2 collaborare sotto un Corpo, come parte di JSOTF, di ARSOTF, oppure come componente di un JTF (Joint Task Force).\nAddestramento dei moderni Rangers.\nRequisiti d'accesso.\nFino al 2011, prima di diventare un candidato per entrare nel 75th Ranger Regiment, i futuri Rangers dovevano avere un minimo di anni di servizio presso l'US Army ed essere qualificati per i lanci con paracadute. Dal 2011, anche le reclute possono aspirare a diventare ranger effettivi del 75th Ranger Regiment, purch\u00e9 abbiano gi\u00e0 effettuato le iniziali nove settimane di \"Basic Combat Training\" (BCT o Addestramento di Combattimento Basilare, dove si imparano le elementari tecniche di combattimento), ottenuto la propria specialit\u00e0 MOS frequentando il proprio addestramento individuale avanzato (Advanced Individual Training o AIT) e, infine, l'attestato da parte dell'United States Army Airborne School che si \u00e8 abilitati ai lanci vincolati con il paracadute. Le reclute destinate alla specialit\u00e0 di fanteria (MOS-11b infantryman) generalmente seguono un iter leggermente diverso, essendo il BCT e l'AIT combinati insieme in modo sequenziale nell'OSUT (One Station Unit Training).\nI soldati abilitati al lancio con il paracadute desiderosi di entrare nel 75th, a questo punto, parteciperanno al \"Ranger assessment and Selection Programs\". I soldati che hanno gi\u00e0 superato il grado \"E-6\" parteciperanno al \"RASP-2\" mentre gli altri al \"RASP-1\". Tutti gli ufficiali e sottufficiali che parteciperanno al RASP2 devono essere \"Ranger-Qualificati\", cio\u00e8 essere stati abilitati alla Rangers School avendo superato il Ranger Course, corso facoltativo per NCO e ufficiali di ogni specialit\u00e0 ma obbligatorio per NCO e ufficiali destinati al 75th Ranger. Il Ranger Course non \u00e8 invece richiesto per i futuri Ranger fino al grado E-6, visto che tale corso abilita soprattutto ad essere dei buoni comandanti di piccoli reparti in condizioni di stress mentre si eseguono tecniche avanzate di fanteria. Dopo aver superato la selezione costituita dal RASP1/RASP2, i nuovi Rangers saranno assegnati direttamente ad uno dei tre Battaglione Ranger oppure al \"Ranger Special Troops Battalion\" (RSTB), dove sono autorizzati ad indossare l'agognato \"basco color sabbia\" (emblema di questo corpo) e dove seguiranno i corsi e gli addestramenti per conseguire e mantenere l'operativit\u00e0 quale appartenente al 75th Ranger. Prima del gennaio 2010, il RASP veniva chiamato \"Ranger Indocrination Program\" per i soldati con grado inferiore ad E-6 e \"Ranger Orientation Program\" per NCO (sottufficiali), ufficiali e per soldati comunque con grado superiore ad E-6 destinati a comandare piccole unit\u00e0.\nFormazione continua.\nDurante il primo addestramento i Rangers vengono anche incoraggianti a completare il vero e proprio ciclo di studi, alla Ranger School, per conquistare la \"Ranger Tab\". Ai Ranger non \u00e8 permesso fare carriera all'interno del corpo stesso senza che essi si siano brevettati alla Ranger School. Solo dopo essersi brevettati presso l'apposita Scuola si pu\u00f2 quindi arrivare ai livelli alti all'interno del reggimento. Se non si possiede tale qualifica, si pu\u00f2 comunque fare tranquillamente parte di uno dei battaglioni come semplici soldati.\nDurante tutto il loro tempo nel reggimento, i Rangers possono partecipare a molti tipi di scuole speciali ed iter formativi. Alcune di queste scuole includono: corsi di Survival, evasione, Resistenza e fuga (SERE), esplorazione, corsi per diventare istruttore di combattimento, la scuola alpina che insegna i vari tipi di scalata e sopravvivenza in ambienti del genere, combattimento su veicoli; vari metodi di sparo con tutti i tipi di armi in dotazione al reggimento, guida, e procedure d'assalto. I Rangers con posizioni specializzate all'interno del reggimento possono anche partecipare ad altre scuole speciali che incrementano la propria conoscenza ed abilit\u00e0 connesse allo specifico tipo di specializzazione. Esempi possono essere l'addestramento all'utilizzo del supporto di fuoco navale e del supporto aereo, oppure ricevere tramite un corso l'attestato per diventare addetto sanitario (\"medic\" in inglese) del reggimento, sia sul campo di battaglia che nella scuola d'addestramento.\nRFS/RFM.\nEssendo un'unit\u00e0 USASOC, i Rangers devono mantenere gli standard rigorosi e di alto livello del proprio personale. Se in un qualsiasi momento un Ranger \u00e8 ritenuto dai suoi superiori non pi\u00f9 in grado di rispettare, o di non riuscire effettivamente a rispettare, questi standard, pu\u00f2 essere rimosso dal Reggimento. Questa regola \u00e8 chiamata RFSed, sigla di \"Released For Standards\" (Congedato per Regolamento). Un Ranger pu\u00f2 essere RFSed praticamente per qualsiasi motivo, che va dalla mancanza di motivazione ai problemi disciplinari. Un Ranger pu\u00f2 essere anche psicologicamente non idoneo, oppure pu\u00f2 essere ferito in battaglia e non essere pi\u00f9 idoneo a rimanere in uno dei Battaglioni. Quindi si parla di RFM, cio\u00e8 \"Relieved For Medical Reasons\" (Esonerato per Ragioni Mediche).\nEquipaggiamento.\nCiascun battaglione dispone di 12 veicoli speciali per le loro missioni sul campo. I veicoli in questione sono una Land Rover ed un Hummer, modificati e corazzati per le necessit\u00e0 di guerra.\nOgni veicolo citato pu\u00f2 trasportare una squadra di cinque o sei uomini; normalmente ciascun mezzo monta un M240 ed un lancia granate MK-19 o un M2, .50 cal MG. Un uomo della squadra presidia con un'arma anticarro all'interno dello stesso veicolo, per garantire una pronta difesa in caso di attacco da parte di altri veicoli o mezzi pesanti e/o corazzati. (RAAWS, AT-4, LAW, o Javelin).\nLo scopo principale del mezzo \u00e8 di provvedere al trasporto oppure al supporto rapido con una capacit\u00e0 letale e difensiva.\nCiascun battaglione possiede inoltre 10 motociclette 250CC che provvedono alla mobilit\u00e0 durante le azioni sul campo. Utilizzate per tenere sott'occhio rapidamente la zona oppure per inviare un messaggero per riferire dei messaggi importanti impossibili, oppure rischiosi, da inviare elettronicamente.\nArmi.\nLe armi principalmente utilizzate dai Ranger sono:\nIl 75th Ranger Regiment \u00e8 l'unico reparto dell'US Army ad avere in dotazione il cannone senza rinculo Carl Gustav da 84\u00a0mm chiamato M3 Multi-role Anti-armor Anti-tank Weapon System (MAAWS) o Ranger Antitank Weapons System (RAWS).\nInoltre, numerose altre armi possono essere utilizzate specificatamente per determinati incarichi speciali (come armi silenziate, pistole mitragliatrici e fucili di precisione)."}
{"id": "1251089", "revid": "339392", "url": "https://it.wikipedia.org/wiki?curid=1251089", "title": "AC Cosenza", "text": ""}
{"id": "1251090", "revid": "486946", "url": "https://it.wikipedia.org/wiki?curid=1251090", "title": "Barletta Calcio", "text": ""}
{"id": "1251094", "revid": "120121979", "url": "https://it.wikipedia.org/wiki?curid=1251094", "title": "Madonna col Bambino e un coro di cherubini", "text": "La Madonna col Bambino e un coro di cherubini \u00e8 un dipinto a tempera grassa su tavola (88x70 cm) di Andrea Mantegna, databile al 1485 circa e conservato nella Pinacoteca di Brera a Milano.\nStoria.\nFino al 1885 la tavola era attribuita a Giovanni Bellini ed era in cattivo stato, a causa di ritocchi mal fatti: alcuni critici ritenevano anche che avesse subito una riduzione sul lato inferiore. Con il restauro di Luigi Cavenaghi venne riconosciuta la mano di Mantegna, permettendo di risalire a fonti documentarie sull'opera, che \u00e8 stata indicata come forse la \"Madonna\" che il pittore don\u00f2 all'amico abate Matteo Bosso. Altri l'hanno messa in relazione con la commissione per una \"Madonna con Bambino\" da parte del Marchese Francesco II Gonzaga di Mantova, per la duchessa Eleonora d'Aragona, sua suocera. Nonostante i numerosi solleciti, non si sa se effettivamente l'artista abbia portato a conclusione l'opera: da un inventario del 1493, tuttavia, risulta un dipinto di una \"Madonna con Bambino e serafini\".\nLa pala si trovava a Venezia nella chiesa di Santa Maria Maggiore quando, durante le soppressioni napoleoniche, venne requisita e destinata a Brera, dove arriv\u00f2 nel 1808.\nNel 2006 i restauratori della Pinacoteca hanno realizzato un intervento di riordino estetico del dipinto, nella cui fase di studio preliminare hanno dimostrato che il dipinto non ha subito riduzioni dimensionali.\nDescrizione e stile.\nMaria \u00e8 raffigurata con il Bambino in piedi sul suo grembo, poggiato sulle ginocchia, mentre sullo sfondo di un cielo terso un coro di cherubini (con le ali blu) e serafini (con le ali rosse) intona inni.\nGli sguardi di madre e figlio non si incontrano, come tipico in questo genere di opere, ma la loro familiarit\u00e0 \u00e8 espressa dai teneri gesti, come l'abbraccio affettuoso di Ges\u00f9 al collo di Maria o la tenera carezza di quest'ultima alla gamba del bambino. Il tono assorto e malinconico della Vergine esprime la sua consapevolezza della sorte tragica del figlio, prefigurando la Passione."}
{"id": "1251105", "revid": "963244", "url": "https://it.wikipedia.org/wiki?curid=1251105", "title": "Edvige Jagellona (1513-1573)", "text": "Biografia.\nAnni giovanili.\nEdvige nacque il 15 marzo 1513 a Pozna\u0144, figlia primogenita del re Sigismondo I di Polonia e della sua prima moglie, la contessa ungherese Barbara Zapolya, sorella del futuro re Giovanni I d'Ungheria. La sua unica sorella, Anna, mor\u00ec all'et\u00e0 di 5 anni. Suo padre si rispos\u00f2 ed ebbe sei figli con la seconda moglie. Anche se cresciuta con fratellastri e sorellastre, aveva tutori personali, e nella corte aveva ricevuto il soprannome di \"reginula\".\nLa sua mano venne chiesta dal re Gustavo I di Svezia, deciso a farne sua prima regina. Nel 1526, Johannes Magnus fu inviato in Polonia dal re di Svezia per negoziare il matrimonio: avendola incontrata in quest'occasione, il fratello Olao Magno nel 1528 la descrisse come \"molto bella, saggia fanciulla [...] pi\u00f9 fine di tutte le ricchezze che ho appena menzionato, e degna di un regno glorioso\". Nonostante la decisione del pretendente di moderare le riforme religiose nel suo regno, il padre di Edvige declin\u00f2 l'offerta di Gustavo dopo aver sentito del suo cattivo rapporto con la Chiesa cattolica romana, e la possibilit\u00e0 di diventare regina di Svezia sfum\u00f2 (solo per ripresentarsi poi alla sua sorellastra Caterina, che spos\u00f2 Giovanni III di Svezia nel 1562 e regn\u00f2 dal 1569 alla morte).\nMatrimonio.\nIl 29 agosto o il 1\u00ba settembre 1535 Edvige spos\u00f2 Gioacchino II di Hohenzollern, principe elettore di Brandeburgo. Il matrimonio si svolse a Cracovia. Poich\u00e9 la dinastia Jagellonica era cattolica, Gioacchino II aveva promesso a Sigismondo che non avrebbe fatto cambiare religione a Edvige. Il contratto di matrimonio, firmato il 21 marzo 1535, prevedeva che a Edvige sarebbe stato permesso di portare un prete polacco con s\u00e9 e avrebbe potuto esercitare liberamente il culto cattolico.\nDal suocero ricevette in dote la contea di Ruppin cos\u00ec come le citt\u00e0 di Alt Ruppin e Neuruppin.\nIl matrimonio non lasci\u00f2 soddisfatta la suocera di Edvige, Elisabetta di Danimarca, devota protestante, a causa delle Messe cattoliche celebrate per Edvige nella sua cappella privata. L'Elettrice vedova era scontenta anche perch\u00e9 Edvige non sapeva parlare tedesco.\nDopo la rottura del femore e della schiena nel crollo di un pavimento di una casino di caccia, Edvige trascorse gli ultimi 22 anni della sua vita paralizzata. L'incidente segn\u00f2 il crollo del suo matrimonio, gi\u00e0 danneggiato da differenze di religione e lingua. Edvige di fatto venne sostituita dall'amante del marito, Anna Sydow, figlia di un impiegato statale, che Gioacchino trattava come sua moglie. La loro relazione era pubblicamente nota e gener\u00f2 una figlia che venne creata duchessa.\nMorte.\nEdvige mor\u00ec a Neuruppin il 7 febbraio 1573, due anni dopo il marito.\nDiscendenza.\nDal matrimonio nacquero i seguenti figli:\nAltre notizie.\n\u00c8 uno dei personaggi del celebre dipinto di Jan Matejko, \"Omaggio Prussiano\"."}
{"id": "1251106", "revid": "599013", "url": "https://it.wikipedia.org/wiki?curid=1251106", "title": "Morsano", "text": ""}
{"id": "1251107", "revid": "118405259", "url": "https://it.wikipedia.org/wiki?curid=1251107", "title": "Balistica terminale", "text": "La balistica terminale \u00e8 la branca della balistica che studia le interazioni fra il proiettile e il bersaglio al momento dell'impatto e negli istanti successivi.\nLo studio \u00e8 spesso finalizzato a massimizzare il potere di arresto delle munizioni, con riguardo non solo al calibro, ma soprattutto alla struttura del proiettile, e ci\u00f2 a maggior ragione nell'utilizzo a fini di difesa personale. Per la difesa personale non \u00e8 infatti importante che il proiettile sia letale ma \u00e8 invece importante che arresti l'aggressore. Nella balistica terminale vengono quindi studiate le deformazioni che il proiettile subisce al momento dell'impatto, eventuali frammentazioni che devono essere evitate, e la forma che il proiettile assume a seconda della tipologia della munizione (palle camiciate, blindate, semicamiciate, nude, ecc.)\nUn proiettile che penetra il corpo attraversandolo trasmette solo una parte dell'energia cinetica che possiede al bersaglio, e ha quindi un basso potere di arresto. In questo caso il proiettile pu\u00f2 essere letale ma spesso non trasmette al bersaglio lo shock necessario a fermarlo istantaneamente ed evitare una pericolosa risposta ostile. Il potere di arresto \u00e8 infatti legato alla quantit\u00e0 di energia cinetica presente all'impatto e alla percentuale di questa che viene trasmessa al bersaglio.\nLo studio della balistica terminale di un proiettile \u00e8 quindi importante: un proiettile che si deformi all'impatto, assumendo la classica forma a fungo, verr\u00e0 facilmente fermato dal corpo del bersaglio che assorbir\u00e0 quindi la totalit\u00e0 dell'energia cinetica; l'effetto shock e quindi il potere d'arresto saranno massimizzati. \u00c8 questo il caso delle pallottole a punta cava, che sono per\u00f2 proibite dalla legge italiana ai fini di difesa personale, mentre sono permesse le pallottole blindate, analoghe a quelle usate per usi militari, che hanno la caratteristica di essere meno letali."}
{"id": "1251110", "revid": "729019", "url": "https://it.wikipedia.org/wiki?curid=1251110", "title": "Rattinatura", "text": "La rattinatura o ratinatura \u00e8 un trattamento di finissaggio dei tessuti. In particolare si utilizza per certi tipi di panno in lana.\nViene applicato dopo la garzatura, che estrae un fitto pelo dalla superficie del tessuto, e la cimatura, che lo rende omogeneo. \nCon lo sfregamento e la pressione la peluria viene accorpata in fiocchi, gnocchetti, nodini, onde, che cercano di imitare l'aspetto della pelliccia degli animali. \nAnticamente questa operazione era fatta strusciando la superficie con pietra, oggi con una macchina chiamata \"rattinatrice\" che tramite i movimenti di una piastra compie l'operazione. Regolando i movimenti della rattinatrice si possono ottenere diversi effetti, nella dimensione dei fiocchetti, nella direzione, nell'ondulazione.\nTipi di rattinatura.\nQuesta lavorazione viene applicata a panno pesante destinato all'abbigliamento invernale, in particolare per cappotti, mantelli e giacche.\nUn tessuto rattinato storico italiano \u00e8 il panno casentino prodotto ancora oggi in Toscana."}
{"id": "1251111", "revid": "111433", "url": "https://it.wikipedia.org/wiki?curid=1251111", "title": "Leopoldo, duca di Albany", "text": "Biografia.\nInfanzia.\nLeopoldo nacque il 23 aprile 1853 a Buckingham Palace, Londra. Durante il travaglio, alla regina venne somministrato cloroformio per alleviare i dolori del parto. Il bambino nacque malato: perdeva peso, non assimilava il latte, non cresceva e piangeva disperato.\nFu battezzato nella cappella privata di Buckingham Palace il 28 giugno 1853 da John Bird Sumner, arcivescovo di Canterbury, e i suoi padrini furono il re di Hannover, la principessa Augusta di Prussia, la principessa Maria Adelaide di Hannover e il principe di Hohenlohe-Langenburg.\nQuando crebbe, il bambino aveva i gomiti gonfi, gli arti lividi e spesso urinava sangue. Vittoria pens\u00f2 che la causa fosse stato l'anestetico.\nIn realt\u00e0 il piccolo aveva l'emofilia, malattia che avrebbe colpito molti discendenti maschi di Vittoria. Per la mancanza di coagulazione del sangue, anche la pi\u00f9 piccola ferita poteva risultare fatale. Venne quindi tenuto sempre sotto stretta sorveglianza e non fu libero di correre e giocare come gli altri fratelli. Ci\u00f2 cost\u00f2 molto al vivace Leopoldo, le cui spiccate doti intellettive risultarono represse. Tutti erano dell'opinione che assomigliasse molto al padre Alberto.\nAncora pi\u00f9 gravi risultavano essere le emorragie interne, che talvolta lo colpivano all'improvviso senza una causa apparente e lo costringevano per lunghi periodi a letto.\nEt\u00e0 adulta.\nNonostante il parere dei medici, riusc\u00ec miracolosamente a raggiungere l'et\u00e0 adulta. Si interessava molto alla politica e aveva studiato a Oxford, nonostante i numerosi intervalli dovuti alla malattia. Lasci\u00f2 l'universit\u00e0 con un dottorato onorario in Giurisprudenza nel 1876.\nIl principe Leopoldo viaggi\u00f2 in Europa e soggiorn\u00f2 nel 1880 in Canada e negli Stati Uniti insieme alla sorella, principessa Luisa, il cui marito John Campbell, marchese di Lorne, era il Governatore Generale del Canada.\nA 25 anni divent\u00f2 il segretario della madre. Aveva per\u00f2 un carattere alquanto difficile a causa delle tante frustrazioni. Ormai sfinito dalle tante attenzioni che madre e medici gli rivolgevano, decise di non prestarvi pi\u00f9 attenzione, facendo l'esatto contrario. Ci\u00f2 provoc\u00f2 indignazione e risentimento nella regina, che si lamentava con tutti dell'ingratitudine del figlio.\nMatrimonio.\nIl principe Leopoldo, per aggirare il desiderio della madre di trattenerlo a casa, vedeva nel matrimonio l'unica speranza di indipendenza. A causa della sua emofilia, ebbe difficolt\u00e0 a trovare una moglie. L'ereditiera Daisy Maynard fu una delle donne che consider\u00f2 come possibile sposa. \u00c8 stato suggerito che egli prese in considerazione anche Alice Liddell, figlia del Vice-Cancelliere di Oxford, per la quale Lewis Carroll scrisse \"Alice nel Paese delle Meraviglie\", mentre altri suggeriscono che egli preferisse la sorella Edith. Leopoldo divenne padrino del secondo figlio di Alice, che venne chiamato col suo nome.\nLeopoldo prese in considerazione anche una sua cugina di secondo grado, la principessa Federica di Hannover; essi divennero amici e confidenti per lungo tempo. Altre possibili spose che prese in considerazione furono Vittoria di Baden e Carolina Matilde di Schleswig-Holstein-Sonderburg-Augustenburg.\nDopo il rifiuto di queste donne, la madre di Leopoldo intervenne per prevenire quelle che le sembravano possibilit\u00e0 non idonee. Insistendo che un figlio di monarchi britannici dovesse sposarsi all'interno di un'altra famiglia regnante protestante, Vittoria sugger\u00ec un incontro con la principessa Elena Federica (17 febbraio 1861 - 1\u00ba settembre 1922), figlia di Giorgio Vittorio, principe di Waldeck e Pyrmont. Il 27 aprile 1882 Leopoldo ed Elena si sposarono nella Saint George's Chapel nel castello di Windsor. Leopoldo ed Elena ebbero un felice (seppur breve) matrimonio, che diede due figli:\nMassoneria.\nLeopoldo fu un massone attivo. Venne iniziato nell'\"Apollo University Lodge\" di Oxford (Gran Loggia unita d'Inghilterra) quando studiava a Christ Church. Fu iniziato da suo fratello, Albert Edward, principe di Galles, che in quel tempo era il Maestro venerabile della loggia, congiuntamente con Robert Hawthorne Collins, suo tutore e amico, che in seguito divenne controllore dei conti della sua casata. Leopoldo divenne poi Maestro venerabile della loggia nel 1876-1877 e in seguito fu Gran Maestro della Gran Loggia provinciale dell'Oxfordshire; era ancora in carica al momento della sua morte.\nMorte.\nIl principe Leopoldo si rec\u00f2 a Cannes, in Francia, su ordine del proprio medico, nel febbraio del 1884; il dolore alle giunture \u00e8 un sintomo comune dell'emofilia e il clima invernale dell'Inghilterra era spesso difficile per lui. Sua moglie, incinta a quel tempo, rimase a casa, ma lo esort\u00f2 ad andare. Il 27 marzo scivol\u00f2 e cadde allo Yacht Club della Villa Nevada, a Cannes, ferendosi al ginocchio e mor\u00ec nelle prime ore del giorno seguente, apparentemente per gli effetti della morfina che gli era stata data e del chiaretto che gli era stato servito con la zuppa.\nMor\u00ec proprio il giorno dell'anniversario della morte di John Brown, l'adorato scudiero di Vittoria.\nFu sepolto nella Albert Memorial Chapel a Windsor. Suo figlio, Carlo, gli successe come secondo duca di Albany dalla nascita. Nel 1900, Carlo Edoardo successe allo zio Alfredo come duca di Sassonia-Coburgo-Gotha.\nTramite Carlo Edoardo, Leopoldo \u00e8 il bisnonno di Carlo XVI Gustavo di Svezia, attuale re di Svezia."}
{"id": "1251112", "revid": "1087849", "url": "https://it.wikipedia.org/wiki?curid=1251112", "title": "Rifugio Puez", "text": "Il rifugio Puez (in tedesco \"Puezh\u00fctte\") \u00e8 un rifugio CAI che si trova sopra al paese di Colfosco, in una valletta erbosa ai piedi delle punte del gruppo del Puez, a 2.475\u00a0m s.l.m., all'interno del parco naturale Puez-Odle nella provincia autonoma di Bolzano.\nStoria.\nIl 22 giugno 1889 la sezione ladina del Du\u00d6AV (l'equivalente austriaco del Club Alpino Italiano) inaugur\u00f2 un ricovero per alpinisti all'Alpe del Puez (\"Puezalm\"), che poteva ospitare 14 alpinisti.\nNel 1903 questo ricovero fu trasformato in un rifugio vero e proprio, denominato \"Puezh\u00fctte\".\nDurante il primo conflitto mondiale il rifugio venne seriamente danneggiato. Nel 1918 venne espropriato alla sezione Ladinia del Du\u00d6AV ed assegnato alla sezione di Bolzano del CAI, che provvide a ripararlo, riaprendolo nel 1934.\nL'8 agosto 1982 \u00e8 stato inaugurato il nuovo rifugio Puez, sorto accanto al vecchio. In totale, tra i due rifugi, sono disponibili 94 posti letto.\nAccessi.\nIl rifugio \u00e8 situato nel cuore del Parco Puez-Odle, punto d'incontro dei sentieri provenienti da tutte le valli circostanti. Si pu\u00f2 accedere al rifugio Puez attraverso 5 sentieri:\nAscensioni.\nDal rifugio \u00e8 possibile raggiungere:\nTraversate.\nDal rifugio si pu\u00f2 raggiungere:"}
{"id": "1251120", "revid": "539155", "url": "https://it.wikipedia.org/wiki?curid=1251120", "title": "Vicolo del mortaio", "text": "Vicolo del mortaio \u00e8 un romanzo di Naguib Mahfouz del 1947.\nTrama.\nLa vita di alcuni abitanti di un vicolo del Cairo nel quartiere di Khan el-Khalili si svolge durante gli anni della seconda guerra mondiale. Il Vicolo del mortaio \u00e8 un microcosmo lontano dal fragore della vita della grande citt\u00e0, animato da personaggi che vivono, tra le loro botteghe e le abitazioni sovrastanti, un'esistenza spesso misera come \"Zaita\", oscura figura che procura, dietro compenso, mutilazioni ai mendicanti o il \"dottor\" \"Bushi\" che vende dentiere rubate ai cadaveri. Una delle botteghe \u00e8 quella di \"Kamil\", il venditore di Basbousa, dolce tipico, amico fraterno di \"Abbas al-Helwu\" giovane e ingenuo barbiere. Abbas \u00e8 innamorato di \"Hamida\" una bellissima ragazza figlia adottiva di \"Humm Hamida\", inserviente nei bagni pubblici e soprattutto mezzana di matrimoni. Un giorno, fattosi coraggio, il buon Abbas si dichiara alla ragazza e le promette di arruolarsi nell'esercito inglese allo scopo di fare soldi per poterla sposare. Hamida, che \u00e8 animata da sogni di evasione da quella misera vita e che \u00e8 attratta dai bei vestiti e dai gioielli che vede indossare da altre giovani, accetta il fidanzamento, seppur riluttante. Abbas cede la sua attivit\u00e0 e parte. Alla sera gli abitanti del vicolo si ritrovano al caff\u00e8 di \"padron Kirsha\", uomo dedito a droghe e con tendenze omosessuali, in eterna lite con la moglie, che vorrebbe ricondurlo a una vita regolare, e con il figlio \"Hussein\" insofferente alla miseria del vicolo e desideroso di andarsene in cerca di fortuna. Al caff\u00e8 troviamo anche \"Sayyid Ridwan\" ex insegnante segnato profondamente dagli eventi della vita e diventato per tutti un \"saggio\" che dispensa consigli e pareri agli abitanti del vicolo. Un giorno \"Selim Alwan\", proprietario del bazar e uomo pi\u00f9 ricco del quartiere, da tempo preso da passione per Hamida, decide di chiedere la sua mano e ripudiare la moglie. La ragazza, che mal aveva sopportato il fidanzamento con Abbas, accetta subito affascinata dalla speranza di ricchezza e di successo. Le cose cambiano per\u00f2 quando Selim Alwan \u00e8 vittima di un grave attacco di angina che muter\u00e0 per sempre la sua vita e il suo carattere rendendolo cupo e insofferente. Dopo poco tempo Hamida incontra ad una festa di strada un giovane elegante e attraente che inizia a seguirla e ad aspettarla sotto casa giorno dopo giorno. La ragazza, sperando nell'amore e in una vita migliore, finisce col cedere alla corte serrata di \"Farag\" e fugge con lui senza rendersi conto che la sua scelta di vita e di trasgressione la porter\u00e0 a perdersi per sempre.\nOpere derivate.\nDal romanzo \u00e8 stato tratto il film \"Nel cuore della citt\u00e0 - Midaq Alley\" di Jorge Fons (1994)."}
{"id": "1251122", "revid": "30445", "url": "https://it.wikipedia.org/wiki?curid=1251122", "title": "Piasti", "text": ""}
{"id": "1251125", "revid": "120150616", "url": "https://it.wikipedia.org/wiki?curid=1251125", "title": "San Sebastiano (Mantegna Parigi)", "text": "San Sebastiano \u00e8 un dipinto, tempera su tela (), di Andrea Mantegna, databile al 1481 circa e conservata nel Museo del Louvre a Parigi.\nStoria.\nIl dipinto viene di solito messo in relazione con le nozze di Chiara Gonzaga, figlia del marchese Federico I, con Gilbert de Bourbon, conte di Montpensier e delfino d'Auvergne. La tela sarebbe cos\u00ec giunta in Francia tramite la dote della principessa mantovana e si sa che prima di giungere al Louvre si trovava nella Sainte-Chapelle di Aigueperse, fondata dal padre di Gilbert in Alvernia, appunto.\nDel dipinto esiste un precedente, il \"San Sebastiano\" di Vienna, risalente probabilmente alla fine del periodo padovano (1458-1460 circa) e caratterizzato da un'impostazione simile. Un'altra versione pi\u00f9 tarda ed espressiva si trova alla Galleria Franchetti nella Ca' d'Oro di Venezia. \nDescrizione e stile.\nIl dipinto raffigura il santo seminudo trafitto dalle frecce del martirio e legato alla colonna di un'imponente costruzione architettonica all'antica, ormai diroccata e in rovina. Ai suoi piedi ci sono vari frammenti classici, tra cui il piede d'una statua: Mantegna era infatti appassionato di reperti antichi, che collezionava e inseriva spesso nelle sue opere. In primo piano, nell'angolo in basso a destra, si notano i due giustizieri, l'arciere e un compagno, che sono raffigurati con quell'insistenza chiaroscurale sui solchi del viso tipica delle opere di Mantegna pi\u00f9 espressive. Alcuni dettagli grotteschi o iperrealistici (come l'espressione truce dell'arciere o la finezza con cui sono disegnati uno per uno i peli della sua barba) rimandano ad opere fiamminghe,e in particolare alla lezione di Rogier van der Weyden che Mantegna ebbe modo di assimilare in giovent\u00f9.\nIl santo, come consueto nelle rappresentazioni dalla seconda met\u00e0 del Quattrocento in poi, diede l'opportunit\u00e0 al pittore di eseguire una virtuosa rappresentazione anatomica del nudo maschile, con il torace trattato con una particolare morbidezza di toni, su cui spicca per contrasto la durezza quasi marmorea del panneggio del perizoma. Le frecce, a differenza della tavola viennese, entrano ed escono da corpo martirizzato, scorrendo talvolta sottopelle, per aumentare il senso tragico di dolore del martirio, che Sebastiano sembra tra l'altro sopportare con pietosa rassegnazione grazie alla fede religiosa, come suggerisce il suo viso rivolto al cielo. Da notare alcuni virtuosismi, come l'effetto delle corde che stringono le carni con grande realismo, come sul braccio destro.\nLo sfondo \u00e8 occupato da un lontano paesaggio montuoso, con un capriccio di architetture, antiche e moderne, che, in ossequio alla forma della tela, si svolge in maniera pi\u00f9 che altro verticale, sullo sfondo di un cielo sereno attraversato da gonfie nuvole. Il monte \u00e8 dominato in alto da un castello, appoggiato su uno sperone roccioso, sotto il quale sta un'altra rocca. Pi\u00f9 in basso si trova la citt\u00e0 (visibile anche a sinistra), sotto la quale spicca una piazza lastricata circondata da monumenti romani in rovina: una porta-arco di trionfo con alto attico (le mura superiori richiamano le aggiunte tipicamente medievali come nell'arco di Augusto di Rimini) e una sorta di tempio con mozziconi di colonna e un parapetto scolpito a bassorilievi, che si erge sopra un porticato in grossi blocchi di pietra. Non si tratta pi\u00f9 delle ricostruzioni in stile che avevano caratterizzato le opere giovanili come la Cappella Ovetari, ma di un'interpretazione pi\u00f9 inquieta, con le rovine che simboleggiano la caducit\u00e0 del mondo antico."}
{"id": "1251126", "revid": "287204", "url": "https://it.wikipedia.org/wiki?curid=1251126", "title": "Peter", "text": ""}
{"id": "1251127", "revid": "554814", "url": "https://it.wikipedia.org/wiki?curid=1251127", "title": "Susan", "text": ""}
{"id": "1251128", "revid": "1305772", "url": "https://it.wikipedia.org/wiki?curid=1251128", "title": "Lindenhurst (disambigua)", "text": ""}
{"id": "1251129", "revid": "106908", "url": "https://it.wikipedia.org/wiki?curid=1251129", "title": "Cittadella del Saladino", "text": "La Cittadella di Saladino (), un tempo nota come Saone, \u00e8 un castello di origine crociata, che si trova in Siria a circa 24\u00a0km ad est di Latakia e a 7\u00a0km dalla cittadina di Al-Haffah. Assieme al Krak dei Cavalieri \u00e8 stato inserito nella lista dei patrimoni mondiali dell'umanit\u00e0.\nStoria.\nIl castello venne costruito in tempi antichi, probabilmente durante il periodo fenicio (inizio del I millennio a.C.). Si dice che i fenici si siano sottomessi ad Alessandro Magno attorno al 334 a.C. Non si sa molto di quello che gli successe tra questo momento ed il ritorno dei bizantini nel X secolo. L'imperatore Giovanni I Zimisce prese il controllo del luogo rubandolo alla dinastia degli Hamdanidi di Aleppo, e costru\u00ec la prima delle strutture difensive. In seguito cadde in mano dei crociati verso l'inizio del XII secolo. Si dice che nel 1119 fosse propriet\u00e0 di Roberto di Salerno che la eredit\u00f2 da Ruggero di Salerno, principe di Antiochia. Buona parte della costruzione tuttora visibile risale a quel periodo. Le mura crociate vennero infrante dalle armate del leader musulmano Saladino nel luglio 1188, ed \u00e8 da questa vittoria che il castello prende il nome.\nIl castello rest\u00f2 in mano musulmana fino al periodo dei sultani egiziani Baybars e Qalawun.\nDescrizione.\nUna delle maggiori attrazioni della fortezza \u00e8 il fossato profondo 28 metri, scavato nella roccia probabilmente dai bizantini (e completato in seguito dai crociati). Questo fossato, che corre per 156 metri lungo il lato orientale, \u00e8 largo dai 14 ai 20 metri ed ha un palo alto 28 metri che aveva il compito di sorreggere il ponte levatoio.\nL'entrata del castello si apre nel lato meridionale della fortezza. A destra dell'entrata si trova una torre, un bastione di fattura crociata. Un'altra torre si trova a pochi metri. Ci sono una cisterna per la raccolta dell'acqua ed alcuni edifici e maschi che si affacciano sul pozzo. Questo maschio ha mura alte 56 metri e copre un'area di circa 24 m\u00b2. Ancora pi\u00f9 a nord si trova la porta dotata di ponte levatoio. \u00c8 ancora visibile la cittadella bizantina, situata al centro della fortezza, un'altra grande cisterna, la sala da t\u00e8 dei crociati ed una chiesa (anch'essa crociata) unita ad una delle due cappelle bizantine.\nTra le aggiunte arabe alla fortezza si conta una moschea, databile al sultano Qalawun, ed un palazzo comprendente i bagni, una corte ed alcuni iwan. Questa parte \u00e8 stata leggermente restaurata."}
{"id": "1251139", "revid": "339392", "url": "https://it.wikipedia.org/wiki?curid=1251139", "title": "Team Suna", "text": ""}
{"id": "1251140", "revid": "2028514", "url": "https://it.wikipedia.org/wiki?curid=1251140", "title": "Edmund Pevensie", "text": "Edmund Pevensie \u00e8 un personaggio della saga di sette libri \"Le cronache di Narnia\" di C. S. Lewis. \u00c8 il terzo dei quattro fratelli Pevensie protagonisti della saga (oltre a Peter, Susan e Lucy).\nNel libro.\nPrima della storia.\nEdmund \u00e8 nato nel 1930 a Finchley, Inghilterra. Ha 10 anni quando appare in Il leone, la strega e l'armadio, mentre in L'ultima battaglia ne ha 19.\nIl leone, la strega e l'armadio.\nIn Il leone, la strega e l'armadio, Edmund \u00e8 uno dei personaggi principali e il personaggio che si sviluppa di pi\u00f9 nel corso della storia.\nNel libro \u00e8 implicito che Edmund abbia iniziato la vita come una persona simpatica, ma che poi sia cambiato in peggio ed abbia iniziato ad agire meschinamente dopo aver frequentato una scuola nuova. Tuttavia, nell'adattamento cinematografico del libro nel 2005, \u00e8 implicito che Edmund sia sconvolto dal fatto che suo padre sia stato costretto a servire nella guerra e che lui, come risultato, insieme ai suoi fratelli, debba essere costretto ad allontanarsi da casa.\nEdmund fa commenti crudeli e sarcastici contro Lucy quando scopre per prima l'ingresso a Narnia attraverso l'armadio ed \u00e8 il secondo dei fratelli Pevensie ad andare a Narnia, dopo aver seguito Lucy per prenderla in giro. Arrivato l\u00ec, incontra la Strega Bianca (che si presenta come la Regina di Narnia) e mangia qualche caramella turca incantata, che provoca una dipendenza in chi lo mangia. Come risultato, Edmund promette che porter\u00e0 i suoi fratelli a casa della Strega Bianca, senza sapere che quest'ultima ha intenzione di ucciderli tutti per evitare il compimento di una profezia di Narnia. Lucy far\u00e0 menzione della Strega Bianca in una conversazione successiva ed Edmund si render\u00e0 conto che la Strega non \u00e8 la \"Regina di Narnia\", ma la magia delle caramelle \u00e8 molto forte, tanto da spingerlo a decidere di tornare da lei, in futuro, per averne ancora.\nAl suo ritorno, lui nega di essere stato a Narnia, non volendo ammettere che la storia di Lucy fosse vera.\n\u00c8 quando tutti e quattro i ragazzi Pevensie passano attraverso l'armadio che si lascia sfuggire che \u00e8 stato gi\u00e0 prima Narnia. Lui e gli altri tre bambini sono portati sotto la protezione dei coniugi Castoro, ma mentre gli altri stanno avendo una conversazione approfondita circa l'arrivo di Aslan, Edmund sguscia via verso il castello della Strega Bianca, dove si aspetta di diventare un principe e pi\u00f9 tardi un re.\nTuttavia la sua opinione della Strega cambia drasticamente quando lei lo rimprovera per essere venuto da solo, e ancora di pi\u00f9 durante il loro viaggio alla Tavola di Pietra, quando incontrano un gruppo di creature partecipare ad una festa fornita da Babbo Natale. Mentre le creature continuano ad affermare che Babbo Natale \u00e8 il loro benefattore e che \u00e8 entrato nel territorio (un chiaro segno del suo potere in declino), la Strega Bianca le trasforma in pietra nonostante le proteste di Edmund.\n\u00c8 dopo questo avvenimento che Edmund si rende conto, con orrore, che si \u00e8 alleato con il male e che darebbe qualsiasi cosa per tornare dagli altri. La slitta non riesce pi\u00f9 a procedere dato che la neve si scioglie (un altro segno della potenza sgretola della Strega), quindi i due devono continuare il loro viaggio a piedi. Alla fine sostano in una valle boscosa, dove la Strega si prepara a metterlo a morte come traditore. Legato ad un albero, il nano lo minaccia, ma una squadra di soccorso inviata da Aslan arriva, lo libera e lo porta dai suoi fratelli e dal resto dell'esercito di Aslan. Edmund si redime completamente dopo un lungo colloquio con Aslan. Il giorno seguente la Strega ribadisce la sua pretesa alla vita di Edmund. Lei e Aslan elaborano quindi un accordo: Aslan morir\u00e0 al posto di Edmund (anche se gli altri Narniani non lo sanno), ma dato che alla Strega \u00e8 sconosciuta la vera magia (e le regole ad essa sottostanti) presente nel contratto stipulato con il leone, non potr\u00e0 sapere che ci\u00f2 permetter\u00e0 ad Aslan di essere riportato in vita.\nDopo la guerra e la sconfitta della Strega, come annunciato dalla profezia, Edmund \u00e8 incoronato in nome del \"Grande bosco dell'Ovest\" re di Narnia, insieme ai fratelli, e verr\u00e0 chiamato Re Edmund \"il Giusto\". Da loro sar\u00e0 sempre chiamato il Giusto, forse in memoria della sua lealt\u00e0 nata dopo lo sbaglio avvenuto con la Strega Jadis.\nQuindici anni dopo lui ed i suoi fratelli lasciano Narnia contro la loro volont\u00e0 e per puro caso, ritornando i ragazzi che erano entrati nell'armadio per nascondersi.\nIl principe Caspian.\nEdmund ed i suoi fratelli tornano a Narnia per aiutare Caspian, legittimo Re di Narnia, contro il re Miraz l'Usurpatore. Convince il nano Briscola che lui ed i suoi fratelli sono i Re e le Regine della leggenda dopo averlo sconfitto in un duello di spade. Aiuta poi Peter e Briscola a difendere Caspian da Nikabrik e dal lupo mannaro, che Edmund uccide. Edmund \u00e8 anche presente, per testimoniare, al duello di Peter e Miraz. Nel libro Edmund si aggira intorno agli 11 anni al momento del suo ritorno, ma nel film probabilmente \u00e8 intorno ai 15- 17 anni di et\u00e0.\nEssendo diventato pi\u00f9 premuroso e protettivo nei confronti di Lucy, \u00e8 la prima persona a crederle quando lei vede Aslan e a sostenerla contro l'incredulit\u00e0 dei loro fratelli e di Briscola. In questo libro Edmund viene mostrato in una luce pi\u00f9 positiva rispetto a \"Il leone, la strega e l'armadio\". Il suo comportamento \u00e8 pi\u00f9 cooperativo e leale, anche sotto la guida di Peter, che non \u00e8 preparato per la nuova Narnia e per il suo stato attuale. Di rado affronta Peter apertamente, ma spesso \"agisce dietro le quinte\".\nNel film, Edmund dimostra di essere molto pi\u00f9 maturo di Peter e Caspian, ma resta sempre fuori dai loro argomenti. Edmund \u00e8 indispensabile in tutte le battaglie, specialmente per Peter; penetrando in avanscoperta nel castello di Miraz per segnalare il via libera, presentando la proposta di Peter di duellare contro Miraz e convincendolo ad accettare, riesce a fargli guadagnare molto tempo. Inoltre, nel film, \u00e8 in grado di fermare la resurrezione della Strega Bianca rompendo con la spada la parete di ghiaccio in cui lei \u00e8 imprigionata.\nPeter nega continuamente ad Edmund la fiducia che questi meriterebbe, ripetendo insistentemente: \"Era tutto sotto controllo\". Questo non sembra infastidire Edmund per buona met\u00e0 del film fino a quando, dopo aver impedito il ritorno della Strega Bianca, egli replica a Peter: \"Lo so. Era tutto sotto controllo\" prima di andarsene.\nEdmund, insieme a Briscola, Ripic\u00ec ed altri personaggi, fornisce un sollievo comico in tutta la storia.\nNel distruggere la Strega Bianca ancora una volta si pu\u00f2 pensare che Edmund abbia finalmente superato il suo passato oscuro con lei, che apparentemente tutti tranne lui hanno dimenticato. Si pu\u00f2 anche pensare che il ripetuto eroismo e la ripetuta nobilt\u00e0 di Edmund sia un tentativo di compensazione per aver tradito i suoi fratelli, indipendentemente dal fatto che loro si schierino o meno ancora contro di lui.\nIl viaggio del Veliero.\nEdmund, Lucy e il loro cugino Eustace entrano nel mondo di Narnia attraverso un quadro magico e finiscono in un oceano. Vengono salvati e portati a bordo sul Veliero, dove si riuniscono con il re Caspian, il quale \u00e8 in missione per cercare i Lord perduti che suo zio aveva mandato ad esplorare alcune terre qualche anno prima. Questa \u00e8 l'ultima avventura di Edmund e Lucy nel mondo di Narnia, dato che Aslan dice loro che sono cresciuti troppo per poter tornare un'altra volta. A questo punto della serie, il personaggio di Edmund matura molto nel suo modo di trattare le persone, cosa che si nota nella maniera in cui si occupa di suo cugino Eustace e nella lotta di potere con il re Caspian. Edmund e Lucy sono notevolmente vicini in questo episodio, come si pu\u00f2 vedere nel modo in cui si difendono a vicenda contro Eustace. Quando Eustace cambia il suo comportamento verso gli altri dopo essere stato ritrasformato da drago ad umano, Edmund cita il proprio tradimento e dice che Eustace non si era comunque comportato peggio di lui.\nNel libro Edmund ha circa 12 o 13 anni al momento del ritorno a Narnia, ma nel film sembra avere tra i 18-19 anni di et\u00e0.\nNel film del 2010, Edmund viene tentato dalla nebbia verde sotto forma di Strega Bianca ed \u00e8 geloso dello stato di Caspian come attuale re di Narnia (non vuole essere superato da lui). Lui e Caspian diventano violenti ad un certo punto, quando si trovano di fronte alla pozza incantata che trasforma tutto in oro puro, ma Lucy li ferma rapidamente e li rimprovera. Dopo questo avvenimento, Edmund non sembra pi\u00f9 turbato dallo stato di Caspian come re. \u00c8 molto addolorato quando gli Inettopodi rapiscono Lucy e quando crede che Eustachio sia stato mangiato da un drago, il che dimostra il profondo affetto e il senso di protezione che possiede verso la sua famiglia.\nAlla fine del film, Edmund reagisce in modo pi\u00f9 composto rispetto a Lucy quando scopre che non torner\u00e0 mai pi\u00f9 e la consola, anche se \u00e8 ovviamente molto commosso ed addolorato quanto lei. Nell'ultima scena, di nuovo in Inghilterra, si guarda indietro e sorride consapevolmente a Eustachio, il che suggerisce un cameratismo tra i due che non c'era prima.\nAltre apparizioni.\nAppare inoltre nei romanzi:\nNon compare in \"Il nipote del mago\".\nCinema.\nNel film \"Le cronache di Narnia - Il leone, la strega e l'armadio\" (2005) \u00e8 interpretato dall'attore Skandar Keynes (bruno, mentre nel romanzo Edmund \u00e8 biondo); Mark Wells, anche lui bruno, interpreta Edmund da adulto. Nell'edizione italiana \u00e8 doppiato da Jacopo Bonanni.\nKeynes ritorna anche per i film seguenti, \"Le cronache di Narnia - Il principe Caspian\" (2008) e \"Le cronache di Narnia - Il viaggio del veliero\" (2010), nei quali \u00e8 doppiato da Mattia Ward.\nNella parodia Epic Movie, Edmund \u00e8 interpretato da Kal Penn."}
{"id": "1251141", "revid": "154893", "url": "https://it.wikipedia.org/wiki?curid=1251141", "title": "Qal'at Salah El-Din", "text": ""}
{"id": "1251143", "revid": "1573940", "url": "https://it.wikipedia.org/wiki?curid=1251143", "title": "Chiesa di San Genesio (Gallicano)", "text": "La chiesa di San Genesio \u00e8 un edificio sacro che si trova in localit\u00e0 Cardoso a Gallicano.\nL'impianto medievale, testimoniato dalla data 1217 incisa all'esterno, probabile anno di fondazione, \u00e8 stato quasi totalmente occultato da un intervento settecentesco, riscontrabile all'esterno dall'architrave del portale e dalla soprastante apertura sagomata, e all'interno dal bell'altare maggiore, datato 1722, in marmo, con due angeli a tutto tondo che sorreggono la mensa, e da quelli laterali, in marmo e gesso, coevi.\nFra XIX e XX secolo le pareti della chiesa, a una navata, sono state decorate a finto marmo, la volta con motivi architettonici e il catino absidale con la \"Madonna che appare ai pastorelli di Fatima\", del lucchese Michele Marcucci. Fra le opere, il tabernacolo per gli olii santi, assegnato all'ambito di Matteo Civitali."}
{"id": "1251146", "revid": "767487", "url": "https://it.wikipedia.org/wiki?curid=1251146", "title": "Bagaraatan ostromi", "text": "Il bagaraatan (\"piccolo cacciatore\") era un piccolo teropode diffuso in Mongolia durante il Cretaceo.\nUn mix di crani.\nLungo 3-4 metri, questo dinosauro, con un corpo simile a quello di un uccello, \u00e8 stato oggetto di studi per il suo strano cranio: era infatti un insieme di tanti gruppi di teropodi. Di conseguenza, la sua classificazione \u00e8 incerta, ma i tre possibili gruppi in cui pu\u00f2 appartenere sono quelli dei tirannosauridi, degli troodontidi e dei maniraptoridi."}
{"id": "1251148", "revid": "88740", "url": "https://it.wikipedia.org/wiki?curid=1251148", "title": "Jo\u00ebl Le Theule", "text": "Biografia.\nProfessore \"agr\u00e9g\u00e9\" di storia e geografia e docente nelle classi preparatorie, aderisce al gollismo ed \u00e8 eletto deputato nel 1958, rieletto alle successive elezioni legislative. Dal 1959 fino alla morte nel 1980 \u00e8 sindaco di Sabl\u00e9-sur-Sarthe. Promotore del Festival di musica barocca di Sabl\u00e9-sur-Sarthe.\nEsponente di punta del \"gollismo di sinistra\", \u00e8 ministro dei Dipartimenti e territori d'oltremare nell'ultimo governo Pompidou (31 maggio - 10 luglio 1968). Segretario di Stato all'Informazione nel governo Couve de Murville (10 luglio 1968 - 20 giugno 1969).\nL'elezione di Georges Pompidou alla presidenza della Repubblica nel giugno 1969 \u00e8 la causa della caduta in disgrazia di Le Theule, considerato (probabilmente a torto) come uno dei fomentatori dell'\"affaire Markovic\", un'oscura vicenda con nella quale nell'ottobre 1968 si tent\u00f2 di coinvolgere la moglie del futuro capo dello Stato. Le Theule finisce cos\u00ec nel mirino di Jacques Chirac, fedelissimo di Pompidou, che da allora gli serber\u00e0 un profondo rancore.\nLe Theule torna al governo quattro anni dopo la morte Pompidou, avvenuta nel 1974. All'elezione di Val\u00e9ry Giscard d'Estaing alla presidenza della Repubblica, era seguita la nomina di Chirac a Primo ministro, con la conseguente prosecuzione dell'ostracismo nei confronti di Le Theule. Il 3 aprile 1978 \u00e8 nominato ministro dei Trasporti nel secondo governo Barre. Il 2 ottobre 1980, in occasione di un rimpasto, passa alla Difesa, ma soccombe a un attacco cardiaco il 14 dicembre di quello stesso anno.\nLa morte gli impedir\u00e0 di diventare primo ministro. Infatti, da mesi Val\u00e9ry Giscard d'Estaing progettava di nominare Le Theule al posto di Raymond Barre, essendo quest'ultimo travolto dall'impopolarit\u00e0, e di presentarsi cos\u00ec alle elezioni presidenziali del maggio 1981 affiancato da un capo del governo nuovo e politicamente di idee pi\u00f9 avanzate.\nJo\u00ebl Le Theule ha avuto come principale collaboratore Fran\u00e7ois Fillon, che ricoprir\u00e0 in seguito la carica di primo ministro dal 17 maggio 2007 al 15 maggio 2012."}
{"id": "1251152", "revid": "701660", "url": "https://it.wikipedia.org/wiki?curid=1251152", "title": "Parco delle grotte del R\u00edo Camuy", "text": "Il parco delle grotte del R\u00edo Camuy (in spagnolo: \"Parque de las Cavernas del R\u00edo Camuy\"; in inglese: \"Camuy River Cave Park\") \u00e8 un parco di notevole interesse speleologico, situato nella zona nordoccidentale del Porto Rico, tra i comuni di Camuy, Hatillo e Lares.\nL'area sorge in una zona montagnosa e viene attraversata dal R\u00edo Camuy, un fiume che nel corso dei millenni ha eroso la roccia dando luogo a enormi caverne, creando il terzo pi\u00f9 grande sistema di caverne con fiume sotterraneo del mondo. Le diverse grotte si trovano sul fondo di profonde doline dalle pareti verticali, nel mezzo della fitta foresta caraibica, e sono collegate tra loro da ampi passaggi sotterranei oltre che dal R\u00edo Camuy.\nL'entrata principale al parco si trova a Quebrada, nel comune di Camuy.\nStoria.\nLe grotte fanno parte di una vasta rete di grotte carsiche naturali e di fiumi sotterranei scavate dal terzo fiume sotterraneo pi\u00f9 ampio al mondo, il R\u00edo Camuy.\nIl sistema di grotte fu scoperto nel 1958 e fu documentato per la prima volta nel 1973 nel volume \"Discovery At The R\u00edo Camuy\" (ISBN 0-517-50594-0) di Russell e Jeanne Gurnee. Riscontri archeologici dimostrano comunque che queste grotte furono esplorate dagli indigeni Ta\u00edno, i primi abitanti di Porto Rico parecchi secoli fa.\nOltre 16\u00a0km di caverne, 220 grotte e 17 ingressi al sistema carsico di Camuy sono state finora mappate. Questa comunque \u00e8 solo una frazione dell'intero sistema, che molti esperti ritengono possa includere altre 800 grotte.\nSolo una piccola parte del complesso \u00e8 aperta al pubblico.\nIl parco da circa 108 ettari realizzato attorno al sistema di caverne organizza le visite di alcune grotte e inghiottitoi ed \u00e8 una delle attrazioni naturali pi\u00f9 popolari del Porto Rico.\nMonumenti e luoghi d'interesse.\n\"Cueva Clara y Sumidero de Empalme\".\nLa \"Cueva Clara de Empalme\" \u00e8 il principale punto di interesse del parco. Solo una singola camera di questo sistema di grotte fu attrezzato per il pubblico a partire dal 1986.\nNel sito sono disponibili visite guidate regolari della caverna e visite con audioguida.\nA partire da novembre 2010, ogni settimana sono organizzate visite chiamate \"ECO NIGHTS\", per le quali \u00e8 necessario prenotare.\nLe visite iniziano con la proiezione di un breve filmato in un teatro da 90 posti a sedere, in cui si spiega il sistema di grotte del rio Camuy e le norme di sicurezza del sito; in seguito un trenino trasporta i visitatori all'ingresso della Cueva Clara.\nL'enorme camera \u00e8 lunga 212\u00a0m e alta 65\u00a0m.\nUna volta all'interno della camera, i visitatori possono osservare un accesso dal soffitto del \"Sumidero de Empalme\", che si trova a 60\u00a0m dalla superficie, oltre a stalattiti, stalagmiti, formazioni uniche e migliaia di pipistrelli.\n\"Cueva y Sumidero de Espiral\".\nPer passare all'interno della \"Cueva Clara\" per raggiungere poi il \"Sumidero y Cueva Espiral\" al fine di per vedere l'ingresso a questa caverna, i visitatori devono essere in buone condizioni fisiche. Essi devono discendere attraverso di esso lungo una passerella panoramica con 205 gradini. La difficolt\u00e0 sta poi nel risalire. Una volta discesi i 205 gradini all'interno dell'inghiottitoio, non \u00e8 possibile accedere alla grotta.\nSolo speleologi esperti possono entrare nella grotta e accedere al fiume sotterraneo con un permesso speciale della Compa\u00f1\u00eda de Parques Nacionales di Porto Rico. Si ritiene che questo inghiottitoio sia stata un tempo un'enorme caverna che croll\u00f2 migliaia di anni fa.\nAll'ingresso della caverna la vista \u00e8 impressionante.\n\"Sumidero Tres Pueblos\".\nIl \"Sumidero Tres Pueblos\" \u00e8 un gigantesco inghiottitoio, che misura 195\u00a0m di diametro.\nIl R\u00edo Camuy pu\u00f2 essere visto 120\u00a0m pi\u00f9 in basso da tre piattaforme di osservazione che sono situate in diversi punti lungo il perimetro dell'apertura dell'inghiottitoio.\nEsso \u00e8 situato presso il punto di incontro fra i confini dei villaggi di Camuy, Hatillo e Lares. Ogni villaggio possiede la sua piattaforma di osservazione dell'inghiottitoio.\nStatistiche.\nNel \"Camuy River Cave Park\" vivono oltre 13 specie di pipistrelli e centinaia di specie di insetti, ragni e rane.\nQuello del R\u00edo Camuy \u00e8 il terzo bacino idrografico sotterraneo pi\u00f9 ampio al momdo.\nInformazioni.\nIl parco chiude al raggiungimento della capacit\u00e0 massima giornaliera di 1500 visitatori.\nCuriosit\u00e0.\nAlcune scene del film Batman Forever sono state girate all'interno di queste grotte."}
{"id": "1251153", "revid": "113958", "url": "https://it.wikipedia.org/wiki?curid=1251153", "title": "Bagaraatan", "text": ""}
{"id": "1251154", "revid": "287204", "url": "https://it.wikipedia.org/wiki?curid=1251154", "title": "Parco delle grotte del Rio Camuy", "text": ""}
{"id": "1251161", "revid": "287204", "url": "https://it.wikipedia.org/wiki?curid=1251161", "title": "Hotchkiss Artois", "text": "La Artois era un'autovettura di fascia alta prodotta dal 1948 al 1950 dalla Casa automobilistica franco-statunitense Hotchkiss.\nProfilo.\nLa Artois era un nuovo modello di fascia alta presentato al Salone di Parigi del 1948 e lanciato in sostituzione della precedente Hotchkiss 864. La meccanica non presentava granch\u00e9 di nuovo per quanto riguardava la motorizzazione base: la Artois era infatti equipaggiata da un motore a 4 cilindri in linea da 2312 cm\u00b3, lo stesso che a suo tempo equipaggi\u00f2 il modello 864. Tale motore erogava una potenza massima sensibilmente superiore rispetto a quello delle antenate che lo avevano montato, portandosi cos\u00ec da 58 a 70 CV a 4000 giri/min.\nVi era per\u00f2, oltre a questa, una versione pi\u00f9 potente, equipaggiata dal 6 cilindri da 3485\u00a0cm\u00b3, lo stesso montato sulle varie 620 e 866, ma rispetto a queste ultime era depotenziato da 125 a 110 CV, per non andare a cannibalizzare gli altri modelli in listino.\nLe prestazioni erano simili a quelle delle antenate: la Artois 2.3 raggiungeva una velocit\u00e0 massima di oltre 120\u00a0km/h, mentre la versione 3.5 arrivava a sfiorare i 140.\nQualche novit\u00e0 pi\u00f9 consistente si ebbe dal punto di vista del telaio: le sospensioni anteriori erano a ruote indipendenti e non pi\u00f9 ad assale rigido come nel caso delle antenate. Esteticamente la Artois era quasi identica alla 864 che andava a sostituire: solo alla fine del 1949 vi fu un leggero restyling, in occasione del quale furono inseriti alcuni particolari, come i fari anteriori antinebbia e le feritoie per l'aerazione del vano motore, che distinsero ulteriormente la Artois dalla sua antenata.\nFu sostituita nel 1950 dalla Anjou e dall'innovativa Gr\u00e9goire."}
{"id": "1251162", "revid": "2373", "url": "https://it.wikipedia.org/wiki?curid=1251162", "title": "Scry", "text": ""}
{"id": "1251163", "revid": "1819104", "url": "https://it.wikipedia.org/wiki?curid=1251163", "title": "Lilo &amp; Stitch (serie animata)", "text": "Lilo &amp; Stitch \u00e8 una serie animata statunitense, trasposizione televisiva dell'omonimo film Disney, trasmessa per la prima volta negli Stati Uniti il 20 settembre 2003 e in Italia il 12 gennaio 2004.\nDopo essere stato trasmesso su Disney Channel, Toon Disney e Disney in English, la serie dal 24 marzo 2020 \u00e8 disponibile integralmente sulla piattaforma streaming Disney+.\nTrama.\nIn seguito agli eventi del film \"Provaci ancora Stitch!\", vediamo i protagonisti Lilo e Stitch in missione per recuperare tutti i rimanenti 623 \"cugini\" dell'esperimento 626 Stitch sparsi per l'isola. Frequentemente l'ostacolo principale alla ricerca \u00e8 Gantu, ex-capitano della Federazione Galattica e ora grande sgherro del genio malvagio dottor Jacques Von Hamsterviel, che intende servirsi degli esseri creati da Jumba, suo ex-collega, per conquistare la Federazione. Altre volte \u00e8 la stessa Lilo a complicare le cose, cedendo alla tentazione e servendosi dell'esperimento appena catturato per far colpo sulla rivale Mertle Edmonds. Anche 626 ha i suoi \"momenti no\", nei momenti in cui sottovaluta i suoi cugini e rimane vittima dei loro poteri. La maggior parte delle volte l'esperimento viene catturato da Lilo e Stitch, riabilitato e assegnato a una mansione in cui i suoi poteri siano produttivi. In altri episodi (ma unicamente nella prima stagione) \u00e8 Gantu a uscirne vincitore, inviando cos\u00ec l'esperimento ad Hamsterviel. Fra i \"cugini\" di maggior rilievo spiccano 625, prototipo di Stitch amante dei Sandwich e spalla comica di Gantu; Angel, l'esperimento 624, interesse sentimentale di Stitch; 007, Jiji, uguale in tutto e per tutto a uno shi-tzu terrestre e per questo adottata senza problemi da Mertle; 199, Ficcanaso, il cui nome parla da s\u00e9, ricorre in pochi episodi ma il suo ruolo si rivela decisivo. In un episodio compare addirittura 627, versione aggiornata di Stitch, a detta di Jumba, completamente malvagia. Altre puntate memorabili sono le quattro della seconda stagione che vedono Lilo e Stitch interagire con i protagonisti di altre serie Disney Channel: \"Kim Possible\", \"La famiglia Proud\", \"Ricreazione\" e \"\". Il finale della serie vede Lilo, Stitch e un manipolo di altri esperimenti accorrere al salvataggio dei cugini tenuti prigionieri da Gantu.\nEpisodi.\nGli episodi sono 65, divisi in due stagioni, rispettivamente di 39 e 26. Sono quasi tutti intitolati all'esperimento di turno.\nCon sporadiche eccezioni, gli episodi ruotano tutti intorno a uno o pi\u00f9 esperimenti che seminano il caos per l'isola di Kauai, e al recupero di questi da parte di Lilo e Stitch. Quasi tutti gli episodi sono ambientati alle Hawaii, nell'isola di Kauai.\nAltri episodi si svolgono nello spazio. Un altro \u00e8 ambientato a Honolulu.\nDa notare come, tra una puntata e l'altra, la cronologia degli eventi venga totalmente stravolta. Alcuni esempi:\nCrossover.\nLa serie di Lilo &amp; Stitch contiene quattro episodi nei quali figurano personaggi di altre serie: \"American Dragon\", \"Ricreazione\", \"Kim Possible\" e \"La famiglia Proud\"; tutti collocati nella seconda stagione. In rete circola la voce secondo cui originariamente fossero quattro prologhi a un film che vedeva Lilo e Stitch insieme a tutti i protagonisti delle quattro serie coinvolte, progetto infine cestinato in favore di \"Leroy &amp; Stitch\".\nSpin-off.\nEsiste anche un spin-off del 2009, realizzato dalla Madhouse: \"Stitch!\"."}
{"id": "1251169", "revid": "124123", "url": "https://it.wikipedia.org/wiki?curid=1251169", "title": "Deryn Lake", "text": "Vive attualmente ad Hastings, nell'East Sussex."}
{"id": "1251172", "revid": "709565", "url": "https://it.wikipedia.org/wiki?curid=1251172", "title": "Episodi de I Simpson (quindicesima stagione)", "text": "La quindicesima stagione de \"I Simpson\" (serie di produzione FABF) \u00e8 andata originariamente in onda negli Stati Uniti dal 2 novembre 2003 al 23 maggio 2004.\nLa stagione comprende cinque episodi della serie di produzione EABF, relativa alla precedente stagione.\nIn Italia dieci episodi sono stati trasmessi su Italia 1 dal 23 maggio al 3 giugno del 2005, mentre gli altri dodici sono andati in onda dal 17 ottobre al 2 novembre, sempre sullo stesso canale.\nIl 31 ottobre e il 9 novembre 2016 gli episodi \"La paura fa novanta XIV\" e \"Alla faccia della bandiera\" sono stati rispettivamente replicati per la prima volta rimasterizzati in 16:9 e in alta definizione, mentre dal 25 novembre al 9 dicembre 2016 anche i restanti episodi della stagione sono stati replicati, sempre per la prima volta, rimasterizzati in 16:9 e in alta definizione, ad eccezione di \"Tutti pi\u00f9 buoni a Natale\", trasmesso il 24 dicembre 2016.\nDal 3 dicembre 2012 \u00e8 in vendita il cofanetto contenente la quindicesima stagione completa.\n\"La paura fa novanta XIV\".\nTre storie di Halloween, introdotte da Bart e Lisa vestiti da Charlie Brown e Lucy van Pelt che iniziano a litigare:\n\"Mia madre la fuggiasca\".\nMona Simpson ritorna a casa dai suoi cari, dopo essere stata scagionata da tutte le accuse a suo carico. Tuttavia Montgomery Burns riesce a farla nuovamente arrestare per un errore burocratico. Per salvare la madre, Homer assalta il pullman della polizia che sta trasportando Mona in carcere. Mona fa scendere Homer e le altre detenute dal pullman e dopo una rocambolesca fuga, finisce in un precipizio. Tuttavia, la madre riuscir\u00e0 nuovamente a salvarsi in extremis, ad insaputa del figlio, che per\u00f2, grazie a un messaggio subliminale di un giornale, scopre che sua madre \u00e8 ancora viva (infatti, a fine episodio, si scopre che si \u00e8 lanciata fuori dal pullman poco prima della caduta, e subito dopo riceve un passaggio da due persone).\n\"Il presidente indossa le perle\".\nLisa viene eletta rappresentante degli studenti della scuola elementare di Springfield. La bambina per\u00f2 si lascia corrompere dal potere e diventa una pedina nelle mani del direttore Skinner che a sua insaputa le fa firmare una mozione per eliminare dal programma scolastico le materie extracurricolari, ovvero ginnastica, arte e musica. Lisa cerca di opporsi con uno sciopero generale degli studenti, ma Skinner fa in modo che la bambina lasci il proprio incarico, facendola trasferire a un prestigioso istituto privato, che per\u00f2 Homer rifiuta, perch\u00e9 \u00e8 troppo lontano da casa. Nel finale, dei sottotitoli spiegano che la Scuola ripristiner\u00e0 le materie mancanti eliminando i vaccini anti-influenzali e vendendo sigarette sciolte. L'episodio \u00e8 ispirato al musical \"Evita\".\n\"Lunga sfiga alla regina\".\nDopo aver guadagnato grazie a una banconota circa 3000 dollari allestendo un museo nella casa sull'albero, Bart porta la propria famiglia a Londra. Durante il viaggio Bart e Lisa iniziano a mangiare molti dolci e Homer, per uscire da una rotatoria, tampona la carrozza della Regina, venendo arrestato nonno Simpson rincontra una sua vecchia fiamma di giovent\u00f9, dalla quale scopre aver avuto una figlia. Nel frattempo Lisa scopre un tunnel segreto nella cella di Homer che per\u00f2 porta alla camera della Regina, nella quale Homer si ritrova faccia a faccia con essa, ma grazie a lui, i Simpson vengono fatti rimpatriare, senza ulteriori problemi, a patto che si riportino negli Stati Uniti la cantante Madonna.\n\"Il panzoso e il peloso\".\nMentre si trova alla discarica Homer viene assalito da un orso. La scena viene ripresa da un telegiornale locale ed Homer diventa lo zimbello della citt\u00e0. Traumatizzato e ferito nell'orgoglio, Homer decide di affrontare le sue paure e ritorna dall'orso, scoprendo che l'animale ha addosso un apparecchio, messo da un cacciatore che gli provoca scosse elettriche e grandi dolori. Dopo averlo liberato, Homer diventa grande amico dell'animale, e lo aiuta a fuggire dalla battuta di caccia partita per uccidere l'orso.\n\"Oggi sono un clown\".\nKrusty il clown scopre di non essere tecnicamente un ebreo in quanto non ha mai celebrato il bar mitzvah. Per tale ragione, Krusty decide di lasciare temporaneamente la televisione per dedicarsi alla sua religione, organizzando alla fine uno spettacolare bar mitzvah in diretta televisiva. Homer prende il posto di Krusty, mettendo su un talk show, \"politicamente scorretto\", che per\u00f2 perde miseramente ascolti quando su suggerimento di Lisa, Homer decide di affrontare argomenti impegnati.\n\"Tutti pi\u00f9 buoni a Natale\".\nDopo aver speso tutti i soldi messi da parte per i regali di Natale in un unico oggetto per se stesso, Homer si rende conto di quanto sia egoista e decide di cambiare, diventando agli occhi dei cittadini un uomo generoso e altruista. Tuttavia Ned Flanders diventa terribilmente geloso e cerca di sembrare un uomo migliore di Homer. Fraintendendo un consiglio di Lisa, Homer deruba tutti i cittadini dei regali di Natale. Quando questi lo scoprono cercano di fargliela pagare cara, ma alla fine Homer e Ned si alleano per far capire a tutti il vero significato del Natale.\n\"Marge contro single, anziani, coppie senza figli, teenager e gay\".\nMaggie inizia a seguire lo show di Roofie: un cantante che fa musica per bambini. Durante una puntata, Roofie annuncia un concerto dal vivo a Springfield. Un temporale improvviso guasta l'atmosfera dell'evento: i bambini diventano irrequieti e distruggono l'area facendo danni da un milione di dollari.Durante l'assemblea cittadina, un gruppo di single, anziani, coppie senza figli, teenager e omosessuali, capitanati da Lindsey Naegle, si coalizza per protestare contro i privilegi accordati alle famiglie con figli, incluse le tasse che tutti devono pagare per l'istruzione pubblica, proponendo una mozione di legge. Marge diventa invece l'oppositrice principale del gruppo contro le famiglie e grazie all'aiuto di Bart, Lisa e degli altri bambini di Springfield riesce a boicottare i votanti, facendo in modo che la mozione non passi.\n\"Robot-Homer\".\nHomer vuole che Bart sia orgoglioso di lui, cos\u00ec costruisce un robot da far gareggiare a un torneo televisivo di combattimenti fra robot. In realt\u00e0 il robot costruito da Homer \u00e8 un mero involucro, mosso da Homer stesso che si trova al suo interno. Quando scopre la verit\u00e0, Bart non rimane deluso, poich\u00e9 si rende conto di quanto il padre abbia faticato pur di renderlo orgoglioso. Nel frattempo, il dottor Hibbert investe accidentalmente Palla di Neve II, cos\u00ec Lisa adotta altri due gatti, Palla di Neve III e Coltrane ma entrambi muoiono, rispettivamente per annegamento e caduta. Alla fine la \"gattara\" getta addosso a Lisa uno dei suoi gatti che scampa miracolosamente a un investimento. Lisa, essendo il micio uguale al secondo felino, decide di chiamarlo appunto Palla di Neve II e far finta che non sia accaduto niente.\n\"Incertezze di una casalinga arrabbiata\".\nMentre Homer si licenzia dalla centrale nucleare per lavorare come ambulanziere, Marge scrive e pubblica un romanzo che diventa in breve tempo un best seller, che tutti hanno letto meno che Homer. Il romanzo di Marge \u00e8 basato sui personaggi di Homer e Ned, ma mentre quest'ultimo fa la parte dell'eroe romantico e coraggioso, Homer nel romanzo \u00e8 un buzzurro violento, che la moglie tradisce. Quando Homer si rende conto di cosa parla effettivamente in romanzo affronta Ned Flanders per avere consigli sul modo di comportarsi.\n\"Il tour storico di Marge\".\nMarge racconta a Bart, Lisa e Milhouse le vicende di tre personaggi storici:\n\"Milhouse non vive pi\u00f9 qui\".\nMilhouse si trasferisce a Capital City con la madre, e Bart sentendosi solo, inizia a passare molto pi\u00f9 tempo con la sorella Lisa, di modo che i due iniziano a volersi molto bene. Quando Milhouse per\u00f2 torna a Springfield, Bart \u00e8 contento, mentre Lisa ci rimane molto male e si sente offesa, ma alla fine il fratello riuscir\u00e0 a farsi perdonare. Intanto Homer mendica per le strade per poter comprare un regalo di anniversario alla moglie, ma quando lei scopre in che modo il marito ha comprato i suoi regali, lo sgrida, ma decide di tenere ugualmente i preziosi che le sono stati regalati, dicendo che li user\u00e0 solo per certe serate.\n\"Intelligente &amp; super intelligente\".\nDurante i test di ingresso a una scuola per bambini dotati, si scopre che Maggie ha un quoziente intellettivo pi\u00f9 alto di quello di Lisa, che diventa fortemente gelosa. Non riuscendo pi\u00f9 a trovare una propria identit\u00e0, Lisa scappa di casa e si rifugia al museo scientifico. Giunti al museo per portare a casa Lisa, Homer, Marge e Bart rimangono intrappolati nella gigantesca ricostruzione del corpo umano. A salvarli sar\u00e0 proprio Maggie, grazie all'aiuto di Lisa. Alla fine si scoprir\u00e0 che i test di intelligenza di Maggie sono stati falsati dai suggerimenti involontari di Lisa, e pertanto la bimba, pur particolarmente dotata, si scoprir\u00e0 non essere pi\u00f9 intelligente della sorella maggiore.\n\"Lo Ziff che venne a cena\".\nI Simpson scoprono che in seguito al fallimento della propria azienda, Artie Ziff sta vivendo nella loro soffitta. Nonostante i precedenti, Homer e Marge decidono di dare ospitalit\u00e0 ad Artie che invece tradir\u00e0 Homer, facendo cadere su di lui la responsabilit\u00e0 dei debiti della propria azienda e facendolo finire in carcere. Sar\u00e0 grazie all'involontaria intercessione di Selma Bouvier, andata a letto con lui, che Artie Ziff avr\u00e0 una crisi di coscienza facendo liberare Homer e prendendosi le proprie responsabilit\u00e0.\n\"Fatti e assuefatti\".\nHomer e Marge diventano assuefatti alle ubriacature di vino, passando molto pi\u00f9 tempo insieme e allacciando un rapporto molto pi\u00f9 stretto e complice del normale. Tuttavia quando i due fanno un incidente stradale, Homer, per non essere arrestato, fa cadere la responsabilit\u00e0 dell'accaduto sulla moglie, che viene quindi chiusa in un centro di disintossicazione dall'alcol. Homer confessa tutto a Marge, che delusa e irata ricomincia a bere, ma rendendosi conto che bere da sola non le piace, capisce che ci\u00f2 che pi\u00f9 le piaceva era stare con Homer, e decide di perdonare il marito. Intanto Bart e Lisa esprimono la propria delusione per il suo ultimo film al regista Randall Curtis (una parodia di George Lucas).\n\"I due fuggitivi\".\nDopo aver organizzato una colossale truffa \"matrimoniale\", Bart viene rinchiuso in una prigione minorile. Qui conosce Gina, una adolescente problematica e invidiosa della famiglia di Bart, che trascina il ragazzo nel suo piano di evasione dal carcere. Bart e Gina fuggono inseguiti dalla polizia che alla fine riesce a prenderli e infliggere loro una pena maggiore della precedente. Tuttavia in preda a una crisi di coscienza, Gina scagiona Bart, che per riconoscenza nei confronti della ragazza, fa in modo di organizzare la cena del ringraziamento nella cella di Gina.\n\"Il mio grosso grasso matrimonio sgangherato\".\nDopo aver scoperto che Seymour Skinner, nonostante sia prossimo al matrimonio, non si sente pronto a sposarsi, Edna Caprapall pianta il futuro marito sull'altare. Skinner decide di riconquistare Edna, aiutato da Homer, ma scopre che la donna ha iniziato a frequentare l'uomo dei fumetti. Addirittura la Caprapall e l'uomo dei fumetti sono in procinto di celebrare un matrimonio in stile \"Star Trek\", nel corso di una convention sui fumetti. Skinner tenta l'ultimo disperato tentativo, interrompendo le nozze e ingaggiando una rissa con l'uomo dei fumetti. Alla fine Edna decide di interrompere entrambe le relazioni, e non frequentare nessuno dei due contendenti.\n\"Prova a prenderli\".\nHomer e Marge stanno per partire alla volta di Dayton, per il compleanno di zio Tyrone, ma all'ultimo momento decidono di prendere il volo per Miami e concedersi una vacanza lontana dai figli. Quando Bart e Lisa li scoprono decidono di raggiungerli, aiutati dal nonno. Mentre il nonno viene adescato da un anziano gigol\u00f2 omosessuale di nome Raoul, Bart e Lisa si mettono sulle tracce dei genitori, che scoperta la presenza dei figli si danno alla fuga. Ne seguir\u00e0 un rocambolesco inseguimento che porter\u00e0 i quattro sino ad Atlantic City. Alla fine Bart e Lisa, sentendosi in colpa, decideranno di concedere una tregua ai genitori. L'intera puntata \u00e8 una parodia del film \"Prova a prendermi\", del 2002. L'inseguimento dei genitori ad opera dei figli \u00e8 fatta con un'animazione sullo stile della sigla dei primi 007. \n\"Chi di spada ferisce, di torta perisce\".\nPer difendere Lisa, umiliata dal ricco Texano durante una fiera di paese, Homer, precedentemente ammonito da Winchester, entra in scena indossando una maschera ricavata da un piatto da torta e scaraventa una torta in faccia all'uomo. Ottenendo l'approvazione della gente, Homer, all'oscuro di tutti, decide di continuare a impersonare l'\"uomo torta\" per difendere gli innocenti dalle angherie dei prepotenti. Tuttavia Montgomery Burns scopre l'identit\u00e0 dell'uomo torta, e costringe Homer a lavorare per i suoi scopi malefici. Tuttavia quando Burns ordina ad Homer di lanciare una torta in faccia al Dalai Lama, davanti agli occhi di sua figlia Lisa, Homer decide di ribellarsi e svela a tutti la sua identit\u00e0. Nessuno pero gli crede, dato che il mito dell'Uomo Torta \u00e8 stato alimentato fino all'inverosimile.\n\"Come non eravamo\".\nHomer confessa a Marge che il suo primo bacio non l'ha dato a lei, ma con una ragazza dai capelli bruni. Marge, inoltre, rivela che quella bambina era proprio lei. Poi Homer spiega che non si era presentato al loro secondo appuntamento poich\u00e9, dopo che si erano scambiati il loro primo bacio, era caduto da un burrone ed era finito nei pressi di una scuola di dimagrimento. Scambiato per un ragazzo fuggito dalla scuola, fu costretto a rimanere dentro il centro di dimagrimento e non ebbe il tempo di venire all'appuntamento. Alla fine Marge perdona Homer poich\u00e9 quest'ultimo gli fa vedere di aver conservato la met\u00e0 di una pietra a forma di cuore, pegno d'amore che si scambiarono all'epoca.\n\"Alla faccia della bandiera\".\nDopo una iniezione del dr. Hibbert, Bart diventa temporaneamente sordo, il che lo rende indifferente a ogni tipo di bullismo da parte dei compagni di classe, ma che gli fa involontariamente profanare per sbaglio la bandiera degli Stati Uniti durante una partita di basket della scuola. Guarito l'udito, Bart, vergognoso e mortificato, non odia affatto gli Stati Uniti, e non era consapevole delle proprie azioni, perch\u00e9 era sordo. Ma i Simpson vengono quindi accusati di odiare gli Stati Uniti (anche se Bart e la sua famiglia non odiano affatto l'America) e invitati a una trasmissione televisiva tentano di esporre la propria versione dei fatti, ma finiscono per far passare il concetto che l'intera Springfield odia l'America. A quel punto il sindaco Quimby decide di cambiare il nome alla citt\u00e0 in Libertyville e rendere tutto in citt\u00e0 estremamente patriottico. Invece la famiglia Simpson viene arrestata e portata al \u201ccentro di rieducazione Ronald Reagan\u201d, da cui riescono a evadere, scoprendo che in realt\u00e0 si tratta di Alcatraz. Una volta liberi finiscono a Parigi da cui poi torneranno in America come immigrati.\n\"Impero mediatico Burns\".\nL'improvviso crollo di Masso Vegliardo, un profilo umano scolpito dalla natura nelle montagne di Springfield, seppellisce Montgomery Burns, il quale per\u00f2, all'insaputa di tutti, riesce a sopravvivere. Credendolo morto, i giornali e le TV locali festeggiano la morte di Burns, e quando questi torna a casa e accende la televisione, scopre l'amara verit\u00e0: tutti in citt\u00e0 lo odiano.\nA quel punto Burns decide di prendere possesso di tutti i media di Springfield, riuscendo cos\u00ec ad avere il completo controllo dell'informazione cittadina e dell'opinione pubblica. L'unico giornale fuori dal suo controllo \u00e8 \"Il vestitino rosso\", rivista fondata da Lisa e diffusa gratuitamente fra i cittadini. Burns tenta dapprima di comprare il giornale di Lisa, cercando di convincerla offrendole in regalo tre bellissimi pony, ma dopo il rifiuto della ragazzina, tenta di sabotare il suo lavoro. Alla fine Lisa si rassegna e decide di abbandonare il suo ideale di informazione libera, ma scopre che, grazie a un articolo scritto da Homer, seguendo il suo esempio, ogni cittadino di Springfield ha deciso di scrivere e distribuire un proprio giornale."}
{"id": "1251178", "revid": "75775", "url": "https://it.wikipedia.org/wiki?curid=1251178", "title": "Mondo delle idee", "text": ""}
{"id": "1251180", "revid": "1498232", "url": "https://it.wikipedia.org/wiki?curid=1251180", "title": "Fiumi di parole (Jalisse)", "text": "Fiumi di parole \u00e8 un brano musicale dei Jalisse, con testo di Alessandra Drusian e Carmela Di Domenico (quest'ultima produttrice del duo) e musica di Fabio Ricci. \u00c8 incluso nell'album \"Il cerchio magico del mondo\", pubblicato anche come CD singolo contenente la canzone \"Giorno di festa\". \nPresentato in gara al Festival di Sanremo 1997 e diretto per la parte musicale dal maestro Lucio Fabbri, il brano vinse a sorpresa la kermesse ma non riusc\u00ec a scalare le vette delle classifiche di vendita dei dischi di quell'anno in Italia. \nInoltre, vi furono sospetti di plagio per quanto riguarda la canzone \"Listen to Your Heart\" dei Roxette, pubblicata nel 1988; in particolare, si \u00e8 sostenuto che le due canzoni presentassero somiglianze nella melodia del ritornello, pur avendo le stesse strutture diverse tra loro. Tali accuse, riprese dai media italiani, non ebbero tuttavia riscontri giudiziari, neppure informali da parte degli autori del brano dei Roxette.\n\"Fiumi di parole\" fu selezionata per partecipare all'Eurovision Song Contest 1997, dove si classific\u00f2 al quarto posto con 114 punti totali: di questi ne ottenne 12 solo dal Portogallo e 10 da Slovenia, Svizzera e Croazia. Dopo l'Eurofestival il duo dei Jalisse inizi\u00f2 una serie di concerti in vari Paesi, tra i quali Canada, Cile, Russia e USA.\nDopo l'uscita del libro \"Vox populi\" di Gigi Vesigna, che affermava che la Rai li avrebbe \"silurati\" all'Eurofestival 1997 perch\u00e9 non disposta a organizzare l'edizione del 1998 \u2013 come avrebbe dovuto in caso di vittoria, secondo il regolamento \u2013 i Jalisse contestualmente ipotizzarono di aver \"dato fastidio\" con la loro vittoria a Sanremo, ottenuta \"in maniera pulita\" e senza \"raccomandazioni da nessuno\".\nLa canzone fu poi utilizzata nel 1998 all'interno della trasmissione di Antonio Ricci \"Striscia la notizia\" su Canale 5, sotto la conduzione di Tullio Solenghi e Gene Gnocchi, per la parodia \"Striscia la Berisha\"."}
{"id": "1251181", "revid": "827882", "url": "https://it.wikipedia.org/wiki?curid=1251181", "title": "Festivit\u00e0 neopagane", "text": "Le festivit\u00e0 neopagane sono varie e differenti nelle sue diverse tradizioni; comunque la massima parte dei neopagani celebrano la Ruota dell'Anno di otto festivit\u00e0 di cui le quattro maggiori, \"Yule\", \"Ostara\", \"Litha\" e \"Mabon\" corrispondono ai solstizi ed equinozi e le quattro minori, \"Samhain\", \"Imbolc\", \"Beltane\" e \"Lughnasadh\", chiamato anche \"Lammas\", invece corrispondono ai punti mediani tra di essi; \nNella Wicca oltre alla ruota dell'anno si celebrano anche gli Esbat cio\u00e8 i giorni di luna piena In generale le festivit\u00e0 vengono celebrate, da soli o in gruppo, onorando la divinit\u00e0 che si sente propria, con un pasto in comune se si \u00e8 in gruppo ed effettuando un rituale; in alcuni gruppi si effettuano anche rappresentazioni sacre.\nNell'\u00c1satr\u00fa.\nLe festivit\u00e0 Asatru, chiamate bl\u00f3t, sono celebrate stagionalmente; nella parte fredda dell'anno, uno avviene in autunno a met\u00e0 ottobre; il \"Grande Bl\u00f3t d'Inverno\" in corrispondenza dello Yule di fine dicembre, dedicata alla dea Freyja; vi sono poi due bl\u00f3t estivi, uno in corrispondenza di Ostara, cio\u00e8 all'equinozio di primavera, e l'altro a met\u00e0 aprile, dedicate a Odino."}
{"id": "1251183", "revid": "712828", "url": "https://it.wikipedia.org/wiki?curid=1251183", "title": "Silente (famiglia)", "text": ""}
{"id": "1251184", "revid": "72563", "url": "https://it.wikipedia.org/wiki?curid=1251184", "title": "Piano di galleggiamento di progetto", "text": ""}
{"id": "1251186", "revid": "1226", "url": "https://it.wikipedia.org/wiki?curid=1251186", "title": "Clive Steples Lewis", "text": ""}
{"id": "1251187", "revid": "72563", "url": "https://it.wikipedia.org/wiki?curid=1251187", "title": "Piano di galleggiamento diritto", "text": ""}
{"id": "1251190", "revid": "1982", "url": "https://it.wikipedia.org/wiki?curid=1251190", "title": "Sfruttamento delle onde marine", "text": ""}
{"id": "1251193", "revid": "599013", "url": "https://it.wikipedia.org/wiki?curid=1251193", "title": "Dpc", "text": ""}
{"id": "1251194", "revid": "287204", "url": "https://it.wikipedia.org/wiki?curid=1251194", "title": "The Will to Death", "text": "The Will To Death \u00e8 il sesto album in studio di John Frusciante, pubblicato nel 2004.\nL'album fa parte di un progetto offerto a Frusciante da parte della Warner, produrre 6 dischi in 6 mesi. Questo quindi usc\u00ec come il primo dei sei.\nL'edizione in vinile del disco ha visto una repressione dalla Record Collection l'11 dicembre 2012. Questi dischi ristampati sono 180 grammi e vengono forniti con un download a scelta tra i formati MP3 e WAV dell'album.\nAppare il collaboratore frequente Josh Klinghoffer, che suona batteria, basso, chitarra e tastiera.\nLa copertina dell'album \u00e8 una foto scattata al Cimitero Monumentale di Milano . L'uomo \u00e8 Luigi Ontani.\nPersonale.\nLe seguenti persone hanno contribuito a \"The Will to Death\" : "}
{"id": "1251195", "revid": "486946", "url": "https://it.wikipedia.org/wiki?curid=1251195", "title": "Protezione Civile", "text": ""}
{"id": "1251198", "revid": "1305772", "url": "https://it.wikipedia.org/wiki?curid=1251198", "title": "Solaro della Margherita", "text": ""}
{"id": "1251199", "revid": "10873", "url": "https://it.wikipedia.org/wiki?curid=1251199", "title": "Robson (hardware)", "text": ""}
{"id": "1251201", "revid": "344646", "url": "https://it.wikipedia.org/wiki?curid=1251201", "title": "Fitopatologo", "text": "Il fitopatologo \u00e8 un laureato o diplomato in scienze agrarie o scienze biologiche [statuto Ordine Nazionale dei Biologi] che si occupa dello studio e della cura delle malattie delle piante naturali e coltivate. \nEgli si occupa delle malattie delle piante provocate da agenti parassiti animali e vegetali e da agenti patogeni fungini, batterici, virali ecc. e delle cosiddette fisiopatie, cio\u00e8 le alterazioni delle piante dovute a inquinamento, fattori climatici, pedologici e o nutrizionali. \n\u00c8 in grado di effettuare diagnosi corrette, interventi preventivi e curativi nel rispetto dell'ambiente e della salute umana, di identificare quei fattori che limitano la produttivit\u00e0 vegetale e di programmare interventi per il controllo delle avversit\u00e0 delle piante.\nIl fitopatologo, inoltre, come laureato in agraria o biologia, studia le caratteristiche biologiche degli agenti patogeni e dei parassiti delle piante e stabilisce la soglia economica minima di intervento.\nPossiede una profonda conoscenza della biologia della pianta, dell'agronomia e delle tecniche di produzione dei vegetali, della patologia vegetale, della fitoiatria, dell'entomologia, della nematologia, della parassitologia vegetale, dell'economia agraria, delle tecniche diagnostiche tradizionali e innovative e dei mezzi di difesa maggiormente efficaci e rispettosi dell'ambiente.\nIl ruolo di fitopatologo \u00e8 svolto o da ricercatori inseriti all'interno dei dipartimenti universitari nelle facolt\u00e0 di agraria e biologia, istituti botanici, come anche in orti botanici, o anche come tecnici e dirigenti nei Servizi fitosanitari regionali, o nei servizi parchi e giardini comunali o nei servizi dogana aeroportuali e portuali."}
{"id": "1251203", "revid": "1745361", "url": "https://it.wikipedia.org/wiki?curid=1251203", "title": "Alex Sanders", "text": "Fu il fondatore della tradizione alexandriana della Wicca. Venne proclamato dai suoi seguaci \"Re delle Streghe\"\nGiovinezza.\nOrrel Alexander Carter nacque il 6 giugno 1926 a St. Birkenhead, Liverpool, primo di sei fratelli. Suo padre era un ballerino con problemi di alcolismo. Poco dopo la sua nascita, la famiglia si trasfer\u00ec a Grape St, Manchester e ufficiosamente cambi\u00f2 il cognome in Sanders. Alex rimase all'oscuro del suo vero cognome finch\u00e9 non dovette firmare il passaporto e partecipare al censimento del 1960.\nIniziazione alla stregoneria.\nDiverse e contraddittorie sono le notizie riguardo l'Iniziazione di Alex nel mondo della Stregoneria, tuttavia per convenzione si ritiene che quella pi\u00f9 accreditata sia la versione riportata nella sua biografica, \"King of the Witches\" di June Johns:\nLa Grande Sacerdotessa Patricia Crowther racconta una storia differente. Secondo le lettere inviatole nel 1961 da Sanders, lui non richiedeva di essere iniziato ma dichiarava di aver sperimentato la seconda vista. In un'intervista del 1962, Sanders afferma di esser stato iniziato da un anno e di lavorare in un Coven gestita da una donna di Nottingham. Tale affermazione \u00e8 confermata da Maxine Sanders, futura moglie e Sacerdotessa di Alex. Maxine sostenne inoltre che sebbene Alex sia stato successivamente iniziato alla Wicca, precedentemente in giovent\u00f9 ha ricevuto gli insegnamenti di una forma di Stregoneria dalla nonna, l'onorevole Bibby, che descrive come una donna austera, saggia nel folklore, che ha impartito le conoscenze della sua tradizione ad Alex col permesso della madre - sembra inoltre che tutti i fratelli di Alex abbiano sviluppato facolt\u00e0 psichiche, infatti dice:\nTuttavia quando Alex si rivel\u00f2 al pubblico come Strega, la Signora Sanders ebbe uno shock cos\u00ec potente da sfiorare l'esaurimento nervoso.\nSecondo Maxine, Alex inizialmente lavor\u00f2 come guaritore nelle Spiritualist Churches con lo pseudonimo di Paul Dallas; un famoso medium chiamato Edward in questo periodo scopr\u00ec Alex e tramite lui anche i suoi fratelli chiedendogli di partecipare ad uno show dimostrativo ma loro rifiutarono strenuamente affermando che la dote della chiaroveggenza, guarigione e medianit\u00e0 \u00e8 un dono divino e non deve essere oggetto di abuso.\nIl primo matrimonio.\nVerso la fine della guerra Alex lavor\u00f2 per un laboratorio chimico a Manchester. Qui all'et\u00e0 di 21 anni conobbe e spos\u00f2 la collega Doreen, diciannovenne. Da lei ebbe due figli Paul e Janice; Sembra inoltre che il desiderio di Alex era di aumentare il numero di figli ma in questo venne ostacolato da Doreen che tra l'altro non approvava la ricerca occulta. Il matrimonio velocemente cominci\u00f2 a collassare finch\u00e9 Doreen - presi i figli - lascer\u00e0 Alex allora ventiseienne. Secondo Maxine, Doreen lanci\u00f2 una maledizione sulla fertilit\u00e0 di Alex dopo la loro separazione, anche perch\u00e9 questa successivamente ebbe una coppia di gemelli da un nuovo matrimonio.\nFu proprio nella ditta farmaceutica che Alex conobbe la madre di Maxine, tuttavia il rapporto fu compromesso con conseguente allontanamento dall'\"intensa avversione\" del padre di Maxine che essendo ateo non vedeva di buon occhio il giovane Sanders.\nIl Sentiero della Mano Sinistra.\nDopo la Seconda guerra mondiale e l'abbandono da parte di Doreen, Alex si sent\u00ec isolato e privato della sua conoscenza occulta, perci\u00f2 decise di imboccare il \"Sentiero della Mano Sinistra\" dopo svariati lavori andati pessimamente e relazioni sessuali altalenanti con uomini e donne.\nUna delle amanti di Alex - molto legata a lui - si suicid\u00f2; la sorella Joan fu ferita accidentalmente in una sparatoria e poco dopo le venne diagnosticato un tumore terminale. Alex incolp\u00f2 s\u00e9 stesso degli avvenimenti, cos\u00ec decise di abbandonare la magia per scopi egoistici e di dedicarsi all'insegnamento a favore degli altri.\nIn questo periodo studi\u00f2 le opere di Abremelin. Apparentemente degli angeli gli dissero di cercare un lavoro come facchino e nel 1963 divenne un dipendente del \"John Rylands Library\" di Manchester dove riusc\u00ec a consultare una copia originale della Chiave di Salomone. Per sua stessa ammissione, attratto dal libro strapp\u00f2 qualche pagina con l'intento di copiarla e scoperto rischi\u00f2 la denuncia ma i bibliotecari arrivarono ad un compromesso ovvero dimenticare tutto a patto che il materiale fosse restituito integralmente.\nWicca.\nI primi contatti con la Wicca avvennero nel 1962 attraverso Patricia Crowther. Nel settembre del 1962 riusc\u00ec a convincere il \"Manchester Evening News\" a pubblicare un articolo sulla Wicca. La pubblicit\u00e0 derivante fu un deterrente per Alex che prima venne licenziato dal lavoro nella Libreria e poi allontanato dai Crowther che considerarono pericolosa la sua iniziazione.\nL'iniziazione comunque gli venne offerta da una Sacerdotessa appartenente alla Coven dei Crowther che successivamente lavor\u00f2 per parecchi anni con Maxine. Secondo delle voci di corridoio, Alex riusc\u00ec a copiare il Libro delle ombre Gardneriano in un garage mentre il resto della Coven era in casa; Maxine controbatte questa diceria, dichiarando invece che Sanders ricopi\u00f2 il Libro delle ombre secondo il metodo tradizionale dalla sua iniziatrice.\nPoco dopo entr\u00f2 a far parte di una Coven Gardneriana guidata da Pat Kopanski che si sciolse nel giro di un anno. Alex segu\u00ec moltissime Coven, una di queste lo videro come protagonista insieme ad una Sacerdotessa di nome Sylvia. Sembra che successivamente sia Sylvia che altri membri abbandonarono pacificamente la Coven lasciando ad Alex l'esclusiva amministrazione come Grande Sacerdote. In questo periodo la Coven di Alex lavor\u00f2 al 24 Egerton Road North, Chorlton-cum-Hardy, Manchester. Alex continu\u00f2 nella politica pubblicitaria, attirando i media e quindi nuovi seguaci. Dal 1965 inizi\u00f2 pi\u00f9 di 1,623 individui distribuiti in 100 Coven che lo nominarono \"Re delle Streghe\".\nTra le sue presunte gesta magiche c'\u00e8 la creazione di un \"bambino spirituale\" che divenne il suo famiglio. La nascita rientra nell'atto sacro della masturbazione, tipico della Magia Sessuale, celebrato da Alex ed un suo seguace maschio. A conclusione del rito apparve il famiglio Michael che crescendo in forma si dissolse per riapparire poco dopo in una seduta di channelling (canalizzazione) presieduta da Sanders. La forza di Michael fu probabilmente la causa che port\u00f2 Alex a comportarsi in maniera abominevole ed aggressiva, insultando addirittura i compagni. Col tempo Michael matur\u00f2 e divenne un utile famiglio volto alla guarigione e al channeling.\nUn altro famiglio molto utilizzato da Sanders fu Nick Demdike che rivel\u00f2 di essere una strega perseguitata a Lanchester nel XVII secolo - sebbene questo cognome compaia nei registri non si \u00e8 mai trovata un'esecuzione portante il nome di Nick Demdike. Comunque nel romanzo gotico \"The Lancashire Witches\" di William Harrison Ainsworth (1854) appare uno stregone del XVI secolo chiamato Nicholas Demdike.\nAgli inizi del 1968, Alex Sanders partecip\u00f2 ad altri ordini cavallereschi - che nel 1974 raggiunsero il numero di 16 e probabilmente esso aument\u00f2 prima della sua morte. Tra questi ricordiamo l'Ordine dei Cavalieri Templari, l'Ordine di San Michele, l'Ordine di San Giorgio e l'Ordine della Luna (anche conosciuto come Order of the Romaic Crescent).\nLe gesta di guarigione.\nLe sue gesta comprendono la distruzione delle verruche augurandole a qualcun altro: \"Qualcuno che \u00e8 gi\u00e0 sfigurato e marchiato da bolle possa riempirsi di verruche\". Afferm\u00f2 di aver guarito un uomo dall'eroina e una donna dalla cistite imponendo le sue mani sulla testa anche a distanza e rimuovendo il dolore. Rivel\u00f2 inoltre di aver curato una donna dal cancro rimanendo per tre giorni e tre notti in ospedale dove tenendo i piedi della donna le vers\u00f2 la sua energia guaritiva.\nHa anche dichiarato di aver comandato che una gravidanza si interrompesse e cos\u00ec \u00e8 avvenuto. Oppure che ha aiutato alcuni medici nella terapia su alcune donne, risolvendo tra l'altro i problemi di chi non poteva permettersi le parcelle degli specialisti. Una volta ha registrato una gravidanza interrotta in cui l'anima \u00e8 ritornata al Divino.\nUna delle guarigioni pi\u00f9 famose dei Sanders \u00e8 sicuramente quella che vide come protagonista la figlia Janice, nata senza liquido amniotico, con una malformazione al piede sinistro. I medici dissero che non si poteva fare nulla finch\u00e9 la bambina non avesse raggiunto l'adolescenza. Michael Sanders ebbe l'\"intuizione\" di ungere il piede malformato con olio di oliva caldo. Questo fece s\u00ec che il piede si raddrizzasse sorprendentemente. Il piede rimase dritto. Janice continu\u00f2 a camminare normalmente tranne che per un lieve zoppicamento nei periodi umidi e freddi.\nNascite, relazioni e media.\nNel corso del 1960 Alex Sanders si spos\u00f2 con Maxine Morris, una donna di religione cattolica 20 anni pi\u00f9 giovane, che in breve tempo fu iniziata all'Arte divenendo la Grande Sacerdotessa del marito. Nel 1965 venne celebrato l'Handfasting e nel 1968 si procedette anche all'unione civile. Da sposi si trasferirono in un appartamento - seminterrato - vicino a Notting Hill Gate a Londra, dove preparavano le loro Coven ed insegnavano la Stregoneria. Nello stesso anno nacque Maya, la loro primogenita.\nL'effetto che i Sanders ebbero sui mass media fu grande tanto che nel 1969 June Johns decise di scriverne una biografia - in chiave romantica - intitolata \"King of the Witches\" (Il re delle streghe) a cui segu\u00ec il film \"Legend of the Witches\" (\"La leggenda delle streghe\"). La popolarit\u00e0 scaturita da queste opere port\u00f2 i Sanders in diversi talk-show e conferenze pubbliche.\nSecondo Maxine, Alex non ha mai voluto la pubblicit\u00e0 ma semplicemente non poteva evitarla. Inoltre ha descritto un espediente in cui Alex tent\u00f2 di spostare l'attenzione su di s\u00e9 per salvare una coppia di streghe. Queste - seguaci di Alex - erano pubblicamente cristiane ma i mass media incuriositi dalla loro attivit\u00e0 cominciarono ad indagare e se ci\u00f2 veniva a sapersi sarebbe stato uno scandalo per la coppia. Cos\u00ec Alex forn\u00ec alla stampa una storia alternativa che attirasse l'attenzione su di lui ovvero un rito di resurrezione che doveva svolgersi ad Alderley Edge. Una sagoma fasciata fu analizzata da un seguace di Alex, medico di professione e venne accertato il suo reale stato di cadavere.\nSanders si fece spesso fotografare con indosso solo un perizoma, circondato da streghe nude. La spiegazione sta nel fatto che la \"Legge delle streghe\" impone che l'anziano di una Coven debba essere sempre riconosciuto e identificato dagli altri.\nAll'anteprima del \"Legend of the Witches\", Sanders incontr\u00f2 per la prima volta Stewart Farrar. Questi scriveva per il settimanale \"Reveille\" e allora stava lavorando alla storia moderna della Stregoneria, perci\u00f2 Alex rappresentava un ottimo spunto. Ad un certo punto della serata il Re delle Streghe propose a Stewart di partecipare alla prossima iniziazione in una Coven. Successivamente Stewart Farrar sar\u00e0 iniziato da Maxine Sanders in quella stessa Coven, dove incontrer\u00e0 la sua futura moglie, Janet Owen.\nUltimi anni.\nNel 1971 Alex e Maxine si separeranno, con l'accusa che la donna non riusciva a sopportare la bisessualit\u00e0 del marito. Alex si trasferisce nel Sussex mentre Maxine rimane a Londra dove continua a guidare le Coven, insegnando l'Arte ed iniziando i candidati. Nel 1971 nacque il secondo figlio, Victor. Il forte rapporto di Alex e Maxine continu\u00f2 anche dopo la separazione con molti alti e bassi fino alla morte di lui avvenuta nel 1988.\nNel 1979 Alex pubblicamente chiese scusa per gli errori passati, per le stupidaggini pubblicitarie e per le iniziazioni false esprimendo il desiderio che la Wicca un giorno dovrebbe mettere da parte le divergenze \"unendosi in amore fraterno, con davanti il volto della Signora e del Signore\" e realizzando cos\u00ec una propria dignit\u00e0 anche nel mondo esterno.\nDal 1979 ha iniziato a lavorare con Derek Taylor, un medium e psichista. Insieme hanno rafforzato e sviluppato il lavoro magico dell'Ordine dei Sanders, l\"'Ordine della Luna in Costantinopoli\", indetto da un'entit\u00e0 contattata a Londra nel 1967 che afferm\u00f2 di essere un greco discendente dalla dinastia bizantina dei Paleologi e che nomin\u00f2 Alex Gran Priore per l'Inghilterra e il Galles. I due hanno inoltre contattato moltissime entit\u00e0 celesti, spiriti fino al Demiurgo stesso. Hanno registrato svariate predizioni tra cui lo scoppio della Terza Guerra Mondiale.\nUn altro gruppo oscuro in cui Sanders fu coinvolto nel 1960 a Londra fu l\"'Ordine di Deucalione\", incentrato sulla magia atlantidea e sul contatto con gli abitanti dell'antica e perduta Atlantide, similmente a Merlino Alex fu preparato da un importante capo degli Atlantidei.\nFino al 1980 Sanders continu\u00f2 ad istruire ed iniziare svariati studenti.\nAlla vigilia di Beltane (30 aprile) del 1988, dopo un sofferto cancro ai polmoni, Alex Sanders muore. Ma anche da morto generer\u00e0 polemiche. Al suo funerale, i Sanders dichiararono che a prendere le redini della sua opera sar\u00e0 il figlio Victor, il nuovo Re delle Streghe. Secondo Maxine tuttavia il figlio rifiut\u00f2 e si trasfer\u00ec negli Stati Uniti.\nSecondo alcune stime, Alex Sanders avrebbe nella sua carriera generato un \"Consiglio degli Anziani\" pari a 100.000 membri. Tuttavia questa stima fu drasticamente ridotta e imputata come un'\"invenzione\" dei seguaci di Sanders, in quanto sembrava altamente improbabile che in Inghilterra ci fossero pi\u00f9 di 100000 streghe figuriamoci di anziani.\nLa Tradizione Alessandriana oggigiorno \u00e8 diffusa in moltissimi paesi come l'Inghilterra. Negli Stati Uniti non ha mai ottenuto il successo di quella Gardneriana, migliori risultati invece l'ha ottenuti in Canada. Molti, tra cui Stewart Farrar, hanno dichiarato che Sanders ha dato un contributo indispensabile all'Arte.\nComunicazione \"post-mortem\".\nA Lammas del 1998, dieci anni dopo la morte di Alex, la \"New England Wiccan Coven\" ha dichiarato di aver contattato lo spirito di Sanders. La comunicazione continua fino al 2000 momento in cui, secondo quanto detto dalla Coven, Alex Sanders doveva reincarnarsi in un giovane alla Vigilia di maggio negli Stati Uniti. Tuttavia il contatto continu\u00f2 fino al 2003 senza reincarnazione a quanto pare e con la postuma interruzione del collegamento.\nI messaggi rivolti a tutti i Wiccan esortavano all'amore per la Dea e all'unit\u00e0 della Wicca. Le canalizzazioni sono registrate e documentate in \"A Voice in the Forest\" di Jimahl diFiosa."}
{"id": "1251204", "revid": "339392", "url": "https://it.wikipedia.org/wiki?curid=1251204", "title": "Arcieparchia di Lattaqui\u00e9", "text": ""}
{"id": "1251206", "revid": "31886", "url": "https://it.wikipedia.org/wiki?curid=1251206", "title": "Ni\u017enekamsk", "text": "Ni\u017enekamsk (anche traslitterata come \"Nizhnekamsk\"; in tataro, \"T\u00fcb\u00e4n Kama\") \u00e8 una citt\u00e0 della Russia europea centro-orientale, situata a breve distanza dalla sponda sinistra del fiume Kama nella parte sudorientale della Repubblica Autonoma del Tatarstan; \u00e8 capoluogo del distretto di Ni\u017enekamskij.\nCitt\u00e0 recentissima, fondata appena nel 1961 attorno ad un enorme complesso petrolchimico; cinque anni pi\u00f9 tardi arriv\u00f2 lo \"status\" di citt\u00e0. Questo comparto \u00e8, ancora al giorno d'oggi, il settore trainante dell'economia cittadina.\nInfrastrutture e trasporti.\nAereo.\nLa citt\u00e0 \u00e8 facilmente raggiungibile da Mosca con i voli di linea diretti che collegano ogni giorno gli aeroporti internazionali Domodedovo e Vnukovo con l'Aeroporto di Ni\u017enekamsk."}
{"id": "1251208", "revid": "41852", "url": "https://it.wikipedia.org/wiki?curid=1251208", "title": "Eparchia di Lattaqui\u00e9", "text": ""}
{"id": "1251215", "revid": "122094554", "url": "https://it.wikipedia.org/wiki?curid=1251215", "title": "Anek Lines", "text": "L'ANEK Lines (in greco: \u0391\u03bd\u03ce\u03bd\u03c5\u03bc\u03b7 \u039d\u03b1\u03c5\u03c4\u03b9\u03bb\u03b9\u03b1\u03ba\u03ae \u0395\u03c4\u03b1\u03b9\u03c1\u03b5\u03af\u03b1 \u039a\u03c1\u03ae\u03c4\u03b7\u03c2, letteralmente: \"Societ\u00e0 Anonima di Navigazione di Creta\"), \u00e8 un'azienda di trasporto marittimo. Fu fondata con l'aiuto di azionisti cretesi e voluta fortemente dagli abitanti dell'isola per avere una propria compagnia di navigazione che li potesse unire con la Grecia continentale.\nNegli anni successivi \u00e8 riuscita a rientrare tra le pi\u00f9 importanti compagnie di navigazione della Grecia e collega il continente ellenico con Creta e con l'Italia, con l'ausilio di nove navi traghetto.\nDal 2018 l'Anek Lines ha come partner la Superfast Ferries con la quale gestisce le linee che partono da Venezia ed Ancona con la nuova Anek-Superfast."}
{"id": "1251216", "revid": "153389", "url": "https://it.wikipedia.org/wiki?curid=1251216", "title": "Kyrie Eleison", "text": ""}
{"id": "1251218", "revid": "3115", "url": "https://it.wikipedia.org/wiki?curid=1251218", "title": "Comisa", "text": "Comisa (in croato Komi\u017ea) \u00e8 un comune della Croazia sull'Isola di Lissa appartenente alla regione spalatino-dalmata. Il Comune, che comprende anche l'arcipelago di Pelagosa, contava 1.509 abitanti secondo il censimento del 2011, ma erano 2.746 nel 1982. Il villaggio di Comisa sorge ai piedi del monte Colmo o San Giorgio (\"Hum\", 585 m.).\nStoria.\nCome tutta l'isola di Lissa, Comisa fece parte per lungo tempo della Repubblica di Venezia e quindi, dopo un breve intermezzo napoleonico, dell'Impero austriaco e, dopo la prima guerra mondiale, della Jugoslavia. Durante la seconda guerra mondiale fu un comune della Provincia di Spalato, suddivisione amministrativa del Governatorato della Dalmazia, dipendente dal Regno d'Italia dal 1941 al 1943, per poi ritornare alla Jugoslavia alla fine della guerra, fino alla sua dissoluzione.\nLe isole di Pelagosa invece, gi\u00e0 parte del Regno delle Due Sicilie, appartennero all'Italia dal 1861 al 1873 sotto la provincia di Foggia, quindi furono soggette all'impero austroungarico fino alla fine della prima guerra mondiale. Passate all'Italia, fecero parte dal 1920 al 1941 della provincia di Zara e dal 1941 al 1943 della provincia di Spalato. Alla fine della seconda guerra mondiale, anch'esse passarono alla Jugoslavia.\nGeografia antropica.\nSuddivisioni amministrative.\nIl comune di Comisa \u00e8 suddiviso in 10 frazioni (\"naselja\") ed isole, di seguito elencate. Tra parentesi il nome in lingua italiana, spesso desueto.\nEconomia.\nL'economia comunale si basa essenziale sul turismo, sulle attivit\u00e0 del piccolo porto e su alcune fabbriche per la lavorazione del pesce, oltre che sulla pesca.\nMonumenti e luoghi d'interesse.\nIl villaggio di Comisa conserva un castello veneziano del 1585 che domina il porto, oltre ad alcune residenze nobiliari e varie chiesette di epoca rinascimentale. Sulla collina accanto all'abitato si trova un antico monastero benedettino, fondato nel XIII secolo, ma rifatto nel XVII secolo. Il complesso \u00e8 circondato da mura ed una torre di difesa del 1645. Al suo interno l'antica chiesa di San Nicola, patrono del villaggio.\nLa festa di San Nicola.\nOgni anno, il 6 dicembre, si festeggia a Comisa San Nicola (\"Sveti Mikula\" in croato), il patrono di viandanti, marinai e pescatori, e davanti alla chiesa parrocchiale dedicata al santo si brucia una nave offerta in sacrificio."}
{"id": "1251221", "revid": "106376", "url": "https://it.wikipedia.org/wiki?curid=1251221", "title": "Vaiano Cremasco", "text": "Vaiano Cremasco (\"Ai\u00e0\" in dialetto cremasco) \u00e8 un comune italiano di abitanti della provincia di Cremona in Lombardia.\nSituato nella bassa Pianura Padana, il paese si trova sul confine occidentale della vasta zona agricola un tempo paludosa del Moso, a meno di dieci chilometri a nord-ovest di Crema (il centro principale del Cremasco), una quindicina da Lodi e una quarantina da Milano.\nStoria.\nLe origini di Vaiano Cremasco vengono fatte risalire a un'antica stazione preistorica databile approssimativamente intorno alla met\u00e0 del II millennio a.C. Tra il 1868 e il 1896 infatti, prima e durante i lavori di scavo del Canale Vacchelli, nel suo territorio e in quello limitrofo di Palazzo Pignano furono ritrovati avanzi di palafitte lacustri o terramare e antichi manufatti (un piccolo vaso di pietra e una lancia di bronzo). Mancando testimonianze sulla continuit\u00e0 di tale insediamento, se ne ipotizza comunque una totale dipendenza dalla vicina Pieve di Palazzo Pignano, maggior centro del Cremasco prima del sorgere di Crema, documentato fin dall'epoca romana.\nLe origini del nome.\nAnche se nel 992, in una donazione del prete Pietro a favore della basilica di Sant'Ambrogio, compare il nome \"Valiano\", non \u00e8 tuttavia possibile riferire con sicurezza questo toponimo al paese cremasco.\nIl nome di Vaiano si trova con la forma \u00abVALLIANUM\u00bb nel famoso documento che enumera le localit\u00e0 dell'\u00abInsula Fulcheria\u00bb di pertinenza dell'Imperatore Federico Barbarossa. In un documento del 1192, in cui Enrico VI cede ai cremonesi i suoi diritti su Crema e sull'\u00abInsula\u00bb, \u00e8 detto \u00abVAJANUM\u00bb.\nIl significato di tale nome deriva probabilmente da un avvallamento o declivio, dalla giacitura del terreno che anticamente si abbassava verso le acque; e sta bene anche per il contrapposto \u00abMonte\u00bb, che segna il rialzo della sponda nella vicinissima localit\u00e0.\nSociet\u00e0.\nEtnie e minoranze straniere.\nAl 31 dicembre 2020 i cittadini stranieri sono . Le comunit\u00e0 nazionali numericamente significative sono:\nInfrastrutture e trasporti.\nIl territorio \u00e8 attraversato dalle seguenti strade provinciali\nAmministrazione.\nElenco dei sindaci dal 1985 ad oggi."}
{"id": "1251222", "revid": "767487", "url": "https://it.wikipedia.org/wiki?curid=1251222", "title": "Br\u00e8va e Tiv\u00e0n", "text": "Br\u00e8va e Tiv\u00e0n \u00e8 il primo album pubblicato dal cantautore comasco Davide Van De Sfroos, dopo lo scioglimento del suo precedente gruppo, i De Sfroos. Il disco, apparso nel 1999, ottenne un buon successo di pubblico e critica e gli valse il premio Tenco 1999 a Sanremo come migliore artista emergente.\nIl titolo cita i due principali venti del Lago di Como, la Breva - che generalmente spira nelle ore pomeridiane verso nord - ed il Tivano, vento mattutino che proviene invece dalla Valtellina.\nQuello del vento \u00e8 un tema ricorrente per il cantautore comasco: ad esso, alla sua libert\u00e0, \u00e8 infatti dedicata la canzone conclusiva di ogni suo album, a partire proprio da questo.\nTra i brani presenti in questo disco, si distinguono \"Il figlio del Guglielmo Tell\" (che ebbe molto successo, per ovvi motivi, anche nella vicina Svizzera di lingua italiana), \"Il duello\" (che ebbe una discreta rotazione radiofonica a scala nazionale) ed i classici da concerto \"La balera\" e \"Pul\u00e8nta e gal\u00e8na fr\u00e8gia\", quest'ultima ancor'oggi tra le canzoni pi\u00f9 apprezzate dai fan di Davide Van De Sfroos."}
{"id": "1251223", "revid": "287204", "url": "https://it.wikipedia.org/wiki?curid=1251223", "title": "Breva e tivan", "text": ""}
{"id": "1251228", "revid": "188116", "url": "https://it.wikipedia.org/wiki?curid=1251228", "title": "Castello a Mare", "text": ""}
{"id": "1251229", "revid": "767487", "url": "https://it.wikipedia.org/wiki?curid=1251229", "title": "Tarentel", "text": "Tarentel \u00e8 una band nata a San Francisco, California nel 1995. Inizialmente, la band era costituita da Danny Grody e Jefre Cantu-Ledesma. La formazione \u00e8 cambiata non poco negli anni, ed ha visto partecipare John Hughes, Trevor Montgomery, Patricia Kavanaugh, Kenseth Thibideau, Jeffrey Rosenberg, Jim Redd, Tony Cross, Steve Dye ed altri ancora.\nAttualmente la band \u00e8 costituita da Jefre Cantu-Ledesma, Danny Grody, Jim Redd e Tony Cross.\nI Tarentel iniziarono la loro attivit\u00e0 come un band post-rock, caratterizzati da brani molto lunghi e dalle sonorit\u00e0 simili a quelle di Godspeed You! Black Emperor e Mogwai. Nel tempo, tuttavia, il loro stile \u00e8 gradualmente maturato in uno pi\u00f9 povero e pi\u00f9 concentrato sull'improvvisazione, includendo generi diversi, dal noise, al drone ad elementi di psichedelico."}
{"id": "1251230", "revid": "4507", "url": "https://it.wikipedia.org/wiki?curid=1251230", "title": "Giuseppe Maria Solaro della Margherita", "text": "Biografia.\nGiovinezza.\nNato a Mondov\u00ec da Vittoria dei Cays di Nizza e dal conte Antonio Solaro della Margarita, collaboratore di Maurizio di Savoia e di Carlo Emanuele II, venne introdotto dalla famiglia negli ambienti militari, subendo per\u00f2, precocemente, gravi lutti, perdendo madre e padre in pochi anni. Rimasto solo, spos\u00f2 Antonia Lucia Morozzo, figlia di un nobiluomo, il marchese di Bianz\u00e9. \nVittorio Amedeo II di Savoia, nel 1681, redige questa patente:\ne il 27 settembre 1681 il Solaro giur\u00f2 davanti al Cavaliere di Gran Croce marchese Giambattista Buschetti.\nL'assedio di Torino.\nGiuseppe Maria della Margarita mantenne il ruolo di comandante dell'artiglieria a Torino, risultando uno dei pi\u00f9 attivi difensori della citt\u00e0 assediata nel 1706. Nell'occasione affid\u00f2 al nipote Giuseppe Amico di Castell'Alfero il compito di coordinare l\u2019attivit\u00e0 degli artiglieri con quella dei minatori e degli ingegneri.\nProfondo conoscitore della lingua e del latino, il Solaro si ciment\u00f2 pi\u00f9 volte in esperimenti letterari; quanto redasse circa l'assedio, col titolo di \"Journal Historique du Siege de la Ville et de la Citadelle de Turin l'Ann\u00e9e 1706\" rappresenta una delle pi\u00f9 fedeli testimonianze dello svolgimento dei fatti bellici e civili, ma l'autore non la riconobbe n\u00e9 la firm\u00f2 mai, anche perch\u00e9 al momento della stampa, avvenuta in Amsterdam nel 1708, il volume presentava vistosi errori non presenti nella versione manoscritta."}
{"id": "1251231", "revid": "120150614", "url": "https://it.wikipedia.org/wiki?curid=1251231", "title": "San Sebastiano (Mantegna Vienna)", "text": "San Sebastiano \u00e8 un dipinto a tempera su tavola () di Andrea Mantegna (opera firmata), databile al 1456-1457 circa e conservato nel Kunsthistorisches Museum di Vienna.\nStoria.\nL'opera \u00e8 stata datata dai vari studiosi entro un arco molto ampio, che va dagli anni cinquanta a quelli settanta e oltre del XV secolo. Le ipotesi pi\u00f9 accreditate legano per\u00f2 l'opera al periodo padovano (conclusosi nel 1460 con la partenza dell'artista per Mantova), come dimostrerebbe la complicata firma in greco, che venne verosimilmente concepita nel clima umanistico erudito di Padova. La stessa citt\u00e0 era stata investita da un'epidemia di peste nel 1456-1457 e la figura di san Sebastiano \u00e8 il pi\u00f9 diffuso protettore dalle epidemie. L'opera potrebbe quindi essere stata un segno di devozione e un ringraziamento per la fine del contagio.\nDescrizione e stile.\nSan Sebastiano \u00e8 rappresentato legato a una colonna di un monumento romano in rovina, poggiante su una piattaforma con pavimento a scacchiera, oltre la quale si apre un lontano paesaggio di sfondo. Il santo \u00e8 ritratto nudo con il solo perizoma, secondo la consuetudine del secondo Quattrocento che offriva agli artisti l'occasione di dare una talentuoso saggio di conoscenza anatomica. Il santo \u00e8 trafitto dalle frecce del martirio, che stanno conficcate nel corpo in profondit\u00e0. Il fisico del giovane \u00e8 asciutto e somigliante ad una statua greca. Un tipico confronto \u00e8 con l'analogo \"San Sebastiano\" di Parigi, pi\u00f9 grande e probabilmente successivo (di alcuni anni o anche, se legato al matrimonio di Chiara Gonzaga come si crede, databile al 1481), con un'impostazione generale simile, ma alcune differenze nell'atteggiamento del santo (pi\u00f9 contorto nella tavola viennese) e nell'uso del colore (pi\u00f9 morbido e sfumato nella tavola parigina).\nSul pilastro a destra del santo corre una scritta in greco (\"\", \"Opera di Andrea\") che attribuisce la paternit\u00e0 dell'opera al Mantegna. Nella citt\u00e0 sullo sfondo \u00e8 forse riconoscibile Verona, citt\u00e0 alla quale rimanda anche la curiosa presenza di una nube a forma di cavaliere in alto a sinistra, legata alla leggenda di re Teodorico, descritta sui rilievi della basilica di San Zeno a Verona. L'estraneit\u00e0 di Teodorico con la storia di san Sebastiano ha fatto pensare che si potesse anche trattare di un accenno a un cavaliere dell'Apocalisse, come simbolo della peste contro cui san Sebastiano veniva implorato.\nLa scena \u00e8 corredata da vari frammenti di sculture e architetture in rovina, ben compatibili con la cultura epigrafica padovana, con una somiglianza tra alcuni dettagli architettonici con quelli della \"Circoncisione\" del \"Trittico degli Uffizi\", in particolare il pilastro e la sua decorazione a candelabre."}
{"id": "1251233", "revid": "35813", "url": "https://it.wikipedia.org/wiki?curid=1251233", "title": "Joseph G\u00f6bbels", "text": ""}
{"id": "1251235", "revid": "1573940", "url": "https://it.wikipedia.org/wiki?curid=1251235", "title": "Chiesa di San Jacopo (Gallicano)", "text": "La chiesa di San Jacopo \u00e8 un edificio sacro che si trova in via Bertini a Gallicano.\nStoria e descrizione.\nCostruita probabilmente nel XII secolo \u00e8 formata da un'unica navata conclusa da un'abside semicircolare occultata all'esterno dal basamento della torre e da altri edifici adiacenti. La facciata \u00e8 decorata con un motivo ad arcatelle pensili. Il fianco sinistro dell'edificio conserva parte delle monofore originarie, oltre a un piccolo portale tamponato della stessa epoca.\nAll'interno l'edificio conserva opere d'arte di notevole valore: una pala con la \"Madonna con Bambino tra angeli e santi\" di scuola robbiana, un gruppo ligneo trecentesco raffigurante la \"Madonna con il Bambino\", dell'ambito di Tino di Camaino, una statua in legno con la \"Madonna di Loreto\" ascrivibile al XVII secolo."}
{"id": "1251236", "revid": "35813", "url": "https://it.wikipedia.org/wiki?curid=1251236", "title": "Josef G\u00f6bbels", "text": ""}
{"id": "1251237", "revid": "35813", "url": "https://it.wikipedia.org/wiki?curid=1251237", "title": "Josef Goebbels", "text": ""}
{"id": "1251241", "revid": "116944", "url": "https://it.wikipedia.org/wiki?curid=1251241", "title": "Aristides Sousa Mendes", "text": ""}
{"id": "1251243", "revid": "35813", "url": "https://it.wikipedia.org/wiki?curid=1251243", "title": "Paul Joseph Goebbels", "text": ""}
{"id": "1251245", "revid": "110157", "url": "https://it.wikipedia.org/wiki?curid=1251245", "title": "Web of Spider-Man", "text": "Web of Spider-Man \u00e8 il nome di due diverse pubblicazioni a fumetti dedicate all'Uomo Ragno pubblicata dalla Marvel Comics. La prima ha esordito in edicola il 10 aprile 1985 e si \u00e8 conclusa nell'ottobre 1995 dopo 129 numeri mentre la seconda \u00e8 stata pubblicata per dodici numeri fra il 2009 e il 2010. La serie vede il ritorno del simbiota alieno che si impossessa del costume dell'Uomo Ragno.\nStoria editoriale.\nEdizione americana.\nPrima serie.\nLa prima serie \u00e8 iniziata nell'ottobre 1985 e si \u00e8 conclusa dopo 129 numeri, nell'ottobre 1995.\nIl primo numero della serie \u00e8 stato realizzato da Louise Simonson ai testi e da Greg La Rocque ai disegni con copertina si Charles Vess.\nLa collana ha avuto anche 10 albi supplementari annuali, i cosiddetti \"Annual\", dal 1985 al 1994.\nSeconda serie.\nLa seconda serie \u00e8 stata pubblicata per dodici numeri fra il 2009 e il 2010. Nasce come rivista antologica che prende il posto della serie \"Amazing Spider-Man Family\"con storie inizialmente scritte da J. M. DeMatteis. Ha ospitato inoltre le storie di Spider-Girl scritte da Tom DeFalco e disegnate da Ron Frenz dopo aver esordito sulla serie The Spectacular Spider-Girl. La serie si \u00e8 conclusa nel novembre 2010 dopo 12 numeri.\nEdizione italiana.\nIn Italia la serie venne pubblicata parzialmente all'interno della collana Uomo Ragno dedicata al personaggio dall'editore Star Comics a partire dal n\u00b055 del 1990 e nella collana Uomo Ragno Deluxe edito dalla Marvel Italia"}
{"id": "1251249", "revid": "1305772", "url": "https://it.wikipedia.org/wiki?curid=1251249", "title": "Vergoraz", "text": "Vergoraz o Vergorazzo (in croato \"Vrgorac\") \u00e8 un comune di 6.572 abitanti della Croazia appartenente alla regione spalatino-dalmata.\nGeografia fisica.\nLa alture principali sono il Veliki \u0160ibenik (1314 m) e il monte San Rocco (\"Sv. Rok\") (1063 m).\nStoria.\nAbitata in antichit\u00e0 dalla trib\u00f9 illirica dei Daorsi, venne soggiogata dai Romani nel II secolo a.C.\nLa Dalmazia a nord del Narenta, dopo la caduta dell'Impero romano d'Occidente, e la parentesi del Regno ostrogoto, a seguito della guerra gotica (553) promossa dall'imperatore Giustiniano I entr\u00f2 a far parte dei domini bizantini.\nTra il 614 e il 615 inizi\u00f2 l'invasione \u00e0vara che raggiunse la costa della Dalmazia. L'imperatore Eraclio chiese aiuto contro di loro ai Serbi bianchi della Lusazia che nell'anno 630 occuparono le terre invase dagli Avari, liberandole. Come ricompensa, Eraclio permise ai Serbi di instaurare principati autonomi governati da un principe (in serbo \"\u017eupan\", \u0436\u0443\u043f\u0430\u043d), comunque, sotto la sovranit\u00e0 bizantina.\nIl distretto di Vergoraz fece quindi parte del principato di Pagania.\nNel 1080 pass\u00f2 in dominio al Regno d'Ungheria; il territorio venne nuovamente occupato dai Serbi nel 1305 e poi, nel 1324, pervenne ai Bosniaci.\nNel 1463, assieme al resto del Regno di Bosnia, fu sottomessa dalle truppe ottomane che lo sottomisero al Principato di Zaclumia.\nScacciati i Turchi nel 1685 da parte dei territoriali di Vergoraz, capitanati dal montenegrino Rado Mileti\u0107, nel 1694 il paese ed altre localit\u00e0 fino al Narenta si dedicarono a Venezia la quale per\u00f2 fu costretta a combattere strenuamente per mantenerne il possesso. \nDopo la pace di Carlowitz del 1699, e con i confini segnati nel 1701 secondo la linea Grimani, Vergoraz rimase in possesso dei Veneziani.\nCaduta la Serenissima, con la pace di Presburgo segu\u00ec il destino degli ex possedimenti veneziani entrando per un breve periodo nel Regno d\u2019Italia napoleonico.\nCol trattato di Sch\u00f6nbrunn del 1809 entr\u00f2 a far parte delle Province Illiriche per entrare poi in mano austriaca col congresso di Vienna nel 1815 nel Regno di Dalmazia.\nDopo la prima guerra mondiale, entr\u00f2 a far parte del neo costituito Regno dei Serbi, Croati e Sloveni.\nDopo la seconda guerra mondiale fece parte della Repubblica Socialista di Croazia; nell'ambito della Repubblica Socialista Federativa di Jugoslavia; dal 1991 fa parte della Croazia.\nGeografia antropica.\nLocalit\u00e0.\nIl comune di Vergoraz \u00e8 diviso in 25 insediamenti (\"naselja\") di seguito elencati. Tra parentesi il nome in lingua italiana."}
{"id": "1251253", "revid": "189130", "url": "https://it.wikipedia.org/wiki?curid=1251253", "title": "Intellisense", "text": ""}
{"id": "1251257", "revid": "124826526", "url": "https://it.wikipedia.org/wiki?curid=1251257", "title": "Candy Samples", "text": "Biografia.\nNata a Lincoln, si trasfer\u00ec negli anni sessanta in California, vedova e con un figlio a carico mantenuto dall'assegno dei servizi sociali. L\u00ec inizi\u00f2 la carriera di danzatrice. Un giorno fu notata a Marina del Rey da un fotografo professionista che la convinse a posare nuda come modella, e dopo due settimane lei accett\u00f2; scopr\u00ec cos\u00ec di trovarsi a suo agio senza vestiti e inizi\u00f2 la sua carriera nel porno-soft.\nGrazie alle misure del suo seno (122\u00a0cm, doppia D), si impose ben presto nell'industria cinematografica per adulti, al pari di altre attrici della sua generazione come Marilyn Chambers, Seka, Kay Parker e Uschi Digard. Agli inizi di carriera gir\u00f2 pochi \"film hard\"; si specializz\u00f2 in tale filone superati i 40 anni, a partire dagli anni ottanta.\nAgli stessi anni risalgono alcuni cortometraggi di lotta femminile in chiave sexy girati per case specializzate come Triumph Studios e California Supreme - Bellstone."}
{"id": "1251258", "revid": "89808", "url": "https://it.wikipedia.org/wiki?curid=1251258", "title": "Giacomo &quot;Ciccio&quot; Valenti", "text": ""}
{"id": "1251263", "revid": "125123041", "url": "https://it.wikipedia.org/wiki?curid=1251263", "title": "Verlicca", "text": "Verlicca (in croato \"Vrlika\") \u00e8 una citt\u00e0 di 2.159 abitanti della Croazia, appartenente alla regione spalatino-dalmata.\nStoria.\nDurante la guerra per l'indipendenza della Croazia, Verlicca venne occupata dalle milizie serbe della Krajina e dall'Armata Popolare Jugoslava, all'arrivo delle quali gli abitanti di etnia croata abbandonarono in massa la citt\u00e0. Dopo l\"'Operazione Tempesta\" (in croato \"Oluja\") del 1995, i croati riconquistarono la citt\u00e0 e furono quindi gli abitanti serbi ad abbandonare la zona.\nI patroni della citt\u00e0 sono San Filippo apostolo e San Giacomo il Minore (3 maggio).\nSociet\u00e0.\nEtnie e minoranze straniere.\nSecondo il censimento del 2001 nel comune di Verlicca si contano 2.705 abitanti (959 nel paese), di cui il 92% sono croati; gli altri 8% appartengono a minoranze.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Verlicca \u00e8 drasticamente diminuita in seguito agli esodi che hanno seguito la prima e la seconda guerra mondiale.\nVerlicca fino all'inizio del XX secolo, come gi\u00e0 accennato, ospitava nuclei italiani derivati da quelle famiglie venete che l'amministrazione della Repubblica di Venezia invi\u00f2 qui come militari, architetti ed esponenti dell'amministrazione pubblica a controllare le frontiere con lo stato Ottomano. Un esponente di questa comunit\u00e0 fu il senatore Alessandro Dudan, autonomista e irredentista italiano in Dalmazia ed esponente del Partito Autonomista Dalmato (fine XIX-inizi XX Secolo).\nGeografia antropica.\n\u00c8 situata nell'entroterra dalmata (\"Dalmatinska zagora\") a circa da Spalato.\nI centri abitati pi\u00f9 importanti nelle vicinanze di Verlicca sono: Signo, Dernis e Tenin.\nLocalit\u00e0.\nLa citt\u00e0 di Verlicca \u00e8 suddivisa in nove frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "1251266", "revid": "63756", "url": "https://it.wikipedia.org/wiki?curid=1251266", "title": "Tiberium", "text": ""}
{"id": "1251267", "revid": "1543377", "url": "https://it.wikipedia.org/wiki?curid=1251267", "title": "Stadio olimpico Atahualpa", "text": "Lo stadio olimpico Atahualpa () \u00e8 un impianto sportivo della citt\u00e0 di Quito (Ecuador). \nInaugurato nel 1951, \u00e8 stato sede di alcune partite della Copa Am\u00e9rica del 1975, 1979 e 1983. All'inizio del XXI secolo fu rimodernato e venne costruita una pista d'atletica. Dal quel momento divenne lo stadio privilegiato della nazionale ecuadoriana di calcio, che ha disputato in questo impianto la maggior parte delle partite valide per le qualificazioni mondiali, complice anche l'altitudine alla quale si trova (2800 m.s.l.m.), che crea parecchie difficolt\u00e0 ai giocatori avversari non abituati a giocare in condizioni di aria rarefatta. \nUbicazione e struttura.\nDedicato ad Atahualpa (1502-1533), ultimo sovrano dell'Impero Inca, lo stadio sorge nel quartiere di El Bat\u00e1n, nella periferia settentrionale di Quito.\nL'Ol\u00edmpico Atahualpa \u00e8, per capacit\u00e0, il quinto stadio dell'Ecuador e il secondo di Quito (dopo l\"'Estadio de Liga Deportiva Universitaria\", potendo ospitare circa 35.000 spettatori (numero aumentato provvisoriamente a 45.000 in occasione della Copa Am\u00e9rica 1993).\nL'impianto ha forma ellittica e le tribune sono divise in 6 settori: \"General Nor Occidental\", \"General Nor Oriental\", \"General Sur\", \"Preferencia\", \"Tribuna\" e \"Palcos\".\nUso.\nL'Ol\u00edmpico Atahualpa \u00e8 destinato principalmente ad ospitare partite di calcio: oltre ad essere la sede abituale delle gare interne della nazionale ecuadoriana, \u00e8 anche utilizzato per le gare del campionato nazionale dai locali club calcistici del Deportivo Quito, del Nacional e dell'Universidad Cat\u00f3lica.\nStoria.\nEdificato nel 1951, fu inaugurato il 25 novembre di quell'anno con un quadrangolare amichevole cui presero parte due squadre ecuadoriane (il R\u00edo Guayas e una selezione di calciatori pichinchani) e due colombiane (il Boca Juniors de Cali e il C\u00facuta Deportivo): il torneo, messo a dura prova dal maltempo, fu vinto dal C\u00facuta.\nDopo aver sofferto per anni la \"concorrenza\" degli impianti di Guayaquil (prima del George Capwell, poi del Modelo), fu scelto per la prima volta dalla nazionale ecuadoriana per ospitare una gara ufficiale in occasione delle qualificazioni ai mondiali di Germania Ovest 1974: era il 1\u00ba luglio 1973 e la \"Tricolor\" usc\u00ec battuta 1-2 dall'Uruguay di Luis Cubilla.\nDa quel momento si intensific\u00f2 la pratica, da parte della nazionale ecuadoriana, di scegliere l'Ol\u00edmpico Atahualpa come sede delle proprie sfide interne per le qualificazioni ai mondiali. Dopo aver ospitato ben 6 delle 9 gare interne per le partite di qualificazione a Francia '98, l'impianto fu dichiarato \"la casa de la Selecci\u00f3n Ecuatoriana de F\u00fatbol\". Durante le qualificazioni a Giappone-Corea del Sud 2002 la \"Tricolor\" disput\u00f2 qui 7 gare su 9 e al termine delle eliminatorie colse la sua prima storica qualificazione alla rassegna iridata.Infine, in occasione delle eliminatorie per Germania 2006, l'Ecuador gioc\u00f2 qui addirittura 9 volte su 9: anche in questo caso il cammino fu suggellato con la qualificazione al mondiale (dove, oltretutto, la \"Tricolor\" giunse brillantemente fino agli ottavi di finale).\nGrandi eventi ospitati.\nNonostante fosse gi\u00e0 stato edificato da 8 anni, quando nel 1959 l'Ecuador ospit\u00f2, per la seconda volta nella sua storia, la Copa Am\u00e9rica (nella seconda delle due edizioni svoltesi quell'anno), l'Ol\u00edmpico Atahualpa non venne scelto per ospitare alcuna gara dell'evento. La formula dell'epoca, un unico girone all'italiana cui prendevano parte tutte le squadre in lizza, faceva s\u00ec che sovente l'intero calendario si svolgesse in un unico stadio: accadde anche in quel caso, quando tutte le partite si disputarono all'Estadio Modelo di Guayaquil, costruito appositamente per la manifestazione continentale.\nSar\u00e0 solo nel 1975 che l'Ol\u00edmpico Atahualpa potr\u00e0, seppur limitatamente a una sola partita, ospitare la Copa Am\u00e9rica. Accadde il 27 luglio di quell'anno, quando il torneo continentale sudamericano and\u00f2 per la prima volta in scena senza Paese organizzatore. L'Ecuador disput\u00f2 a Quito una partita del primo turno, quella contro la Colombia, valevole per il gruppo C: la gara non ebbe storia e i \"Cafeteros\", futuri finalisti, strapazzarono la \"Tricolor\" con un netto 3-1.\nQuattro anni dopo, nell'edizione 1983, l'Ol\u00edmpico Atahualpa ospit\u00f2 ambedue le gare interne del primo turno dell'Ecuador: il 29 agosto il Paraguay (di l\u00ec a meno di 4 mesi campione) sconfisse 2-1 la \"Tricolor\", che per\u00f2 si rifece una settimana dopo contro il ben pi\u00f9 quotato Uruguay, superato con lo stesso punteggio.\nNell'edizione 1983, infine, l'Ol\u00edmpico Atahualpa fu ancora teatro delle gare interne della \"Tricolor\" al primo turno. Nella partita contro Argentina e Brasile, l'Ecuador fu battuto di misura (0-1) dalla \"Sele\u00e7\u00e3o\" prossima finalista e seppe rimontare due gol ai biancocelesti futuri campioni del mondo, ottenendo un 2-2.\nDieci anni dopo l'Ecuador torn\u00f2 ad ospitare la Copa Am\u00e9rica. Pur avendo edificato per l'occasione l'enorme ed avveniristico Estadio Monumental Isidro Romero Carbo a Guayaquil (destinato ad ospitare anche la finalissima), il comitato organizzatore del torneo design\u00f2 l'Ol\u00edmpico Atahualpa quale sede di ben 7 partite, incluse tutte quelle dell'Ecuador padrone di casa. Nella sua \"tana\" di Quito, l'Ecuador vinse nettamente il gruppo A (3 vittorie su 3, contro Venezuela, USA e Uruguay) e ai quarti si impose con un netto 3-0 sul Paraguay. In semifinale, tuttavia, il Messico si dimostr\u00f2 di un gradino superiore, imponendosi sulla \"Tricolor\" per 2-0. Fu l'ultima gara dell'Ecuador in quell'edizione all'Ol\u00edmpico Atahualpa, poich\u00e9 la nazionale di casa avrebbe giocato (e perso 0-1 contro la Colombia) la finale per il terzo posto all'Estadio Reales Tamarindos di Portoviejo.\nNegli anni a seguire non sono mancati altri grandi eventi nell'impianto di Quito. Nel 1995 furono qui di scena alcune delle gare del \"Mondiale di calcio under 17\", mentre dal 4 al 25 marzo 2007 si sono giocate tutte le gare del Campionato Sudamericano under 17, valevole per la qualificazione ai mondiali in programma dal 18 agosto al 9 settembre in Corea del Sud.\nControversie sull'altitudine.\nI 2850 m s.l.m. a cui sorge Quito hanno generato, da parte di molti club e nazionali di Paesi stranieri, proteste legate a presunti vantaggi che l'altitudine recherebbe ai giocatori ecuadoriani scegliendo l'Ol\u00edmpico Atahualpa. Proteste del genere, che hanno riguardato anche la Colombia (a proposito dell'Estadio Nemesio Camacho El Camp\u00edn di Bogot\u00e0, posto a 2640\u00a0m s.l.m.) e soprattutto la Bolivia (riguardo all'Estadio Hernando Siles di La Paz, a oltre 3600\u00a0m s.l.m.), hanno indotto la FIFA, nel maggio del 2007, a vietare la disputa di gare ufficiali ad oltre 2500 metri.\nIl 27 giugno, tuttavia, il massimo organo calcistico mondiale \u00e8 tornato sulla propria decisione, aumentando a 3000 il limite massimo e permettendo cos\u00ec all'Ecuador di continuare a giocare le proprie partite interne all'Ol\u00edmpico Atahualpa."}
{"id": "1251270", "revid": "14214", "url": "https://it.wikipedia.org/wiki?curid=1251270", "title": "TeamOrigin", "text": ""}
{"id": "1251272", "revid": "121484291", "url": "https://it.wikipedia.org/wiki?curid=1251272", "title": "Sacra Parentela", "text": "Il tema religioso della Sacra Parentela (o della \"Discendenza di Sant'Anna\", o anche della \"Genealogia della Vergine\") si svilupp\u00f2 come risposta al cosiddetto problema dei \"Fratelli di Ges\u00f9\", connesso alla interpretazione dei passi evangelici nei quali si parla appunto dei \"fratelli\" di Cristo. Con la grande diffusione che, tra il XV secolo e la prima met\u00e0 del XVI secolo, ebbe il culto di Sant'Anna, la rappresentazione della sua famiglia estesa divenne un tema iconografico abbondantemente trattato nell'arte sacra, soprattutto in area nordica. \nIl \"trinubium Annae\".\nIl dibattito sul significato dei passi evangelici in cui si parla di personaggi ai quali \u00e8 riservato l'appellativo di \"fratelli di Ges\u00f9\" si svilupp\u00f2 precocemente nella storia della chiesa cristiana e si collega alla discussione sul dogma della verginit\u00e0 di Maria.\nSan Gerolamo, in polemica con altre tesi che si rifacevano al \"protovangelo di Giacomo\", afferm\u00f2 che i cosiddetti fratelli debbano in realt\u00e0 intendersi come \"cugini\" di Ges\u00f9, tenendo conto del fatto che il termine fratello, in ebraico, poteva estendersi appunto ai cugini primi.\nLa soluzione del problema riportata dalla Legenda Aurea (soluzione che fu successivamente abrogata dal Concilio di Trento) fa riferimento al cosiddetto \"trinubium Annae\". Secondo tale versione Sant'Anna, rimasta vedova di Gioacchino, avrebbe celebrato un secondo matrimonio andando in moglie, secondo i costumi del tempo, al fratello di Gioacchino, Cleofe, poi - nuovamente vedova \u2013 un terzo matrimonio con un secondo fratello di Gioacchino, Salome.\nSempre secondo quanto narra la Legenda Aurea, da ciascuno dei tre matrimoni Anna ebbe una figlia e, a ciascuna figlia, venne imposto il nome di Maria.\nLa prima Maria (la Madonna) spos\u00f2 Giuseppe ed ebbe un unico figlio (concepito non carnalmente), Ges\u00f9. La seconda Maria (Maria Cleofe) ebbe dal suo sposo Alfeo quattro figli (Giacomo il Minore, Giuseppe il Giusto, Simone e Giuda Taddeo). La terza Maria (Salome) gener\u00f2 dal suo sposo Zebedeo due figli (Giacomo il Maggiore e Giovanni l'evangelista).\nIn tal modo, ben cinque apostoli su dodici, sarebbero da considerare cugini primi di Ges\u00f9, e due delle Marie citate dai Vangeli sarebbero sorelle della Vergine, tutte e tre figlie di Anna.\nIl tema iconografico della \"Sacra Parentela\".\nNel corso del XV secolo il culto di Sant'Anna (patrona delle madri di famiglia e delle vedove, invocata nei parti difficili e contro la sterilit\u00e0) crebbe impetuosamente.\nNell'arte sacra numerosi furono i temi iconografici volti a celebrare la santa, a cominciare dalla celebre raffigurazione, molto diffusa in Italia, della cosiddetta \"Sant'Anna metterza\" (\"metterza\" deriva dalla tradizione toscana e sta per l'espressione \"mi \u00e8 terza\", con la quale si specifica il rango della santa che viene per terza, subito dopo il Bambino e la Madonna).\nTra le raffigurazioni che trovarono notevole popolarit\u00e0, soprattutto nel Nord Europa, va senz'altro menzionata quella della \"Sacra Parentela\", basata sulla raffigurazione della famiglia estesa, connessa ai tre matrimoni di Sant'Anna e delle relative discendenze, cos\u00ec come esse sono narrate dalla Legenda Aurea, libro a quel tempo molto diffuso.\nTra gli esempi pi\u00f9 notevoli dal punto di vista artistico, in area fiamminga, troviamo il pannello centrale del trittico realizzato da Quentin Massys per la Confraternita di Sant'Anna a Lovanio, conservato ora a Bruxelles nei Mus\u00e9es royaux des Beaux-Arts \nNella tavola di Massys il gruppo familiare vede al centro la Madonna e Sant'Anna, sedute l'una accanto all'altra e intente a vezzeggiare il Bambino, mentre, ai loro lati, sedute un po' pi\u00f9 in basso, stanno rispettivamente Maria Cleofe con i suoi quattro figli (il pi\u00f9 piccolo dei quali, curiosamente, \u00e8 ritratto mentre si diletta a guardare un manoscritto miniato con le storie di Re Davide) e Maria Salom\u00e8 con i suoi due pargoletti. Al di l\u00e0 di una balaustra, stanno i componenti maschili del gruppo, Gioacchino, primo sposo di Sant'Anna, e i suoi tre generi: Giuseppe, Alfeo e Zebedeo.\nLa iconografia della \"Sacra Parentela\" (in tedesco \"Heilige Sippe\") trov\u00f2 forse la sua massima diffusione in alcune regioni tedesche. Tra i dipinti realizzati da artisti di area germanica spicca la quieta e gioviale rappresentazione del gruppo familiare che occupa i tre pannelli del \"Torgau Altar\" realizzato nel 1509 da Lucas Cranach, conservato allo St\u00e4delsches Kunstinstitut di Francoforte .\nTra le raffigurazioni di gusto ancora decisamente gotico merita una citazione quella dovuta al Meister des Ortenberger Altars. L'artista di Magonza amplia, oltre alla stretta \"Discendenza di Sant'Anna\" sopra citata, le figure che compaiono nel ritratto (riconosciamo ad esempio Santa Elisabetta, cugina di Maria con in braccio suo figlio, San Giovanni Battista); attraverso la preminenza di figure femminili attorniate dai loro bambini la tavola esalta il ruolo della madre educatrice. Ad Anna, intenta a leggere un libro sacro, si riserva con evidenza il ruolo preminente di figura educatrice, ruolo che si estende all'intera famiglia.\nSi tratta di una connotazione iconografica che si ritrova con grande frequenza nella rappresentazione della Sacra Parentela\nTra i numerosi altri esemplari che si sono conservati possiamo menzionare il trittico del cosiddetto \"Meister des Heilige Sippe\" nel Wallraf-Richartz-Museum a Colonia ; poi la predella di un anonimo maestro dell'Alto Reno alla Staatlike Kunsthalle di Karlsruhe, nella quale si esprime in particolare il gusto ritrattistico verso i bambini ; poi ancora le interpretazioni della \"Sacra Parentela\" date da Derick Baegert, una delle quali \u00e8 dipinta nella tavola di sinistra dell\"'altare della Propsteikirche St. Johannes Baptist\" a Dortmund (tavola di grande impegno didattico, con i suoi 25 personaggi corrispondenti, anche in questo caso, a una visione allargata della \"Sacra Parentela\", ognuno dei quali \u00e8 opportunamente contraddistinto dal proprio nome).\nOltre che attraverso dipinti, il tema iconografico della Sacra Parentela \u00e8 espresso in sculture lignee policrome che componevano altrettanti \"Fl\u00fcgelaltar\" dedicati a Sant'Anna . Notevole \u00e8, tra le altre, quella intagliata da Hans Thomann conservata al Bode-Museum di Berlino.\nTra le incisioni dedicate al tema si deve menzionare almeno quella realizzata nel 1511 da Albrecht D\u00fcrer , opera in cui solo la presenza di due \"angeli musicanti\" che contrastano col volto severo dei personaggi maschili, ci porta a pensare che si tratti di una rappresentazione sacra.\nIn Italia troviamo rappresentazioni della Sacra Parentela in Trentino-Alto Adige, regione in cui, nei secoli XV e XVI fu rilevantissima l'influenza dell'arte germanica. Notevole \u00e8, ad esempio, la tavola centrale del \"fl\u00fcgelaltar\" conservato nel Museo Diocesano di Trento, opera di ignoto artista gotico, in cui la figura della donatrice trova spazio nella scena gi\u00e0 affollata dai numerosi personaggi della \"Sacra Parentela\".\nSingolare \u00e8 la attenzione riservata alla iconografia della \"Genealogia della Vergine\" dal pittore astigiano Gandolfino da Roreto documentato tra il 1493 e il 1518, influenzato dapprima dalla scuola ligure e provenzale, poi da quella cremonese.\nNel catalogo delle opere che gli sono state assegnate compaiono ben cinque raffigurazioni della \"Sacra Parentela\"; in esse la posizione \"in verticale\" di Sant'Anna, della Madonna e del Bambino riflette abbastanza da vicino l'iconografia della \"Sant'Anna metterza\".\nOltre alle opere di Gandolfino, troviamo nel contesto del Rinascimento italiano un'altra raffigurazione della \"Sacra Parentela\" assai prossima per stile a quella del pittore astigiano. Si tratta di una tavola del 1513 firmata dal pittore pavese Lorenzo Fasolo, conservata al Museo del Louvre.\nCollegamenti esterni.\n "}
{"id": "1251281", "revid": "120639889", "url": "https://it.wikipedia.org/wiki?curid=1251281", "title": "Rifugio Gualtiero Laeng", "text": "Il rifugio Gualtiero Laeng \u00e8 un rifugio situato nel comune di Borno, in val Camonica, alle pendici del Pizzo Camino, a 1.760\u00a0m s.l.m.\nStoria.\nIl rifugio \u00e8 dedicato a Gualtiero Laeng (Walther Laeng, Brescia, 10 maggio 1888 \u2013 Brescia, 24 dicembre 1968), alpinista e storico italiano che nel 1909 segnal\u00f2 per la prima volta ufficialmente l'esistenza delle incisioni rupestri della Valcamonica al Comitato per la protezione dei monumenti.\n\u00c8 uno degli unici due rifugi gestiti nel gruppo del Pizzo Camino (l'altro \u00e8 il rifugio San Fermo, situato anch'esso in territorio comunale di Borno ma sul versante opposto della montagna).\nPrima della seconda guerra mondiale in questo luogo esisteva gi\u00e0 un rifugio alpino, il rifugio Coppellotti, che venne distrutto dai tedeschi per ritorsione in seguito ad una imboscata dei partigiani della bergamasca 1944.\nCaratteristiche e informazioni.\nIl rifugio \u00e8 di propriet\u00e0 della sezione di Cedegolo del Club Alpino Italiano, ma \u00e8 attualmente gestito dai volontari dell'Operazione Mato Grosso, un'associazione no-profit che utilizza a scopo benefico i proventi dell'esercizio di questo ed altri rifugi.\n\u00c8 aperto al pubblico da inizio luglio sino a tutto il mese di agosto. In giugno e settembre \u00e8 aperto nei fine settimana. Il rifugio offre la possibilit\u00e0 di pernottamento sino a un massimo di 16 posti letto.\nNei periodi di chiusura \u00e8 possibile comunque usufruire del locale invernale annesso al rifugio, dotato per\u00f2 di soli 5 posti letto e provvisto di coperte.\nAccessi.\nIl rifugio si raggiunge esclusivamente a piedi, lungo sentieri comunque ben segnalati e alla portata di tutti gli escursionisti. Dal centro di Borno si percorre la strada comunale in direzione del lago di Lova (questo tratto \u00e8 praticabile anche in fuoristrada), dopodich\u00e9, al bivio poco prima del lago, si prende la strada sterrata (coincidente con il segnavia 82). Superato il limite del bosco si prende il sentiero 82/a che in breve conduce al rifugio.\nIn alternativa \u00e8 possibile giungere al rifugio da Villa (frazione di Lozio), percorrendo inizialmente la strada forestale che inizia in corrispondenza del parcheggio situato nel centro abitato, e una volta raggiunti i ruderi di \"Onder\" (1405\u00a0m) un ripido sentiero che passa la \"Malga Varicla\" (1606\u00a0m)."}
{"id": "1251288", "revid": "1568601", "url": "https://it.wikipedia.org/wiki?curid=1251288", "title": "Vallericcia", "text": "Vallericcia \u00e8 una vallata sita ai piedi della cittadina laziale di Ariccia, nel cui territorio comunale ricade, in Provincia di Roma ai Castelli Romani.\nLa valle \u00e8 stata originata da un antico bacino lacustre formatosi con le vicende del Vulcano Laziale e poi prosciugato in et\u00e0 romana e medioevale.\nA Vallericcia si trovano i resti della citt\u00e0 latina di Aricia. La valle nel punto pi\u00f9 stretto \u00e8 anche attraversata dal famoso Ponte di Ariccia.\nTra i reperti citiamo la via Appia Antica, che sale verso Colle Pardo, un mansio e l'ingresso/uscita dell'emissario del lago di Nemi.\nAll'interno di Parco Chigi vi \u00e8 l'originale pietra miliare XVI presa lungo la via Appia Antica altezza Vallericcia."}
{"id": "1251289", "revid": "1272592", "url": "https://it.wikipedia.org/wiki?curid=1251289", "title": "Chiesa di Santa Maria (Gallicano)", "text": "La chiesa di Santa Maria \u00e8 un edificio sacro che si trova a Gallicano.\nVari elementi in pietra scolpita con motivi decorativi di tipo geometrizzante reimpiegati in occasione di un restauro, probabilmente quello del 1763, anno che compare inciso su una pietra parimenti inserita nel paramento murario, \u00e8 quanto resta dell'edificio originario. L'interno, a una navata e con soffitto a capriate, appare restaurato in un recente passato e una decorazione essenziale orna la zona del sottotetto e il catino absidale dove, entro una nicchia, \u00e8 collocata una statua della \"Madonna col Bambino\".\nFa parte dell'arredo della chiesa un dipinto su tela di fine Seicento, d'autore toscano, con la \"Madonna col Bambino che abbatte il demonio alla presenza di San Frediano e di San Bernardino\"."}
{"id": "1251296", "revid": "125874364", "url": "https://it.wikipedia.org/wiki?curid=1251296", "title": "Francesco Carlo d'Asburgo-Lorena", "text": "Biografia.\nNato a Vienna presso il Palazzo di Sch\u00f6nbrunn, il 17 dicembre 1802, Francesco Carlo d'Asburgo era il figlio secondogenito dell'imperatore Francesco II d'Asburgo-Lorena (che dal 1806 decadr\u00e0 da tale titolo con la soppressione del Sacro Romano Impero e la fondazione dell'Impero austriaco) e della sua seconda moglie, Maria Teresa di Borbone-Napoli, figlia di re Ferdinando I delle Due Sicilie e di Maria Carolina d'Asburgo-Lorena, figlia a sua volta della grande imperatrice Maria Teresa d'Austria.\nFrancesco Carlo crebbe con la coscienza di un secondogenito e quindi con l'idea che difficilmente sarebbe salito al trono, coltivando quindi numerose passioni anche al di fuori della corte austriaca. Molto interessato all'arte e al teatro, divenne abile cacciatore, arte che praticher\u00e0 con sempre crescente assiduit\u00e0 soprattutto dopo l'ascesa al trono del figlio. Francesco Carlo non aveva ambizioni di potere e non si era mai interessato di politica, ma venne costretto a governare al posto del fratello, Ferdinando I (il quale era mentalmente ritardato), insieme con un consiglio di reggenza composto da ministri di Stato e da suo zio Luigi d'Asburgo-Lorena, nel periodo tra il 1835 e il 1848. Allo scoppio dei moti rivoluzionari del 1848, suo fratello Ferdinando I decise di rinunciare al trono e abdic\u00f2 il 2 dicembre.\nFrancesco Carlo era il suo erede al trono ma, , rinunci\u00f2 ai suoi diritti di successione al trono e cedette tale onore a suo figlio maggiore Francesco Giuseppe, appena diciottenne, che divenne cos\u00ec imperatore. Dopo l'ascesa al trono del figlio, Francesco Carlo partecip\u00f2 sporadicamente alla vita di corte, apparendo in poche occasioni formali, preferendo godersi il suo status di privato cittadino, recandosi spesso nel \"Salzkammergut\" per cacciare o al Prater per cavalcate o lunghe passeggiate. Durante i periodi di residenza estiva al palazzo di Bad Ischl, s'interess\u00f2 moltissimo al locale teatro, ormai ridotto in rovina, e provvide a farlo restaurare e a utilizzarlo come teatro per s\u00e9 e per i suoi amici, fatto che lo rese estremamente popolare nella cittadina austriaca.\nFrancesco Carlo mor\u00ec a Vienna nel 1878, sei anni dopo la morte della moglie, e venne sepolto nella Cripta Imperiale (anche detta \"Kapuzinergruft\", la Cripta dei Cappuccini). Francesco Carlo fu l'ultimo degli Asburgo le cui viscere siano state sepolte nella Cripta Ducale nella Cattedrale di Santo Stefano e il cui cuore nella Herzgruft nella Chiesa agostiniana, secondo un secolare rito familiare.\nMatrimonio e figli.\nIl 4 novembre 1824, Francesco Carlo spos\u00f2 la principessa Sofia di Baviera, figlia di re Massimiliano I di Baviera e della sua seconda moglie, Carolina di Baden.\nLa coppia ebbe sei figli:"}
{"id": "1251297", "revid": "547034", "url": "https://it.wikipedia.org/wiki?curid=1251297", "title": "Tiberio Timperi", "text": "Biografia.\nLa sua carriera inizia nel 1977, a Radio Mare Cesenatico. Dal 1977 al 1983 \u00e8 al microfono di diverse emittenti private radiofoniche tra cui Punto Radio (Firenze) e Radio Centro Suono (Roma). Sempre negli stessi anni \u00e8 tra gli animatori di uno dei primi network radiofonici nazionali \"Radio In\" e della syndication \"Top Italia Radio\". Tra il 1983 e il 1987 conduce la trasmissione radiofonica \"D.J. Jolly\" di Raistereouno, Radio Due \"Hit Parade\", RaistereoDue \"FM Musica\". \u00c8 presente tra il pubblico nella puntata di \"Discoring\" del 3 gennaio 1982. Nel 1986 debutta in televisione alla conduzione del tg dell'emittente romana Tele Regione. In seguito si trasferisce a Telemontecarlo. Nell'emittente monegasca diventa giornalista professionista. Come anchor man, \u00e8 al timone dell'edizione della notte del telegiornale conducendo, in parallelo, trasmissioni di approfondimento medico (\"Quando c'\u00e8 la salute\"), scientifico (\"Galileo\") e la rubrica motori.\nTra gli speciali del tg, quello dedicato alla Guerra del Golfo. Nel 1991 passa a Mediaset (all'epoca Fininvest), dove lavora al \"TG4\" e a \"Studio Aperto\"; successivamente, alla carriera giornalistica affianca quella di conduttore di trasmissioni di intrattenimento: conduce su Canale 5 il game show \"Lingo\", \"Buonasera con\" su Rete 4 al fianco di Amanda Lear e \"Cuori d'oro\" insieme ad Enrica Bonaccorti. Nel 1997 Timperi ritorna alla Rai: per 14 anni (tranne solo nell'edizione 2004-2005) conduce, con vari partner, gli show del fine settimana di Rai 2 \"Mezzogiorno in famiglia\" e \"Mattina in famiglia.\" Nel 2001 ha inoltre condotto, assieme ad Ela Weber e a Daniela Battizzocco, il programma estivo di Rai 1 \"Sette per uno\". La passione per la radio lo porta in RAI nel 1998 alla conduzione de \"Il buongiorno\" su Radio2, nel 2005 \"Sabato sport\" su Radio1 e nel 2007 \"Lasciamoci cos\u00ec\", sempre su Radio1, infine \"Il grano e il oglio\" nel 2009 di nuovo su Radio1, con la sigla \"Ho rimasto\", canzone di Don Backy del 1963. Nella stagione 2007-2008 \u00e8 stato conduttore e autore di \"Prima di tutti\", magazine quotidiano in onda su R101, radio del gruppo Mondadori. Al suo attivo le collaborazioni con Ruoteclassiche (Domus) Autooggi (Mondadori), Gente Motori (Rusconi-Hachette), Diva e Donna, Visto. Come attore, Timperi ha recitato nel film \"Le faremo tanto male\" (1998), nel cortometraggio \"Toilette\" (1999), nella soap opera \"Ricominciare\" (2000-2001) e nelle serie televisive \"Amiche\" (2004) ed \"Incantesimo\" (2005).\nHa partecipato come protagonista di puntata nella serie televisiva \"La squadra\", \"Un posto al sole\" e nel ruolo di se stesso in \"Un medico in famiglia\". Nel 2004 scrive il libro \"Ci avete fatto caso?\" per la Eri. Nel 2008, \"Amarsi sempre! Sposarsi?\" con M. Sabatini, edito dalla Armando Curcio Editore. Due anni dopo, per la Longanesi, il romanzo \"Nei tuoi occhi di bambino\". Nel 2009 torna a condurre, dopo dieci anni di assenza, \"Il lotto alle otto\" su Rai 2 insieme a Stefania Orlando. A partire dal 10 settembre 2011 \u00e8 in onda con \"Unomattina in famiglia\" (programma nato dall'incrocio tra \"Unomattina\" e \"Mattina in famiglia\") su Rai 1 insieme a varie partner nel corso delle molteplici edizioni. Dal 2 gennaio 2012 al 17 febbraio 2012 ha sostituito Veronica Maya (assente perch\u00e9 incinta) alla conduzione del tribunale \"Verdetto finale\" nel primo pomeriggio di Rai 1 (14.10-15.15) facendo il record di ascolti. Il 7 febbraio 2012 ha condotto su Rai 1 la puntata pilota del nuovo programma di prima serata intitolato \"Socrate - Il merito in tv\". Dal novembre 2012 al marzo 2014, Timperi \u00e8 autore e conduttore del rotocalco cinematografico di Rai Premium \"Attori e divi italiani\". Dal 30 aprile 2014 fino al termine della stagione (30 maggio 2014), Timperi ritorna alla conduzione di \"Verdetto finale\" subentrando ancora una volta a Veronica Maya: nonostante le insistenze della dirigenza delle reti RAI, Timperi rifiuta (per evitare di trascurare suo figlio) di condurre l'edizione 2014-2015 del tribunale (che quindi \u00e8 passata a Monica Leofreddi) preferendo quindi condurre solamente la nuova stagione di \"Unomattina in famiglia\". Nella stagione 2015-2016 conduce su Raiuno \"Sabato In\" con Ingrid Muccitelli. Nel 2016 ritorna su Radio 2 per condurre Hitstory, con la collaborazione del critico musicale Dario Salvatori. Nel luglio 2017, sempre su Rai Radio 2, conduce la versione estiva di \"Radio 2 Come Voi\" insieme ad Angela Rafanelli. Da settembre 2018 conduce \"La vita in diretta\" al posto di Marco Liorni, coadiuvato da Francesca Fialdini. Per la prima volta dopo cinque edizioni, gli ascolti tornano ad essere in crescita, sia lui che la Fialdini non verranno confermati nella stagione successiva. Da settembre 2019 Timperi ritorna alla conduzione di \"Unomattina in famiglia\", insieme a Monica Setta.\nControversie.\nNel 1998 ha ricevuto, da parte dell'Ordine dei Giornalisti del Lazio, la sanzione di un anno di sospensione per aver partecipato a pubblicit\u00e0 commerciale, attivit\u00e0 vietata dal codice deontologico. Nel 2009 ha ricevuto la sanzione della radiazione dall'Ordine professionale per aver nuovamente partecipato ad una pubblicit\u00e0 come testimonial. Contro tale decisione ha presentato ricorso, che \u00e8 stato accolto reintegrandolo nell'albo dei giornalisti.\nIl 18 ottobre del 2014, in una puntata di \"Uno Mattina in famiglia\" viene mandato per errore in onda, per ben due volte, un lancio registrato in cui il conduttore, dopo aver sbagliato l'annuncio di un ospite, sbatte la mano sul tavolo e pronuncia a bassa voce un\u2019imprecazione, per la quale si scus\u00f2 il giorno successivo. Quattro anni dopo, una sentenza definitiva del Tar del Lazio condanna la Rai al pagamento di una multa di 25.000 euro per la violazione dell'art. 34 del decreto legislativo 31 luglio 2005 n. 177 in relazione alle disposizioni del Codice di Autoregolamentazione TV e Minori."}
{"id": "1251298", "revid": "254059", "url": "https://it.wikipedia.org/wiki?curid=1251298", "title": "Andrea Navagero", "text": "Biografia.\nNato in una famiglia agiata e nobile, segu\u00ec i suoi studi a Padova ed ebbe come docenti Sabellico, Musuro ed il Pomponazzi. A Venezia collabor\u00f2 con Aldo Manuzio, per conto del quale si dedic\u00f2 all'edizione di testi classici in latino. \nNel 1516 fu nominato custode della biblioteca di San Marco, mentre letterariamente continu\u00f2 la \"Storia di Venezia\" iniziata dal Sabellico (e in seguito terminata da Pietro Bembo). Il fatto che non interpell\u00f2 mai Marin Sanuto, grande storico e cronista suo contemporaneo, per quest'opera che fu commissionata al Navagero dal Senato e per la quale Sanudo il giovane avrebbe sicuramente apportato qualche cosa di positivo e prezioso, caus\u00f2 a quest'ultimo una forte delusione. \nFu poi nominato ambasciatore dapprima a Madrid e successivamente in Francia, presso Francesco I.\nScrisse anche in volgare, ma l'importanza di questi testi ha un carattere prevalentemente storico. Sono fra queste opere le cinque missive inviate al Ramusio ed alcune note sul suo soggiorno in Spagna. Ma la sua fama \u00e8 dovuta alle liriche latine, raccolte nel \"Lusus, in Carmina quinque illustrium poetarum\" (1548) nelle quali narr\u00f2 nella forma di scenette idilliche. Fra le altre opere figurano degli epigrammi e delle egloghe.\nPer conto della Repubblica di Venezia compose orazioni funebri per la Regina di Cipro Caterina Cornaro (1510), per Bartolomeo d'Alviano (1515) e per il doge Leonardo Loredan (1521).\nNel 1779 Nicol\u00f2 Erizzo, Ambasciatore della Serenissima, fece erigere una statua (la n. 43) in Prato della Valle a ricordo del Navagero."}
{"id": "1251299", "revid": "300067", "url": "https://it.wikipedia.org/wiki?curid=1251299", "title": "Allan Ray", "text": "Alto 1,88\u00a0m per 86\u00a0kg, giocava nel ruolo di guardia; \u00e8 il fratello di Kendrick Ray, a sua volta cestista.\nHa giocato al college insieme a Randy Foye nella Villanova University. Da professionista ha iniziato la sua carriera nei Boston Celtics. Nell'estate del 2007 i Celtics, inaspettatamente, non gli hanno rinnovato il contratto, e Ray \u00e8 stato messo sotto contratto dalla Virtus Roma.\nCarriera.\nCollege.\nHa giocato per quattro anni a Villanova University, assieme a Randy Foye, Jason Fraser e Curtis Sumpter, tutti reclutati da coach Jay Wright. Ray e Foye hanno raggiunto il traguardo degli Elite Eight del 2006 NCAA Tournament, giocando un attacco con quattro guardie e un pivot.\nNonostante la sua carriera collegiale sia stata costellata di infortuni, nulla gli ha impedito di segnare pi\u00f9 di punti con la maglia dei Wildcats. Alla partita d'esordio ha segnato 16 punti contro Marquette. Al secondo anno ha avuto 17,3 punti di media a gara. Nel terzo anno, Ray \u00e8 stato nominato nella seconda squadra All Big East ed \u00e8 stato il primo dei Wildcats con una media di 16,2. In quell'anno, con Villanova sono arrivati tra le prime 16 squadre del torneo NCAA perdendo di un punto contro i futuri campioni: Carolina del Nord. Nell'ultimo anno ha giocato la sua migliore stagione con 19,1 di media a gara, ed \u00e8 stato nominato per vari trofei individuali. L'unica nota stonata l'ha avuta quando nelle ultime due gare del torneo NCAA ha segnato solamente 20 punti con 8 su 34 dal campo.\nRay \u00e8 noto per un incidente avvenuto durante la semifinale del torneo della Big East del 2006 quando Carl Krauser di Pittsburgh lo ha colpito con una ditata involontaria nell'occhio destro facendogli perdere momentaneamente la vista e facendo temere un infortunio gravissimo. Dal replay, oggi un filmato molto visto sul web, sembrava che il bulbo oculare colpito protundesse fuori dalla sede: fortunatamente l'effetto era semplicemente dovuto al fatto che la palpebra fosse finita dietro l'occhio lasciandolo per qualche istante del tutto scoperto. Meno di una settimana dopo l'incidente, Ray \u00e8 tornato in campo in una partita del Torneo NCAA finendo come migliore realizzatore della propria squadra.\nNBA.\nNonostante si fosse dichiarato eleggibile, Ray non \u00e8 stato scelto da nessuna franchigia al draft NBA 2006, con grande sorpresa di numerosi fan e scout NBA.\nIl 6 luglio 2006 \u00e8 stato messo sotto contratto dai Boston Celtics, con cui ha inizialmente disputato 25 partite prima di essere girato agli Austin Toros, formazione appartenente alla lega di sviluppo D-League: qui rimane per\u00f2 il tempo di giocare 2 gare poich\u00e9 i Celtics lo richiamano, complici anche gli infortuni ad altri giocatori del roster.\nIn totale con i biancoverdi di Boston \u00e8 partito 5 volte da titolare, segnando 6,2 punti di media nei 15,1 minuti a sua disposizione, con un massimo personale di 22 punti toccato in due occasioni (ad Atlanta il 15 gennaio 2007 e a Indianapolis il 7 aprile 2007).\nSerie A.\nNell'estate 2007 \u00e8 stato messo sotto contratto dalla Virtus Roma per due anni (stagioni 2007-08 e 2008-09).\nNelle prime quattro gare, di cui due in quintetto base, ha avuto 11,3 punti di media, anche in Italia si \u00e8 infortunato a causa di una microfrattura al piede, la cui sosta, gli impedisce di raggiungere una forma ottimale. Chiude anzitempo la stagione con 13,4 punti di media in 20 partite di campionato con il 44,3 da tre punti (47/106), 3,8 rimbalzi e 2,2 assist in 25,7 minuti di impiego.\nDopo la rescissione consensuale del rapporto con la Lottomatica Roma il 16 gennaio 2009 sigla un contratto sino al termine della stagione 2008-09 con la Carife Ferrara, matricola della Serie A italiana, contribuendo non poco ad assicurarne la salvezza e arrivando a sfiorare i play off.\nNell'estate del 2010 dopo essersi sottoposto ad accurate visite mediche firma un contratto con la Sutor Montegranaro. Il 7 novembre del 2010 nella trasferta di Cremona si infortuna alla caviglia dopo appena 4 minuti di gioco evidenziando per l'ennesima volta la sua fragilit\u00e0 fisica.\nIl 28 novembre del 2010 rientra in campo dopo l'infortunio e disputa un'ottima gara risultando decisivo nella vittoria di Montegranaro contro l'Armani Jeans Milano."}
{"id": "1251300", "revid": "889336", "url": "https://it.wikipedia.org/wiki?curid=1251300", "title": "Nicolas Mahut", "text": "Nel 2021 viene votato, insieme allo storico compagno di gioco Herbert, come coppia preferita dai fan.\nCarriera.\nMahut \u00e8 professionista dal 2000, entrando per la prima volta nei primi 100 del ranking ATP nel 2003. Nel 2007 ha ottenuto buoni risultati battendo Rafael Nadal e Ivan Ljubi\u010di\u0107, conquistando cos\u00ec la prima finale importante contro Andy Roddick in Gran Bretagna al Queen's Club Championship, a Londra. \u00c8 stato sconfitto, ma le sue buone prestazioni gli hanno consentito comunque di risalire parecchie posizioni nel ranking. Nel giugno del 2013 vince il TOPSHELF Open conquistando il suo primo titolo ATP in carriera. Il mese dopo vince il suo secondo titolo a Newport battendo in finale Lleyton Hewitt. Bissa il successo al TOPSHELF Open nel 2015, confermandosi un giocatore temibile sui campi in erba. Rivince infine il torneo nel 2016, anno in cui raggiunge anche gli ottavi di finale al Torneo di Wimbledon 2016 e si porta al trentasettesimo posto, suo best ranking. Tuttavia, superati i trent'anni, coglie i pi\u00f9 grandi successi soprattutto nel doppio: in coppia con Pierre-Hugues Herbert vince infatti gli US Open 2015, il Torneo di Wimbledon 2016, l'Open di Francia 2018 e gli Australian Open 2019, completando cos\u00ec il career grand slam, trionfando poi anche all'Open di Francia 2021 dopo un 2020 sottotono. Nel 2016 diventa inoltre per la prima volta numero 1 del mondo di doppio e nel 2019 vince con Herbert anche le ATP Finals, successo replicato nel 2021. In singolo, al contrario, dal 2017 in poi manifesta un vistoso calo di rendimento e comincia a dedicarsi di meno alla disciplina (non mancano comunque alcuni lampi, come la vittoria contro Wawrinka al torneo del Queens 2019).\nCaratteristiche tecniche.\nGiocatore dotato di grande tocco e sensibilit\u00e0, Mahut \u00e8 un tennista che si trova pi\u00f9 a suo agio sulle superfici veloci (e in particolare l'erba), dove il suo tennis, fatto di frequenti discese a rete e basato sull'attacco, risulta pi\u00f9 efficace. Uno degli ultimi a praticare il Serve &amp; volley, nonostante buoni colpi da fondo campo il suo tennis risulta quindi molto pi\u00f9 adatto al doppio che al singolo, come testimoniano i numerosi successi ottenuti nella specialit\u00e0. Gioca il rovescio a una mano.\nIl match pi\u00f9 lungo della storia del tennis.\n\u00c8 famoso anche per aver giocato e perso contro John Isner il match pi\u00f9 lungo della storia del tennis: iniziato il 22 giugno 2010, l'incontro \u00e8 terminato due giorni dopo con la vittoria di Isner 70-68 al quinto set, dopo pi\u00f9 di 11 ore di gioco. Il match ha superato tutti i record per numero di game, di ace conseguiti e di tempo giocato.\nVita privata.\nHa un figlio, Natanael, nato dal suo matrimonio con la connazionale Virginie."}
{"id": "1251301", "revid": "1573940", "url": "https://it.wikipedia.org/wiki?curid=1251301", "title": "Chiesa di Sant'Andrea Apostolo (Giuncugnano)", "text": "La chiesa di Sant'Andrea Apostolo \u00e8 un edificio sacro che si trova in localit\u00e0 Magliano in Garfagnana in provincia di Lucca.\nStoria e descrizione.\nLa vicenda costruttiva dell'edificio, iniziata nel XII secolo, si prolunga fino ai giorni nostri, coinvolgendo anche la facciata. L'interno, a croce greca e con volta a padiglione, era stato completamente modificato nel corso del Settecento, epoca cui appartengono il fonte battesimale, gli altari e la decorazione del soffitto, eseguita da Giuseppe Morelli nel 1739, in cui \u00e8 raffigurato il \"Martirio di Sant'Andrea\" e i \"Quattro Evangelisti\"."}
{"id": "1251307", "revid": "1305772", "url": "https://it.wikipedia.org/wiki?curid=1251307", "title": "Presentazione al Tempio (Mantegna)", "text": "La Presentazione al Tempio \u00e8 un dipinto, tempera su tavola (68,9x86,3 cm), di Andrea Mantegna, databile al 1455 circa e conservato nella Gem\u00e4ldegalerie di Berlino.\nStoria.\nL'opera \u00e8 di datazione incerta, ma comunque collocabile nell'attivit\u00e0 giovanile dell'artista a Padova. Le ipotesi oscillano tra il 1453, anno del matrimonio di Mantegna con Nicolosia Bellini, sorella di Giovanni, e il 1460, anno della partenza per Mantova, lo stesso cui viene fatta risalire la \"Presentazione al Tempio\" di Giovanni, esplicitamente derivata da questa. Con le due tavole dell\"'Orazione nell'orto\", le due \"Presentazioni\" sono il principale teatro di confronto tra i due artisti.\nDescrizione e stile.\nLa scena \u00e8 ambientata entro una cornice marmorea su cui i personaggi si appoggiano, creando un filtro tra spazio reale e spazio dipinto che viene illusoriamente superato. Il cuscino su cui poggiano i piedi del Bambino sembra \"uscire\" dal dipinto stesso.\nIn primo piano, Maria tiene in braccio il figlio in fasce mentre un anziano sacerdote barbuto (il vecchio Simeone) si avvicina a loro. Al centro, leggermente in secondo piano e quasi in penombra, appare Giuseppe, ritratto frontalmente. I personaggi sacri sono dotati di aureola. Ai lati si trovano due spettatori senza aureola, che sono stati identificati come l'autoritratto di Mantegna e la moglie dell'artista, Nicolosia Bellini. \nLa composizione sembra la trasposizione pittorica di un bassorilievo, con una cromia ridotta che fa sembrare i personaggi come solide sculture di roccia. Le figure, nonostante lo spazio angusto, si sfiorano appena e sembrano monumentalmente isolate nella loro dignit\u00e0 superiore."}
{"id": "1251308", "revid": "13833", "url": "https://it.wikipedia.org/wiki?curid=1251308", "title": "Acad\u00e9mia de Bellas Artes de San Fernando di Madrid", "text": ""}
{"id": "1251314", "revid": "189072", "url": "https://it.wikipedia.org/wiki?curid=1251314", "title": "Coro Polifonico Ruda", "text": ""}
{"id": "1251316", "revid": "1573940", "url": "https://it.wikipedia.org/wiki?curid=1251316", "title": "Chiesa di Sant'Antonino Martire (Giuncugnano)", "text": "La chiesa di Sant'Antonino Martire \u00e8 un edificio sacro che si trova in localit\u00e0 Varliano a Giuncugnano, nel comune di Sillano Giuncugnano.\nStoria e descrizione.\nLa tipologia estremamente semplice della chiesa, in pietra, rende difficile una sua collocazione cronologica precisa; la data 1757 che compare sul portale sta ad indicare comunque una fase di lavori di restauro che si ripetono all'interno nel secolo successivo con la decorazione delle pareti e del soffitto (\"Spirito Santo\", \"I Quattro Evangelisti\"). Dietro l'altare maggiore si trova una tela con \"Madonna in trono e santi\", datata 1663, di pittore lucchese d'ambito mannucciano; su uno laterale \"Il Volto Santo fra Santi\", sempre di mano lucchese ma dell'Ottocento."}
{"id": "1251323", "revid": "775372", "url": "https://it.wikipedia.org/wiki?curid=1251323", "title": "Colpo di Stato del 18 fruttidoro", "text": " \nIl colpo di Stato del 18 fruttidoro anno V (4 settembre 1797) fu un colpo di Stato organizzato, sotto il Direttorio, da tre direttori (Barras, Reubell e La Reveilli\u00e8re-L\u00e9peaux) sostenuti dall'esercito, contro la maggioranza moderata e realista del Consiglio dei Cinquecento e del Consiglio degli Anziani.\nAntefatti.\nLa lunga caduta dei Giacobini.\nDopo la caduta di Robespierre, il 9 termidoro (27 luglio 1794) e la fine del Terrore, il principale pericolo alla stabilit\u00e0 politica (ed alla stessa esistenza in vita dei deputati moderati) era rappresentato dall'eventuale reazione montagnarda e giacobina, che si concretizz\u00f2 nelle due grandi insurrezioni del 12 germinale e 1 pratile (1\u00ba aprile e 20 maggio 1795) alla cui repressione diedero un contributo decisivo i realisti e le loro sezioni armate di Parigi. Dopo di che la alleanza fra repubblicani e realisti si distese nel resto della Francia, con la repressione impropriamente ricordata come il \"Terrore bianco\".\nIl primo tentativo realista.\nLa definitiva repressione dei montagnardi, d'altra parte, rese i termidoriani infine liberi dalla necessit\u00e0 di assicurarsi l'alleanza con i realisti, dei quali temevano, anzi, la grande forza elettorale. Questi erano sicuramente maggioranza nel Paese, ancorch\u00e9 non nell'esercito ed alla Convenzione: ci\u00f2 che indusse alla approvazione del famigerato Decreto dei due terzi che negava di fatto ai realisti la possibilit\u00e0 di assicurarsi democraticamente la maggioranza parlamentare nelle elezioni generali programmate per il 12 ottobre.\nIl partito monarchico reag\u00ec con la fallimentare insurrezione del 13 vendemmiaio (5 ottobre 1795), segnata dal grande massacro, nel centro di Parigi, delle milizie legittimiste ribelli, operato dall'esercito fedele alla convenzione termidoriana.\nGrosso modo in questo periodo il Club di Clichy venne abbandonato dai membri pi\u00f9 repubblicani, i quali si riallinearono dietro le posizioni del Barras e del Direttorio a maggioranza repubblicana. Ci\u00f2 nonostante il Club sopravvisse al divieto generale, istituito dal Direttorio, di costituire club, probabilmente poich\u00e9 la repressione anti-monarchica fu, a parte la giornata campale, relativamente blanda.\nLa ripresa realista.\nIl breve avvicinamento dei repubblicani moderati (detti \"termidoriani\") ai giacobini ebbe, tuttavia, vita breve, concludendosi con la grande paura scatenata dall'ultimo tentativo giacobino, quello del Gracco Babeuf e la sua famosa congiura degli Eguali\nLa congiura degli Eguali fece s\u00ec che la situazione tornasse a rovesciarsi a favore di un rinnovato accordo con i monarchici. Questi, organizzati attorno al Club di Clichy poterono registrare una grande vittoria alle elezioni dell'aprile-maggio 1797 per il rinnovo di un terzo della camera, con relativa conquista della maggioranza al Consiglio degli Anziani ed a quello dei Cinquecento. Fecero approvare leggi quali l'abolizione delle norme contro gli \"\u00e9migr\u00e9s\" ed i \"preti refrattari\" e riuscirono, nel giugno 1797, ad imporre la nomina nel Direttorio del de Barth\u00e9lemy.\nLa reazione dei repubblicani.\nL'appoggio dell'esercito ai repubblicani.\nLa situazione cominci\u00f2 a precipitare verso agosto 1797, allorch\u00e9 il Direttorio, messo alle strette, si prepar\u00f2 a reagire avvicinando a Parigi l'armata di Sambre e Mosa (\"Sambre-et-Meuse\"), forte di 80.000 uomini comandati dal decisamente repubblicano Hoche (gi\u00e0 vincitore della seconda guerra di Vandea e massacratore dei superstiti arresisi al Quiberon).\nDei cinque componenti del Direttorio due (Reubell e La Reveilli\u00e8re-L\u00e9peaux) erano decisamente repubblicani, due (de Barth\u00e9lemy ed il Carnot, grande generale e gi\u00e0 fiero giacobino) erano realisti, mentre il quinto, Barras, aveva lungamente oscillato. Egli era tuttavia assai vicino al generale Bonaparte, che gi\u00e0 aveva concluso la parte pi\u00f9 impegnativa della brillantissima Campagna d'Italia (che si sarebbe conclusa, di l\u00ec a poco, il 17 ottobre 1797, con il Trattato di Campoformio). Sia Barras che Napoleone dovevano farsi perdonare la repressione del 13 vendemmiaio e comunque ben poco avrebbero avuto da guadagnare, rispetto a quanto gi\u00e0 non avessero, da una svolta realista a Parigi.\nL\"'affaire d'Antraigues\".\nIn questo contesto al Bonaparte \u00abcapit\u00f2\u00bb di intercettare un agente realista, tale conte d'Antraigues, in possesso di documenti concernenti una cospirazione realista, incluso il tradimento del Pichegru.\nChe essi fossero o meno veri, certo \u00e8 che Vaublanc, l'ammiraglio Villaret de Joyeuse ed altri \"clichiens\" organizzarono effettivamente per il 4 settembre un nuovo colpo di Stato. Il piano era semplice: Vaublanc avrebbe tenuto un discorso al Consiglio dei Cinquecento, esigendo la messa sotto accusa dei tre direttori repubblicani. Contemporaneamente Pichegru, alla testa della guardia del Corpo legislativo, avrebbe proceduto al loro arresto.\nIl colpo di Stato.\nL'arresto dei capi realisti.\nL'azione, se mai fu veramente organizzata, era tuttavia tardiva. Il Bonaparte aveva gi\u00e0 fatto giungere a Parigi il generale Augereau, distaccato dall'armata d'Italia, per assumervi il comando delle truppe. Ci\u00f2 consent\u00ec ai triumviri, preavvertiti delle mosse dei militari, di prevenire i \"Clichiens\" (moderati o, come si diceva, cripto-realisti) facendone arrestare i capi: il membro del Direttorio de Barth\u00e9lemy, il generale Pichegru, il generale Willot, un certo numero di deputati e giornalisti. All'alba, mentre Augereau faceva occupare dalle truppe il centro di Parigi, venivano affissi migliaia di manifesti che rivelavano parte del contenuto delle carte attribuite al d'Antraigues e proclamavano il tradimento del Pichegru.\nLa repressione.\nIn seguito i due direttori realisti de Barth\u00e9lemy e Carnot (che fugg\u00ec, prima in Svizzera, poi a Norimberga) vennero destituiti. Il repubblicano moderato Tronson, Willot, de Barth\u00e9lemy, Pichegru, Marbois, La Rue, Ramel rinchiusi nella prigione del Tempio e, insieme ad un discreto numero di altri deputati, giornalisti e preti (sessantuno in totale), comandato alla deportazione in Guyana, nella cittadina costiera di Sinnamary, con decreto del 19 fruttidoro (5 settembre). Le elezioni di ben 49 dipartimenti furono annullate. Boissy d'Anglas fu rinchiuso sull'isola di Ol\u00e9ron, Imbert-Colom\u00e8s esiliato, Henry-Larivi\u00e8re, colpito da decreto di deportazione, fugg\u00ec all'estero. Dopo di che, con decine dei membri pi\u00f9 autorevoli in prigione o deportati in Guyana, il Club di Clichy venne sciolto d'imperio.\nRispetto al 13 vendemmiaio insomma mancarono gli scontri di strada ma la repressione politica fu decisamente pi\u00f9 feroce."}
{"id": "1251327", "revid": "124627283", "url": "https://it.wikipedia.org/wiki?curid=1251327", "title": "Pieve di San Lorenzo (Minucciano)", "text": "La pieve di San Lorenzo, nota anche come pieve di San Lorenzo di Vinacciara \u00e8 una pieve di Minucciano, situata nella frazione di Pieve San Lorenzo, in provincia di Lucca. La pieve viene anche detta \"dei Gragnanesi\", perch\u00e9 era sotto il protettorato dei potenti signori di Gragnana, che esercitavano il loro potere sui territori di Lucca e di Massa in Lunigiana.. \n&lt;br&gt;Pregevole esempio di architettura romanica, ha mantenuto l'originale aspetto interno, completamente in pietra. Contiene opere d'arte locale.\nStoria.\nLe prime informazioni sulla pieve si hanno nell'anno 1148, quando in una Bolla di Papa Eugenio III si fa riferimento all'edificio sacro, che probabilmente era stato eretto sopra un edificio medievale preesistente.\nNell'anno 1547 i territori della pieve passano dalla Repubblica di Lucca al Ducato di Modena, ma rimangono isolati dalle zone limitrofe, che tra il 1468 e il 1502 erano state annesse al Granducato di Toscana. \nNel Seicento, dopo un terremoto che danneggia l'abside e alcune parti interne, la chiesa viene restaurata e viene ricostruita la torre campanaria, ancora oggi presente, la cui base era gi\u00e0 stata edificata nel Trecento. Un altro terremoto del 1837, inoltre, caus\u00f2 il crollo di parte della struttura della pieve, che non fu pi\u00f9 ripristinata, neppure quando, in seguito a un nuovo sisma nell'anno 1920, si resero necessari lavori di rifacimento delle murature e il restauro del coronamento al secondo piano. Ad oggi, pertanto, la chiesa appare pi\u00f9 bassa di quanto lo fosse in passato.\nStruttura e opere.\nL'esterno della chiesa presenta una facciata a salienti in blocchi di pietra, decorata da un portale aggiunto nel XVII secolo e, pi\u00f9 in alto, da una bifora che illumina l'interno. Al culmine della facciata \u00e8 una croce lucifera ricavata nel suo spessore. &lt;br&gt;Il portale, decorato sugli stipiti da una ricca decorazione a tralci e fiori, reca sull'architrave una lunetta, contenente una lastra marmorea con la rappresentazione del \"Martirio di San Lorenzo\", realizzata e apposta nel 196o'interno della pieve si sviluppa su una pianta senza transetto, a tre navate separate da due colonnati in pietra, con capitelli cubici ad angoli smussati. La navata centrale \u00e8 chiusa sul fondo da un'abside semicircolare nella quale si aprono tre alte finestre. \nSopra le arcate dei due colonnati, nel cleristorio, sono poste due fasce opposte di monofore. Conclude l'interno una copertura con capriate in legno, a vista. L'aspetto generale \u00e8 ancora quello originale romanico. \nFra i vari affreschi che decorano la chiesa spicca quello del \"Martirio di Santo Stefano\", dove oltre alla sua figura compare sullo sfondo quella dell'edificio stesso, che appare pi\u00f9 alto di quello attuale a causa del terremoto dell'anno 1837 responsabile del crollo di parte della struttura. \nPregevole, inoltre, \u00e8 l'altare monolitico in arenaria.\nSul retro \u00e8 posto il campanile in pietra a base ottagonale, con due ordini di monofore."}
{"id": "1251332", "revid": "125597922", "url": "https://it.wikipedia.org/wiki?curid=1251332", "title": "Hotchkiss Gr\u00e9goire", "text": "La Gr\u00e9goire era un'autovettura di fascia alta prodotta tra il 1950 e il 1953 dalla Casa automobilistica francese Hotchkiss.\nProfilo.\nLa Hotchkiss produsse automobili dal 1904 al 1954. Durante il suo periodo pi\u00f9 fortunato, durato circa quindici anni dal 1925 al 1940, il suo abile slogan commerciale fu: \"Le juste milieu\" ovvero \"Il giusto medio di gamma\". In realt\u00e0 le sue automobili erano costose e ben rifinite, si rivolgevano infatti a una clientela tradizionale di notabili borghesi, essendo costruite con criteri e tecniche molto conservatori. Telaio a longheroni e traverse in acciaio, carrozzeria separata con elementi di sostegno dei pannelli in legno di frassino, robusti motori a corsa lunga a quattro o sei cilindri in linea. Innovazioni come frenatura idraulica, sospensione anteriore a ruote indipendenti e sistema di riscaldamento abitacolo furono introdotte con circospezione solo alla fine degli anni trenta.\nAll'indomani della seconda guerra mondiale, le finanze della Hotchkiss erano ai minimi termini, la clientela per le auto di lusso alquanto ridotta e le possibilit\u00e0 di rinnovamento degli impianti e dei macchinari negli stabilimenti di Saint-Denis limitate o inesistenti. Fu cos\u00ec che si dovette riutilizzare tutta la tecnologia ormai obsoleta dei telai anteguerra, con solo modesti aggiornamenti stilistici di carrozzeria, per allestire una gamma che appariva datata in partenza. Tuttavia si avvi\u00f2 una progettazione per nuove carrozzerie di tipo \"ponton\" cio\u00e8 con i parafanghi anteriori integrati al cofano, secondo le nuove tendenze apparse oltreoceano. Tale programma, soprannominato \"New-Look\" dentro l'azienda, vide il suo percorso interrotto e fu cancellato nel 1949 dalla scelta di realizzare il modello Hotchkiss-Gr\u00e9goire. Questo rappresent\u00f2 il tentativo della Casa di Saint-Denis di proporre qualcosa di veramente innovativo nel secondo dopoguerra. Fu un modello di rottura completa, rispetto a una produzione che affondava le radici in progetti risalenti alla fine degli anni venti, giunta al capolinea dello sviluppo tecnico malgrado gli ininterrotti aggiornamenti cui era sottoposta.La vettura Gr\u00e9goire prese le mosse e il nome direttamente da Jean-Albert Gr\u00e9goire, il suo progettista. Egli era un brillante ed ambizioso ingegnere, convinto assertore (fino all'ostinazione) della superiorit\u00e0 della trazione anteriore, della costruzione a struttura portante in alluminio e della aerodinamica avanzata. Inoltre, egli aveva un dono particolare per procacciarsi degli \"sponsor\" importanti nel mondo industriale e nella stampa, in grado di favorire le sue idee. Il progetto di Gr\u00e9goire per un'automobile cos\u00ec innovativa era sostenuto dalla Aluminium Fran\u00e7ais, cio\u00e8 il produttore pi\u00f9 importante del paese (futuro gruppo Pechiney) e fu proposto alla Peugeot. La casa di Sochaux lo giudic\u00f2 giustamente inadatto a una produzione su larga scala sotto il suo marchio, per le incognite tecnologiche ed economiche. Tuttavia Peugeot, che era l'azionista di riferimento di Hotchkiss (un dirigente di fiducia ne era il presidente esecutivo) lo ritenne confacente alle esigenze della marca dei cannoni incrociati, stante l'obsolescenza della gamma Hotchkiss, la sua produzione in piccola serie (stimata in circa 2500 automobili all'anno) e il rischio finanziario giudicato limitato.\nLe cose purtroppo andarono diversamente.\nLa Hotchkiss Gr\u00e9goire, preceduta da un prototipo chiamato Gr\u00e9goire R, annoverava tra le principali novit\u00e0 tecniche il telaio in lega leggera, la trazione anteriore e un nuovo motore a 4 cilindri orizzontali da 2180 cm\u00b3 in grado di erogare 70 CV. Anche esteticamente, la Gr\u00e9goire era moderna e presentava una linea di sapore vagamente anglosassone, con un posteriore filante e rastremato, simile a quella di certe Jaguar contemporanee, dotata di alta efficienza aerodinamica (Cx inferiore a 0,30). Il volante era a sinistra, a differenza di tutti gli altri modelli della casa. Tra le particolarit\u00e0 pi\u00f9 evidenti, vi era lo sbalzo anteriore molto pronunciato, soluzione dettata dalla scelta di sistemare il motore proprio in tale posizione. Le novit\u00e0, insomma, si fecero finalmente vedere. Le prestazioni rilevate erano buone, specie la velocit\u00e0 massima superiore ai 145 km/h, pur con una potenza erogata contenuta. A velocit\u00e0 di crociera di 110 km/h, il comfort, la tenuta di strada e la silenziosit\u00e0 erano eccellenti. \nI tecnici Hotchkiss, per\u00f2, dovettero anche fare i conti con problemi produttivi seri e imprevisti, che ritardarono i tempi e gravarono i costi in maniera determinante, allorch\u00e9 le vendite degli altri suoi modelli tradizionali erano sempre pi\u00f9 scarse e non consentivano un afflusso di liquidit\u00e0. Mentre la parte meccanica della vettura fu messa a punto in maniera soddisfacente, la struttura portante di alluminio si rivel\u00f2 essere il problema principale che affligeva la Gr\u00e9goire. In particolare la sua sezione maestra, cio\u00e8 il pezzo monoblocco che comprendeva gli attacchi dei longheroni, tutta la paratia di separazione del vano motore e la cornice del parabrezza. Questo imponente elemento strutturale doveva essere realizzato in un'unica fusione di alluminio. Il fornitore esterno incaricato, per limiti insiti nella tecnologia allora disponibile, non riusciva per\u00f2 a garantire una tolleranza dimensionale inferiore ad un centimetro, cio\u00e8 una imprecisione enorme che richiedeva in seguito decine di ore supplementari di lavorazione artigianale dei carrozzieri per correggere l'insieme e poter assemblare ciascuna vettura. In pratica le carrozzerie dovevano essere fatte a mano, una per una, un vero controsenso allorch\u00e9 le lamiere stampate di acciaio avrebbero garantito assemblaggi costanti con tolleranze inferiori al millimetro. Ci\u00f2 port\u00f2 inevitabilmente a costi di fabbricazione eccessivi, con pesanti rincari sul listino. In pochi mesi, il prezzo di vendita dovette essere aumentato da 1.200.000 franchi a circa due milioni di franchi (anciens francs). Questo era un livello proibitivo, pi\u00f9 del doppio di una Renault Fr\u00e9gate o della Citro\u00ebn Traction \"15six\" (unica concorrente a trazione anteriore, a sei cilindri bench\u00e9 molto pi\u00f9 anziana). Semplicemente, la Gr\u00e9goire era la pi\u00f9 costosa automobile di produzione francese al momento pur montando una delle motorizzazioni pi\u00f9 piccole nella storia della Hotchkiss. La produzione della Gr\u00e9goire fu quindi interrotta nel 1953 dopo solamente 247 esemplari. Di essi, 235 erano berline a quattro porte e 12 coup\u00e9 o cabriolet fuoriserie realizzati da Chapron. Oggi si stima che ne rimangano in vita efficienti circa 60."}
{"id": "1251333", "revid": "38096", "url": "https://it.wikipedia.org/wiki?curid=1251333", "title": "Stephan Z\u00e1polya", "text": ""}
{"id": "1251335", "revid": "33689", "url": "https://it.wikipedia.org/wiki?curid=1251335", "title": "Illo Puseo", "text": "Biografia.\nPuseo fu discepolo del filosofo platonico Proclo presso la sua scuola ad Alessandria d'Egitto; dello stesso circolo pagano di discepoli facevano parte Pamprepio (ispiratore della rivolta di Illo), Marcellino (comandante militare semi-indipendente in Illiria), Antemio (console e imperatore d'Occidente) e Flavio Messio Febo Severo (console e \"praefectus urbi\").\nNel 465 fu Prefetto del pretorio d'Oriente; nel 467 divenne console, mentre in Occidente sedeva sul trono imperiale il suo condiscepolo Antemio. Tra il 467 e il 468 fu in carica come Prefetto del pretorio d'Oriente, alla guida del tribunale che giudic\u00f2 Isocasio; se questo fosse il secondo incarico o se fosse in carica dal 465 dipende dal fatto che Eritrio, attestato come Prefetto del pretorio 466, lo fosse d'Oriente o dell'Illirico.\nUn'iscrizione in latino, circondata da iscrizioni in greco, incassata nelle mura di Costantinopoli nei pressi della quinta torre militare (dove l'ultimo imperatore bizantino, Costantino XI, and\u00f2 al disperato assalto contro le truppe dell'Impero ottomano), c'\u00e8 un'iscrizione che attesta che \u00abPuseo, non meno del grande Antemio, rafforz\u00f2 le torri e le porte\u00bb.\nMor\u00ec prima del 486."}
{"id": "1251336", "revid": "438678", "url": "https://it.wikipedia.org/wiki?curid=1251336", "title": "Sampiero Corso", "text": "Biografia.\nA soli 14 anni era gi\u00e0 al servizio di papa Leone X come mercenario. Tuttavia Sampiero rimarr\u00e0 praticamente tutta la sua vita al servizio dei francesi contro Genova.\nA partire dal 1535 il suo destino e quello della sua famiglia saranno legati a quelli del sovrano di Francia Francesco I, dal quale nel 1547 ricevette il grado di colonnello quale capo delle milizie mercenarie c\u00f2rse al servizio del re.\nNel 1545, all'et\u00e0 di 47 anni, spos\u00f2 Vannina d'Ornano di soli 15 anni, figlia di Francesco d'Ornano, un signore feudale con ampi possedimenti e che si diceva imparentato con i Colonna.\nDopo alcuni anni torn\u00f2 al servizio della Francia, ma stanco della guerra che si combatteva contro i Savoia and\u00f2 a Roma dove Paolo III sembrava promettere una carica di maggior prestigio. Sfumata la speranza torn\u00f2 in Corsica dove il Governatore Gian Maria Spinola lo fece arrestare sospettandolo di aver rapporti con gli esuli ostili al governo di Genova. Rimesso in libert\u00e0 su richiesta della Francia, Sampiero torn\u00f2 al servizio del re Enrico II per combattere in Piemonte.\nNel 1553, con l'appoggio del Maresciallo Paul de la Barthe de Termes, organizz\u00f2 una spedizione per recarsi in Corsica e fomentare una ribellione contro Genova, imbarcandosi sulla flotta dell'Ammiraglio francese barone Polin de la Garde giunta sulla costa nei pressi di Siena. Con lui erano anche i condottieri Giovanni di Torino e il Duca della Somma (della famiglia napoletana dei Sanseverino, ribellatisi agli spagnoli nel 1528, e rifugiatisi in Francia), insieme ai corsi Bernardino e Pier Giovanni d'Ornano, Altobello e Raffaele Gentili da Brando, Piergiovanni della Valentara e Ambrogio de Battisti. Salpata a met\u00e0 di agosto la flotta francese, si riun\u00ec con la flotta ottomana e il 20 di agosto sbarc\u00f2 le truppe presso Bastia, che fu rapidamente conquistata anche per l'ostilit\u00e0 che provava gran parte della popolazione verso la dominazione genovese. La rivolta si propag\u00f2 rapidamente in tutta l'isola e rimasero in mano alla Repubblica solo le cittadine di Bonifacio e Calvi e le zone circostanti. Sampiero e il Maresciallo Termes decisero di separare la flotta e condurre l'attacco in due direzioni diverse: la flotta turca con alcune squadre francesi avrebbero attaccato Bonifacio, mentre il rimanente della flotta francese avrebbe puntato su Calvi. Il maresciallo rimase a Bastia con i battaglioni italiani a coordinare la guerra, mentre Sampiero attacc\u00f2 con i suoi soldati corsi la cittadina di Corte, dove i genovesi cercavano di attestarsi.\nNel frattempo il corsaro turco Dragut, comandante della flotta turca, attacc\u00f2 Porto Vecchio che capitol\u00f2 senza resistenza e, giunto a Bonifacio, sbarc\u00f2 le truppe e inizi\u00f2 un assedio durato una ventina di giorni. Mentre Bonifacio veniva conquistata dopo una dura resistenza, i soldati guidati da Sanpiero insieme ai valloni comandati dal Vallerone, presa Corte, giunsero a Calvi, raggiunti anche dalla flotta del barone Polin al quale si era unito Jacopo Santo da Mare signore di Capo Corso. Intanto i Commissari della Repubblica si era rifugiati ad Aiaccio e da l\u00ec erano fuggiti dall'isola: anche questa citt\u00e0 lasci\u00f2 entrare i rivoltosi senza resistenza. Rimaneva dunque solo avamposto in mano ai genovesi, Calvi assediata.\nIntanto per\u00f2 Genova organizzava una spedizione al comando di Agostino Spinola, di tremila fanti italiani e mille spagnoli, ausiliari sotto comando del mastro di campo Don Lorenzo Figheroa, imbarcati su 27 galere e sbarcati ad Erbalunga. Al loro passaggio bruciarono e distrussero i villaggi corsi e raggiunsero Calvi dove si attestarono in attesa del grosso dell'esercito che si stava organizzando con l'appoggio, l'aiuto finanziario e le truppe dell'Imperatore, tramite il governatore di Milano, e del Granduca di Firenze: 8\u00a0000 fanti e 500 cavalieri imbarcati su navi onerarie e su 36 galere. Andrea Doria fu nominato supremo generale. A causa del mare mosso che imped\u00ec per diciotto giorni alla flotta di salpare solo il 10 novembre part\u00ec da Genova e raggiunse il 15 novembre il golfo di San Fiorenzo, cittadina che fu presto posta sotto assedio con l'aiuto delle truppe dello Spinola. Vistisi in difficolt\u00e0 le truppe francesi e corse guidate da Giordano Orsino, Bernardino da Ornano e Teramo da San Fiorenzo effettuarono una sortita che costrinse le truppe genovesi a trincerarsi e ad attestarsi intorno alla citt\u00e0 mentre sopraggiungeva la brutta stagione. Il Doria, isolata la citt\u00e0 anche dal mare, decise di inviare dodici galere colme di truppe comandate da Don Santo da Leva alla volta di Bastia, dove giunse il 23 novembre. I corsi abbandonarono la citt\u00e0 e si attestarono a Furiani, mentre la fortezza, dove resistevano soldati guasconi, si arrese sei giorni dopo. Il 1554 inizi\u00f2 con il protrarsi dell'assedio di San Fiorenzo e con le truppe guidate da Sampiero congiuntesi con quelle del Thermes impegnate a romperlo. Giunse intanto Filippo Strozzi, partito con diciassette galere da Marsiglia con l'incarico di luogotenente per l'Italia, che sbarc\u00f2 ad Aiaccio insieme ad una compagnia di corsi guidati da Teramo della Bastelica, nipote di Sampiero. Poi si incontr\u00f2 con Sampiero a Corte dove gli consegn\u00f2 le patenti del re di Francia nelle quali era stato nominato Mastro di campo generale di tutti gli italiani sull'isola. Filippo Strozzi riprese il viaggio imbarcandosi a Bonifacio per dirigersi alla volta di Civitavecchia.\nLa sua storia ispir\u00f2 la tragedia \"Otello\" di William Shakespeare."}
{"id": "1251339", "revid": "767487", "url": "https://it.wikipedia.org/wiki?curid=1251339", "title": "Samantha Fox", "text": "Ottenne una grande popolarit\u00e0 negli anni ottanta soprattutto con i singoli \"Touch Me (I Want Your Body)\" (1986), che raggiunse le vette delle classifiche internazionali di Gran Bretagna, Stati Uniti, Svezia e Australia, e \"Nothing's Gonna Stop Me Now\" (1987).\nBiografia.\nInfanzia e adolescenza.\nSamantha Karen Fox nacque a Mile End, una zona della circoscrizione londinese di Tower Hamlets, figlia maggiore di Patrick John Fox e Carole Ann Wilken, sua sorella Vanessa e ha due fratellastri dal secondo matrimonio di suo padre, Frederica e Frankie. Fox proviene da una famiglia di commercianti della zona East End di Londra. Il suo interesse per il teatro la port\u00f2 per la prima volta sul palco all'et\u00e0 di tre anni ed entr\u00f2 a fare parte della scuola teatrale Anna Scher a 5 anni. La sua prima apparizione televisiva giunse nel 1976, all'et\u00e0 di 10 anni, in uno spettacolo della BBC intitolato \"No Way Out\".\nA 11 anni inizi\u00f2 a frequentare la scuola teatrale Judi Dench Mountview vicino a casa sua nel Crouch End. Form\u00f2 la sua prima band musicale a 14 anni ed ottenne il primo contratto discografico un anno dopo con la Lamborghini Records. Abbandon\u00f2 la carriera teatrale e quella musicale quando inizi\u00f2 a lavorare come modella.\nCarriera di modella.\nAll'inizio del 1983, Carole Fox fotograf\u00f2 l'allora sedicenne figlia in \"lingerie\" e invi\u00f2 le immagini al concorso amatoriale per modelle \"Face and Shape of 1983\" indetto dal quotidiano \"The Sunday People\". Arrivata seconda al concorso, le sue fotografie furono pubblicate sul \"Sunday People\", a seguito delle quali un fotografo del \"Sun\" la invit\u00f2 per una sessione fotografica professionale. Il 22 febbraio 1983, con il consenso e il supporto dei genitori, Samantha apparve per la prima volta in topless sulla \"Pagina 3\" del \"Sun\". Samantha vinse per tre anni consecutivi (1984, 1985 e 1986) il premio come \"Ragazza dell'anno della Pagina 3\" del \"Sun\", e la sua fama contribu\u00ec ad accrescere l'interesse per le ragazze procaci del giornale. Vennero pubblicate anche immagini in riviste erotiche, anche se furono pochi gli scatti che la ritraevano in nudo integrale.\nNel 1986 annunci\u00f2 l'abbandono del ruolo di modella per il \"Sun\" all'et\u00e0 di 20 anni, e solo nel 1995 accett\u00f2 di apparire nuovamente nel quotidiano in occasione del venticinquesimo anniversario della Pagina 3. Il suo ritorno ebbe un grande responso tra i lettori e Samantha pos\u00f2 per l'intera settimana dell'anniversario fino a quando, nel numero finale di venerd\u00ec, il \"Sun\" incluse una sua foto in topless in formato A3. Le sue ultime foto senza veli risalgono all'ottobre del 1996 quando pos\u00f2, all'et\u00e0 di 30 anni, per \"Playboy\". Il padre fu l'amministratore della carriera di modella di Samantha agli esordi, ma i due interruppero i rapporti economici quando lei scopr\u00ec che i suoi compensi venivano sottratti proprio dal genitore.\nPatrick John Fox e Carole Ann Wilken divorziarono in seguito. Il 15 settembre 2008 Samantha Fox viene proclamata \"la migliore pin-up di sempre della Pagina 3\" (\"best page 3 pin-up ever\") dal quotidiano britannico \"The Daily Star\" in seguito ad un'indagine effettuata online sui lettori, battendo modelle come Lucy Pinder, Linda Lusardi e Katie Price. Compiaciuta del successo ottenuto con tanti voti, Samantha decide di posare nuovamente nuda per il quotidiano che pubblica le foto esclusive nel numero del 25 settembre 2008 accompagnate da un'intervista, 24 anni dopo aver ottenuto per la prima volta il premio per \"Ragazza dell'anno della Pagina 3\".\nCarriera musicale.\nNegli anni ottanta intraprese una carriera musicale di successo, collaborando con produttori di rilievo come Stock Aitken Waterman e Full Force. Il suo primo singolo, \"Touch Me (I Want Your Body)\", pubblicato all'et\u00e0 di 20 anni, arriv\u00f2 alla Top 10 delle classifiche delle due sponde dell'Atlantico (n. 3 in Inghilterra, n. 4 negli Stati Uniti) e arriv\u00f2 al numero 1 in molti paesi. Fu uno dei dischi di maggior successo degli anni ottanta in Australia. Il suo concerto di debutto fu al club Hippodrone di Peter Stringfellow. La cantante piazz\u00f2 tre singoli nella Top 10 sia in Inghilterra che negli Stati Uniti. In Canada e negli USA furono \"Naughty Girls (Need Love Too)\" e \"I Wanna Have Some Fun\" ad arrivare nei primi 10 posti, mentre in Inghilterra lo stesso accadde per \"Do Ya Do Ya (Wanna Please Me)\" e \"Nothing's Gonna Stop Me Now\". Il successo musicale la port\u00f2 in tour in vari paesi del mondo tra cui anche Bosnia, Russia, Ucraina e Siberia.\nNel 1986 comparve come protagonista virtuale nel videogioco di strip poker \"Samantha Fox Strip Poker\" per Commodore Amiga, Commodore 64, ZX Spectrum, MSX, BBC Micro e Amstrad CPC. Nel 1989 present\u00f2 i Brit Awards insieme a Mick Fleetwod, edizione che viene ricordata per una serie di problemi tecnici che si presentarono durante lo spettacolo in diretta televisiva. Lo stesso anno a New York apparve sul canale tv musicale MTV come presentatrice di video, e altri partecipazioni tv comprendono una divertente intervista a Rolf Harris durante la quale la Fox si rivolgeva al suo ospite chiamandolo \"Ralph\" in pi\u00f9 occasioni. Prese parte alla sitcom \"Charles in Charge\" nel 1990 portando sullo schermo il personaggio di Samantha Steele, una finta rock star che veniva spinta dal suo agente a flirtare con Charles Scott Baio per comparire sui giornali di cronaca rosa. Partecip\u00f2 anche ad uno Spring break a Fort Lauderdale, dove cantava le sue hits del momento agli studenti dei college.\nNel 1991 venne pubblicato il suo quarto ed ultimo album per l'etichetta Jive Records intitolato \"Just One Night\". Il responso del pubblico non fu per\u00f2 dei pi\u00f9 calorosi poich\u00e9 l'album risult\u00f2 molto simile ad altri in circolazione in quegli anni. L'intenzione della Fox di lasciare un'impronta pi\u00f9 rock e quella della Jive Records di avere un'impostazione dance-pop, dettero come risultato un album piuttosto inconsistente. I singoli estratti furono \"(Hurt Me! Hurt Me!) But The Pants Stay On\", \"Another Woman (Too Many People)\" e \"Just One Night\". Nel 1992 la Jive pubblic\u00f2 la prima raccolta ufficiale della Fox intitolata \"Greatest Hits\" che conteneva inediti e b-side come \"Even In The Darkest Hours\", \"Giving Me A Hard Time\" e \"Hot Lovin\"'.\nNel 1995, Samantha Fox intende rilanciare la sua carriera musicale partecipando all'Eurovision Song Contest con la canzone \"Go For The Heart\" con la quale si propone come cantante principale del gruppo Sox, ma il brano risulta solo al quarto posto in seguito alla votazione del pubblico. Nel 1997 viene pubblicato l'album \"21st Century Fox\" dal gusto Eurodance e Hi-NRG nel quale la Fox \u00e8 sia coautrice dei brani che produttrice di molti. Un anno dopo viene lanciato sul mercato americano trainato dal singolo \"Let Me Be Free\". Altri singoli estratti sono \"Deeper\" e \"The Reason Is You\".\nNell'agosto del 2004, il remix del suo hit \"Touch Me (I Want Your Body)\" cantato insieme a G\u00fcnther (nome d'arte di Mats S\u00f6derlund) rest\u00f2 per diverse settimane al numero 1 della hit di vendita dei singoli in Svezia. L'album \"Pleasureman\" di G\u00fcnther che conteneva la canzone venne pubblicato anche negli USA dall'etichetta Rhino Records nel 2006. Nel novembre 2005 esce in Canada \"Angel With An Attitude\" come risultato della collaborazione della Fox con il produttore Joe Barrucco. Lo stesso album viene pubblicato in Australia nel 2007 con l'aggiunta di \"Touch Me 2007\" realizzata insieme al DJ Santiago Cortez.\nCome parte della promozione dell'album nel paese, viene distribuito a selezionate stazioni musicali il cd promozionale del brano \"I Give Myself To You\" che include anche una versione remix inedita dello stesso brano e \"Touch Me 2007\". Nello stesso anno la Fox prende parte al tour australiano \"Countdown Spectacular 2\" che la porta in giro per il continente. Nel corso dello spettacolo vengono proposte \"Do Ya Do Ya (Wanna Please Me)\" e \"Touch Me (I Want Your Body)\". Nel gennaio 2008, la Fox e la sua partner/manager Myra presero parte al \"reality show\" \"Celebrity Wife Swap\" per la tv britannica Channel 4, scambiandosi i ruoli con Freddie Starr e sua moglie Donna.\nIn Spagna esce il 5 maggio 2008 l'album di debutto di Hotel Persona (duo composto da Stefan Olsdal -del gruppo Placebo- e David Amen) intitolato \"In The Clouds\" che comprende anche una versione inedita di \"Touch Me\" cantata con la Fox, oltre a brani eseguiti con Miguel Bos\u00e8, Alaska e Brian Molko. Il 17 luglio 2008 il sito ufficiale samfox.com riporta la notizia dell'uscita del singolo \"Midnight Lover\" in Grecia e Cipro da luned\u00ec 14 luglio. In esso vengono incluse versioni inedite dall'ultimo album \"Angel With An Attitude\" e il nuovo remix di \"Touch Me\" firmato da Santiago Cortes.\nLa comunicazione ufficiale specifica inoltre che il singolo promozionale \u00e8 stato distribuito nella maggior parte dei Paesi Europei inclusi Francia, Italia, Spagna, Portogallo, Austria, Bulgaria, Svezia, Turchia ed Israele.\nIl 29 gennaio 2009 l'artista annuncia dalle pagine del sito ufficiale la nascita della propria etichetta discografica indipendente \"Fox\". Il comunicato recita: \"Noi della Fox 2000 abbiamo deciso di dare vita alla mia etichetta discografica chiamata FOX, in modo che finalmente tutti i miei fans possano scaricare il mio nuovo album o brani e remix secondo il loro desiderio! Siamo spazientiti dall'attendere che le case discografiche decidano quando e dove pubblicare i miei dischi. Sono molto fiera di questo album (Angel With An Attitude) e so che molti di voi stanno affrontando difficolt\u00e0 e un dispendio economico nel reperirlo, poich\u00e9 si pu\u00f2 importare solamente dal Canada e dall'Australia. Questo \u00e8 il mio album preferito perch\u00e9 tutte le canzoni scritte provengono dal cuore e solo dopo averle ascoltate potrete conoscere la vera Sam\".\nA seguito di questo, l'album \"Angel With An Attitude\" \u00e8 stato messo in vendita in digital download sul sito Ditto Music e sui maggiori siti di music download tra cui anche iTunes. Nei primi giorni di febbraio 2009 il sito Ditto Music ha reso disponibili all'acquisto nuovi remix di Samantha Fox: \"Angel With An Attitude - The Remixes\", \"Midnight Lover - The Remixes\", \"Touch Me - The Remixes\".\nAd agosto 2009 la stampa italiana rivela che Samantha Fox e Sabrina Salerno stanno registrando insieme la cover di \"Call Me\" dei Blondie. Nello stesso mese viene presentato il brano \"Tomorrow (Is Another Day)\" di Marc Mysterio featuring Samantha Fox ad una platea mondiale di oltre 100 milioni di ascoltatori radiofonici. Pochi giorni dopo la distribuzione alle stazioni radiofoniche in America, Europa (Italia compresa) e Russia, la canzone entra in rotazione e riceve ottime recensioni dal pubblico e dagli addetti ai lavori.\nIl 9 settembre 2009 viene pubblicata su \"Vanity Fair Italia\" un'intervista esclusiva a Samantha Fox e Sabrina Salerno accompagnata da un nuovo servizio fotografico che ritrae le due artiste per la prima volta insieme. Viene cos\u00ec ufficialmente annunciata l'uscita di \"Call Me\" per met\u00e0 del mese di ottobre.\nContemporaneamente, il singolo \"Tomorrow (Is Another Day)\" viene reso disponibile all'acquisto in esclusiva sul sito Beatport in nove versioni remixate a firma di Tony Verdult, Matt Early &amp; David Doyle, Future Disciple, Mike Bordes e dei DJ italiani Stefano Brizi e DJ Varto.\nIl 4 novembre 2009 cinque nuovi remix di \"Tomorrow (Is Another Day)\" sono pubblicati su Beatport e disponibili all'acquisto. Il 10 novembre 2009 vengono ripubblicati dall'etichetta americana Wounded Bird Records, in versione \"deluxe\", i primi tre album dell'artista: \"Touch Me\", \"Samantha Fox\" e \"I Wanna Have Some Fun\". Le nuove edizioni contengono le tracce originali con suono rimasterizzato, con l'aggiunta di sei bonus track per ogni cd. Il 15 novembre 2009 hanno inizio le trasmissioni del reality show \"I'm A Celebrity... Get Me Out Of Here!\" (conosciuto in Italia come \"L'isola dei famosi\") sul canale britannico ITV1, in cui Samantha Fox partecipa come concorrente.\nIn concomitanza con lo show, il sito ufficiale viene rilanciato con un nuovo design e Sony Music annuncia la pubblicazione di una nuova raccolta di successi della cantante, intitolata \"Greatest Hits\", prevista per il 14 dicembre 2009. Il 14 dicembre 2009 viene pubblicato il Greatest Hits 2009 da Sony Music in due versioni: singolo cd contenente i pi\u00f9 grandi successi da \"Touch Me\" fino a \"Tomorrow\", e doppio cd con rarit\u00e0 prima difficilmente reperibili e inediti mai pubblicati. Lo stesso giorno \"Tomorrow\" viene messo in vendita anche sulle piattaforme internazionali di iTunes con 15 versioni del brano.\nLa sera del 16 febbraio 2010 Samantha Fox ritorna ai Brit Awards come presentatrice del premio per la migliore performance fatta nel corso dei trent'anni della manifestazione (il premio sar\u00e0 consegnato a Geri Halliwell e Mel B in rappresentanza delle Spice Girls, vincitrici in questa categoria per la loro esibizione di \"Who Do You Think You Are\"). L'8 maggio 2010 viene messo in vendita sul portale musicale Beatport il nuovo singolo dei 4 Strings e Samantha Fox dal titolo \"Forever\", pubblicato in quattro diverse versioni in formato digitale.\nIl 9 maggio 2010 Sabrina Salerno annuncia dalle pagine del suo sito ufficiale che il videoclip di \"Call Me\" \u00e8 trasmesso in esclusiva dal canale Music Box (sulla piattaforma Sky Italia). Nella terza settimana del maggio 2010 arriva nei negozi musicali italiani il singolo \"Call Me\", disponibile in tre versioni: cd singolo (contenente otto remix), cd mini-album (contenente remix del titolo, remix dei successi delle due cantanti e il videoclip, per un totale di 11 tracce), picture disc (contenente quattro remix, di cui uno esclusivo per la versione in vinile). Allo stesso tempo anche i maggiori siti di musica online (come iTunes) propongono \"Call Me\" in vendita sui mercati internazionali. Il singolo raggiunge la quarta posizione dei singoli pi\u00f9 venduti.\nL'ultima settimana di novembre \"Call Me\" viene pubblicato in Germania dall'etichetta Zyx Music in versione cd maxi singolo contenente sette remix. A luglio 2012 vengono pubblicati i primi quattro album di Samantha Fox \"Touch Me\", \"Samantha Fox\" \"I Wanna Have Some Fun\" e \"Just One Night\" in edizione deluxe dall'etichetta discografica inglese Cherry Pop. Ognuno di questi album \u00e8 su doppio CD e contiene versioni remix inedite e anche brani inediti mai pubblicati prima.\nIl 2 aprile 2014 viene pubblicato su YouTube il video ufficiale per il brano \"The Secret\" di Zante Dilemma VS Samantha Fox, inizialmente pubblicato come singolo digitale nel 2011. La canzone originale fu incisa nel 2008 dal gruppo ellenico e ripresa successivamente nel 2011 per essere inclusa nel successivo album di Samantha Fox.\nIl luned\u00ec 26 agosto viene pubblicato negli USA (in formato CD) e nel mondo (in formato digitale) l'album dei Full Force intitolato \"With Love From Our Friends\" in occasione dei 30 anni di carriera della band. Il nuovo lavoro contiene brani registrati con la collaborazione di oltre 30 artisti tra cui Samantha Fox. La canzone \"Dance, Dance, Throw Ur Hands Up In The Air\" \u00e8 infatti cantata dai Full Force, Flavor Flav, Samantha Fox &amp; The House Party Bullies.\nIl 25 settembre 2021 in Italia come ospite del programma \"Arena Suzuki '60 '70 '80\" condotto da Amadeus su Rai 1, dove canta \"Touch Me\".\nCarriera cinematografica.\nLe fotografie della Fox crearono molto seguito in India tanto da essere invitata a prendere parte al film \"Rock Dancer\" realizzato a Bollywood. Scritto e diretto da V. Menon, prodotto da Subbir Mukhefjee, nel cast comparivano Shammi Kapoor, Kamal Sadanah, Ronit Roy, Sharon Prabhakar, Javed Jaffri, Johnny Lever e includeva anche una partecipazione di Govinda.\nAltre apparizioni della cantante sono da annoverarsi nel film \"It's Been Real\" (scritto e diretto da Steve Varnom) con John Altman, \"The Match\" (scritto e diretto da Michael Davis) con Pierce Brosnan, Ian Holm, Tom Sizemore, Neil Morrissey, David Hayman e Isla Blair.\nNell'album \"From Under The Cork Tree\", i Fall Out Boy hanno incluso il brano \"A Little Less Sixteen Candles, A Little More Touch Me\", in riferimento al film \"Sixteen Candles - Un compleanno da ricordare\" e alla canzone \"Touch Me\" di Samantha Fox. Nel 2003 prese parte al reality show \"The Club\", nel quale doveva gestire il pi\u00f9 famoso bar frequentato da ospiti celebri come Jordan, in competizione con Richard Blackwood e Dean Gaffney.\nVita privata.\nNel febbraio del 2003, Fox decise di dichiararsi apertamente omosessuale:\nSamantha Fox confess\u00f2 che molta della sua riluttanza a parlare della sua sessualit\u00e0 era dovuta alla paura di deludere i fan."}
{"id": "1251341", "revid": "1573940", "url": "https://it.wikipedia.org/wiki?curid=1251341", "title": "Chiesa di San Jacopo (Minucciano)", "text": "La chiesa di San Jacopo \u00e8 un edificio sacro che si trova in localit\u00e0 Pugliano a Minucciano, in Toscana.\nLa connotazione esterna dell'edificio \u00e8 ottocentesca; si veda al riguardo la bifora in facciata e la data 1829 che compare su una porta d'accesso laterale. In questa fase di lavori di trasformazione venne coinvolto anche l'interno; cos\u00ec agli altari laterali in stucco, a quello maggiore in marmo, alla raggiera con cherubini alle sue spalle, tutti della met\u00e0 del Settecento, si associano il dipinto su tela inserito nella raggiera raffigurante la \"Madonna col Bambino e i Santi Giacomo e Anna\" eseguito dal pittore lucchese Antonio Barsotti nel 1886, e le statue in marmo di \"Santa Chiara\" e di \"San Francesco\", ai lati dell'altare maggiore, parimenti dell'Ottocento."}
{"id": "1251345", "revid": "1784938", "url": "https://it.wikipedia.org/wiki?curid=1251345", "title": "Club di Clichy", "text": "Il Club di Clichy, moderato e realista, fu formato all'indomani della caduta di Robespierre, il 9 termidoro (27 luglio 1794), raccogliendo l'eredit\u00e0 dei Foglianti.\nNascita del club.\nRiorganizzazione realista dopo il 9 termidoro.\nDopo la caduta di Robespierre il 9 termidoro (27 luglio 1794) e la fine del Terrore, l'opposizione monarchica si riorganizz\u00f2 per club (seguendo l'esempio dell'assai noto Club dei Giacobini). Particolare importanza ebbe il cosiddetto \"Club di Clichy\". Cos\u00ec chiamato perch\u00e9 i membri avevano l'abitudine di radunarsi in \"rue de Clichy\", nel palazzo del notaio Desmoli\u00e8res. Conserv\u00f2 il nome anche dopo che le riunioni vennero, assai presto, trasferite nel palazzo gi\u00e0 appartenuto al Bertin, un antico \"controllore generale delle finanze\" di Luigi XV, morto in esilio, settantaduenne, nel 1792.\nInaugurato da una ventina di deputati alla Convenzione nazionale, quasi tutti reduci dall'arresto ad opera del Tribunale rivoluzionario, principale attore del Terrore giacobino. Da questa circostanza deriv\u00f2 il costume, fra i membri del club, di salutarsi 'alla ghigliottina' (\"\u00e0 la guillotine\"), ovvero piegando, con un colpo secco, la testa di avanti, mentre il resto del corpo restava ben eretto.\nIl connubio fra realisti e termidoriani.\nIn quei mesi, infatti, il principale pericolo alla stabilit\u00e0 politica (ed alla stessa esistenza in vita dei deputati moderati) era rappresentato dall'eventuale reazione montagnarda e giacobina, che si concretizz\u00f2 nelle due grandi insurrezioni del 12 germinale e 1\u00ba pratile (1\u00ba aprile e 20 maggio 1795) alla cui repressione diedero un contributo decisivo proprio i realisti e le loro sezioni armate di Parigi. Dopodich\u00e9 la alleanza fra repubblicani e realisti si distese nel resto della Francia, con la repressione impropriamente ricordata come il \"Terrore bianco\".\nIl primo, fallito, tentativo realista del 13 vendemmiaio.\nLa definitiva repressione dei montagnardi, d'altra parte, rese i termidoriani infine liberi dalla necessit\u00e0 di assicurarsi l'alleanza con i realisti. Dei quali temevano, anzi, la grande forza elettorale (questi erano, sicuramente, maggioranza nel Paese, ancorch\u00e9 non nell'esercito ed alla Convenzione: ci\u00f2 che indusse alla approvazione del famigerato 'Decreto dei due terzi' che negava, di fatto, ai realisti la possibilit\u00e0 di assicurarsi, democraticamente, la maggioranza parlamentare nelle elezioni generali programmate per il 12 ottobre, terminate il 29 vendemmiaio (21 ottobre).\nIl partito monarchico reag\u00ec con la fallimentare insurrezione del 13 vendemmiaio (5 ottobre 1795), segnata dal grande massacro, nel centro di Parigi, delle milizie legittimiste ribelli uniti ai \"muscadins\", operato dall'esercito fedele alla convenzione termidoriana.\nGrosso modo in questo periodo il Club di Clichy venne abbandonato dai membri pi\u00f9 repubblicani, i quali si riallinearono dietro le posizioni del Barras e del Direttorio a maggioranza repubblicana. Ci\u00f2 nonostante il Club sopravvisse al divieto generale, istituito dal Direttorio, di costituire club, probabilmente poich\u00e9 la repressione anti-monarchica fu, a parte la giornata campale, relativamente blanda.\nLa ripresa realista.\nIl rinnovato \"appeasement\" con i termidoriani.\nIl breve avvicinamento dei repubblicani moderati (detti 'termidoriani') ai giacobini ebbe, tuttavia, vita breve, concludendosi con la grande paura scatenata dall'ultimo tentativo giacobino, quello del Gracco Babeuf e la sua famosa 'congiura degli Eguali'.\nLa congiura degli Eguali fece s\u00ec che la situazione tornasse a rovesciarsi, a favore di un rinnovato \"appeasement\" con i monarchici. Nei mesi successivi il Club di Clichy accolse sino ad un centinaio di deputati e notabili, fra deputati in carica e vecchi delegati della disciolta Convenzione nazionale. Godeva dell'appoggio di alcuni giornali, quali il \"Journal des \u00e9lection\", \"L'\u00c9clair\", \"Le V\u00e9ridique\", \"Le Messager du soir\", \"Les nouvelles politiques\": i realisti sostenevano, d'altra parte, la libert\u00e0 di stampa, forti della maggioranza nel Paese e in quanto permetteva loro di attaccare liberamente il Direttorio.\nLe elezioni parlamentari parziali del 1797.\nOrmai privi di una prospettiva militare (a causa delle sconfitte in Vandea e a Parigi) il club si dedic\u00f2 con grande cura alle prossime scadenze elettorali, potendo contare su una fitta rete di \"societ\u00e0 filantropiche\" (\"Institut Philanthropique\"), diffuse in tutta la Francia. Essa facilit\u00f2 la grande vittoria realista alle elezioni dell'aprile-maggio 1797, per un terzo della camera, con relativa conquista della maggioranza al Consiglio degli Anziani e dei Cinquecento.\nTale sforzo era facilitato dal generale consenso popolare alla causa monarchica. Testimoniato dalle precauzioni prese dal Direttorio che decret\u00f2 la esclusione dalle liste elettorali degli \"\u00e9migr\u00e9e\" rimpatriati, pretese da ogni elettore un giuramento di fedelt\u00e0 alla Costituzione, e non si neg\u00f2 a diversi tentativi di intimidazione. Fra i meglio documentati quello accaduto a Tolosa, ove degli armati (genericamente indicati come 'giacobini') irruppero nei seggi, impedendo ai cittadini sospetti di 'realismo' di esercitare i propri diritti elettorali.\nTali tentativi produssero, in effetti, una massiccia astensione, ma non furono in grado di mutare le sorti delle elezioni. Dei 216 deputati uscenti, solo 13 vennero rieletti (inclusi 5 \"clichyens\"). I realisti ebbero ben 200 eletti (circa). Al termine delle elezioni dei 750 deputati totali, fra i due consigli, circa 300 erano vicini al Club.\nLa maggioranza realista alle assemblee parlamentari.\nLe conseguenze furono immaginabili: in quei mesi si diceva che le decisioni pi\u00f9 importanti del Paese venissero discusse in una sorta di comitato informale, fra \"Clichiens\", riunito a casa Gibert. Ne erano membri, fra gli altri, i generali Pichegru e Willot, Royer-Collard, Camille Jordan, Vaublanc, Mathieu Dumas. Certo \u00e8 che Pichegru venne eletto presidente dei Cinquecento e Barb\u00e9-Marbois, partigiano dichiarato di Luigi XVIII, presidente degli Anziani. I consigli votarono l'abolizione delle leggi contro gli \u2018'\u00e9migr\u00e9s'\u2019 ed i \u2018preti refrattari\u2019 (\"pr\u00eatres r\u00e9fractaires\") ed i realisti riuscirono, nel giugno 1797, ad imporre la nomina nel Direttorio del de Barth\u00e9lemy, al posto del Le Tourneur.\nIn quei mesi il Club divenne bersaglio preferito della polemica repubblicana e, pi\u00f9 a sinistra, giacobina, che sostenevano esso fosse finanziato da fondi di provenienza inglese. Accusa non del tutto immotivata, anche se i legami pi\u00f9 certi erano con la corte in esilio di Luigi XVIII, gi\u00e0 \"Conte di Provenza\" ed allora \"Conte di Lilla\". Infatti, il proclama di Luigi XVIII del 10 marzo, che impegnava i suoi seguaci del trono e dell'altare a vincere le elezioni dell'anno V, prometteva di ristabilire \"la religione dei nostri padri\", insomma l\"'ancien r\u00e9gime\" in toto.\nLa rottura definitiva.\nI due 'partiti' verso la prova di forza.\nIl partito realista (e, quindi, il Club di Clichy), tuttavia, era attraversato da lotte intestine, fra estremisti, i cosiddetti 'giacobini bianchi' (\"jacobins blanc\"), circa 80 deputati guidati dal Desmoli\u00e8res, sostenitori intransigenti del ritorno alla monarchia assoluta, da un lato ed i realisti moderati, o 'costituzionali', guidati dal Mathieu Dumas e contrari alla prova di forza, dall'altro.\nSul fronte opposto, il Direttorio, dei cinque componenti solo due (de Barth\u00e9lemy e Carnot) erano vicini al Club. Gli altri tre, forti dell'appoggio del generale Napoleone Bonaparte, prossimo a concludere la brillantissima Campagna d'Italia (il 17 ottobre 1797, con il Trattato di Campoformio) reagirono verso l'agosto 1797 allorch\u00e9 il Direttorio, si prepar\u00f2 a reagire avvicinando a Parigi l'armata di Sambre e Mosella, comandata dal, decisamente repubblicano, Hoche.\nIl colpo di Stato repubblicano del 18 fruttidoro.\nIl \"redde rationem\" venne il 18 fruttidoro (4 settembre 1797) allorch\u00e9 il generale Augereau, staccato dall'armata d'Italia per iniziativa del Bonaparte occup\u00f2 Parigi, consentendo ai tre direttori repubblicani di fare arrestare i \"clichien\": i due direttori \u2018realisti\u2019 de Barth\u00e9lemy e Carnot (che fugg\u00ec) vennero destituiti, numerosi deputati condannati alla fortezza od alla deportazione in Guyana, le elezioni di ben 49 dipartimenti annullate.\nL'intervento venne collegato ad un progettato colpo di Stato \"clichien\", che avrebbe dovuto scattare lo stesso giorno. Ma, tenuto conto degli avanzati preparativi del Direttorio, della seriet\u00e0 di tale tentativo parve a molti di dubitare.\nLa fine del Club di Clichy.\nDopodich\u00e9, con decine dei membri pi\u00f9 autorevoli in prigione o deportati in Guyana, il Club di Clichy venne sciolto d'imperio, n\u00e9 mai ebbe a ricostituirsi.\nNella Restaurazione alcuni suoi membri fecero parte dei Costituzionali e dei Liberali dottrinari."}
{"id": "1251346", "revid": "82225285", "url": "https://it.wikipedia.org/wiki?curid=1251346", "title": "Polimeri Europa", "text": ""}
{"id": "1251347", "revid": "119803680", "url": "https://it.wikipedia.org/wiki?curid=1251347", "title": "Thomas Hedley", "text": "Biografia.\nPrecedentemente editore di \"Duckworth\" a Londra, \u00e8 l'attuale presidente e editore dell'Hedley Media Group di New York. Come editore della rivista \"Esquire\" ha pubblicato servizi su, fra gli altri, Federico Fellini, Fran\u00e7ois Truffaut, Michelangelo Antonioni e Andy Warhol. Nell'ambiente del cinema ha scritto numerose sceneggiature, tra le quali: \"Circle of Two\" di Jules Dassin, con Richard Burton e Tatum O'Neal, \"Mr. Patman\" con Kate Nelligan e James Coburn, \"Double Negative\" con Michael Sarrazin, Anthony Perkins e John Candy, \"Philadelphia Security\" con Tom Skerritt. Ma il pi\u00f9 famoso lavoro di Hedley \u00e8 \"Flashdance\", il film musicale di successo che nel 1983 impone Jennifer Beals come star e vince un Oscar per la canzone \"Flashdance... What a Feeling\" e che recentemente \u00e8 stato adattato come musical a Broadway. Hedley ha scritto sceneggiature anche per Barbra Streisand, Michael Jackson e Sean Penn."}
{"id": "1251352", "revid": "78273", "url": "https://it.wikipedia.org/wiki?curid=1251352", "title": "ANEK lines", "text": ""}
{"id": "1251354", "revid": "63727", "url": "https://it.wikipedia.org/wiki?curid=1251354", "title": "Hotchkiss 2050", "text": ""}
{"id": "1251355", "revid": "439868", "url": "https://it.wikipedia.org/wiki?curid=1251355", "title": "Chiesa dei Santi Lorenzo e Stefano (Molazzana)", "text": "La chiesa dei Santi Lorenzo e Stefano \u00e8 un edificio sacro che si trova in localit\u00e0 Cascio a Molazzana.\nStoria e descrizione.\nLa chiesa compare gi\u00e0 in documenti di inizio del X secolo; era di propriet\u00e0 del monastero lucchese di San Ponziano, passato nel 1378 ai benedettini olivetani, cui appartiene lo stemma che compare sulla porta della canonica. Forse l'unica testimonianza di questa chiesa primitiva \u00e8 il bassorilievo, che probabilmente rappresenta l'eucaristia, oggi posto all'altare maggiore. La facciata mostra i segni di una trasformazione ottocentesca, con la parte inferiore spartita da sei paraste e ornata da un cornicione a dentelli; in precedenza l'interno era stato ridecorato negli altari laterali, in quello maggiore, nel bel fonte battesimale. Fra le opere, la scultura in terracotta invetriata raffigurante la \"Madonna col bambino\", della bottega di Benedetto Buglioni."}
{"id": "1251356", "revid": "767487", "url": "https://it.wikipedia.org/wiki?curid=1251356", "title": "Cuore di cane (film)", "text": "Cuore di cane \u00e8 un film del 1976 diretto da Alberto Lattuada. La pellicola \u00e8 una co-produzione italo-tedesca tratta dall'omonimo romanzo di Michail Afanas'evi\u010d Bulgakov.\nTrama.\nIl professor Preobrazhensky uomo con esperienze molto coraggiose, sta cercando di trasformare un cane in una persona. In seguito qualcuno scoprir\u00e0 i cani. Sfortunatamente, l'esperienza dimostra che per un cane \u00e8 meglio rimanere un cane."}
{"id": "1251358", "revid": "11832", "url": "https://it.wikipedia.org/wiki?curid=1251358", "title": "Tribunale dell'Inquisizione", "text": ""}
{"id": "1251365", "revid": "1926649", "url": "https://it.wikipedia.org/wiki?curid=1251365", "title": "Felice Secondini", "text": "Caratteristiche tecniche.\nImpiegato a inizio carriera come mediano, viene trasformato in terzino destro da Giovan Battista Fabbri, con compiti prevalentemente offensivi.\nCarriera.\nGiocatore.\nCresciuto nella Mocchetti di San Vittore Olona, viene acquistato dal nel 1970, ed esordisce in prima squadra nella stagione successiva, in Serie C, disputando 3 partite. Conquista il posto da titolare a partire dalla stagione 1973-1974, alternandosi a Paolo Monico e Lorenzo Righi nei ruoli di terzino e mediano, e nel vittorioso campionato di Serie C 1974-1975 l'allenatore Giovan Battista Fabbri lo utilizza stabilmente come titolare.\nNel 1976, dopo la retrocessione del Piacenza in Serie C, viene acquistato dal , con cui disputa due campionati di Serie A debuttando il 3 ottobre 1976 contro la . Nell'ottobre 1978, dopo aver giocato una partita nel Genoa, viene ceduto al Lanerossi Vicenza, dove gioca 24 partite nel campionato della retrocessione in Serie B. Si trasferisce quindi al , che nel mercato autunnale del 1979 lo gira in prestito al Piacenza, in Serie C1. In Emilia disputa 22 partite nel campionato di Serie C1 concluso a met\u00e0 classifica nonostante i propositi di promozione.\nRitornato a Pisa, vi disputa tre campionati conquistando la promozione in massima serie nella stagione 1981-1982. Titolare nella difesa nerazzurra nel campionato 1982-1983, l'anno successivo viene ceduto in ottobre al , in Serie B. Conclude la carriera con una stagione nel e due nel , con cui conquista la promozione nel campionato di Serie C1 1985-1986 e la salvezza agli spareggi nella Serie B 1986-1987.\nIn carriera ha collezionato 81 presenze in Serie A e 134 presenze e 2 reti in Serie B,\nAllenatore.\nInizia come allenatore in seconda al , insieme a Walter Nicoletti, nel campionato di Serie B 1993-1994; dopo il fallimento, guida per alcuni mesi i nerazzurri nel campionato di Eccellenza toscana, dimettendosi nell'ottobre 1994 per contrasti con la dirigenza. L'anno successivo subentra sulla panchina del Palazzolo, in Serie C1, senza evitare la retrocessione del lombardi. Nella stagione 2001-2002 \u00e8 il vice di Walter Nicoletti sulla panchina della , dove trova una nuova retrocessione.\nDopo un'esperienza alla guida della Pro Vercelli, conclusa con le dimissioni, nella stagione 2003-2004 in Serie C2, torna al che lo aveva lanciato come calciatore. Allena la formazione Primavera tra il 2004 e il 2006 e nel campionato di Serie B 2007-2008 affianca Gian Marco Remondina alla guida della prima squadra. Dopo l'esonero del tecnico bresciano, diventa vice del nuovo tecnico biancorosso Mario Somma.\nIl 20 aprile 2010 diventa il nuovo allenatore del Voghera, in sostituzione dell'esonerato Giampaolo Chierico, ricoprendo questo incarico fino al termine della stagione, quando non viene riconfermato.\nNel luglio 2012 torna a Piacenza come coordinatore dell'area tecnica della Lupa Piacenza, formazione di Eccellenza che ha acquisito colori e marchio del fallito il mese precedente. Gi\u00e0 nel mese di settembre, tuttavia, abbandona l'incarico per divergenze di vedute con la dirigenza."}
{"id": "1251366", "revid": "1573940", "url": "https://it.wikipedia.org/wiki?curid=1251366", "title": "Chiesa di San Bartolomeo (Molazzana)", "text": "La chiesa di San Bartolomeo \u00e8 un edificio sacro che si trova a Molazzana.\nLa chiesa, che nel 1437 era unita alla pieve di Gallicano e che nel 1680 era stata ampiamente ristrutturata per volont\u00e0 del rettore Filippo Benedetti, \u00e8 stata ricostruita in forma estremamente semplice nell'Ottocento, dopo che una frana l'aveva quasi totalmente distrutta. L'interno, a navata unica, ha due altari laterali in gesso che riproducono esemplari settecenteschi; dietro l'altar maggiore, ancora pi\u00f9 tardo, una statua del santo titolare attorniata da una gloria d'angeli. Fra le opere un paliotto di fine Seicento in legno intagliato e dorato ricalcato su coevi modelli fiorentini. Recentemente \u00e8 stata arricchita esternamente da un dipinto della Madonna con Bambino di Maurizio Suffredini, artista che ha vissuto i suoi ultimi anni di vita nel paese."}
{"id": "1251370", "revid": "1714743", "url": "https://it.wikipedia.org/wiki?curid=1251370", "title": "Eberardo II del W\u00fcrttemberg", "text": "Biografia.\nEra figlio del conte Ulrico III del W\u00fcrttemberg e di Sofia di Ferrette. Spos\u00f2 la contessa Elisabetta di Henneberg-Schleusingen il 17 settembre 1342. Ebbero due figli: Ulrico, padre del suo successore, Eberardo III e Sofia, successivamente duchessa di Lorena.\nAll'inizio della sua reggenza, nel 1344 sino al 1361 egli venne associato con il fratello Ulrico IV, con il quale firm\u00f2 un trattato che sanciva l'indivisibilit\u00e0 del W\u00fcrttemberg. Poco dopo Ulrico IV rinunci\u00f2 al suo ruolo di coreggente, il 1\u00ba maggio 1362. Al fine di fortificare e di estendere i domini del W\u00fcrttemberg, Eberardo II promosse una serie di patti con l'Imperatore Carlo IV. Come risultato, lui ed il fratello ricevettero privilegi ulteriori, come ad esempio la giurisdizione indipendente che defin\u00ec la Contea del W\u00fcrttemberg.\nUn momento di instabilit\u00e0 si verific\u00f2 nel 1367 con l'attacco del conte Wolf di Eberstein ad Eberardo II ed a suo figlio Ulrico durante il loro periodo di residenza a \"Wildbad\" (presumibilmente Wildbad o Teinach). Entrambi furono costretti ad una fuga improvvisa verso il castello di Neueberstein. Questo assedio fu comunque infruttuoso.\nDurante la reggenza si alline\u00f2 con la politica delle citt\u00e0 imperiali con l'intenzione di estendere il W\u00fcrttemberg. Egli si batt\u00e9 con la \"Schw\u00e4bischer St\u00e4dtebund\" (Lega delle Citt\u00e0 della Svevia) nel 1376, nel 1372 a Altheim, nel 1377 a Reutlingen e nel 1388 presso D\u00f6ffingen. Il risultato di questi scontri garant\u00ec l'indipendenza delle citt\u00e0. Comunque il territorio di Eberardo II si ingrand\u00ec includendo B\u00f6blingen e Calw.\nIl suo erede designato, Ulrico, venne ucciso nella vittoriosa battaglia di D\u00f6ffingen."}
{"id": "1251371", "revid": "22475", "url": "https://it.wikipedia.org/wiki?curid=1251371", "title": "Fukuiraptor kitadaniensis", "text": "Il Fukuiraptor era un carnosauro di dimensioni medie che visse in Giappone durante il Cretaceo.\nFossili non adulti.\nBench\u00e9 molti suoi resti fossili sono stati trovati nei luoghi del primo ritrovamento, \u00e8 molto strano che non si sia trovato nemmeno un adulto: il pi\u00f9 grande scheletro trovato \u00e8 infatti di soli 4 metri, mentre il pi\u00f9 piccolo di circa un quarto.\nUn allosauro scambiato per un raptor.\nQuando fu ritrovato il primo scheletro, gli scienziati fecero confusione sulla sua classificazione: credettero infatti che un suo artiglio fosse invece quello a serramanico di un raptor. Solo successivamente si cap\u00ec l'errore e la sua classificazione fu spostata tra gli allosauridi, di cui fa parte anche il pi\u00f9 noto Allosaurus."}
{"id": "1251376", "revid": "1573940", "url": "https://it.wikipedia.org/wiki?curid=1251376", "title": "Chiesa di San Frediano (Molazzana)", "text": "La chiesa di San Frediano \u00e8 un edificio sacro che si trova in localit\u00e0 Sassi a Molazzana.\nDescrizione.\nPer la conformazione scoscesa del terreno, la chiesa presenta un impianto atipico specie nella parte absidale, con un'alta muraglia priva di aperture che suggerisce l'idea di un edificio fortificato.\nLa facciata intonacata, sulla quale si aprono tre porte sormontate ciascuna da un oculo, in anni recenti \u00e8 stata restaurata. L'interno ha un'unica navata divisa in tre aree: per i fedeli, per il presbiterio, come piccola sagrestia nella zona absidale. Il tetto \u00e8 sorretto da tre archi e da volte a crociere, il soffitto del 1788 \u00e8 in legno intagliato e dipinto.\nGli altari settecenteschi sono in legno intagliato e dietro a quello maggiore \u00e8 appesa un'ancona in cui compaiono dipinti i \"Santi Pietro e Lucia\" e scolpito quello titolare."}
{"id": "1251383", "revid": "110157", "url": "https://it.wikipedia.org/wiki?curid=1251383", "title": "Selezione della citt\u00e0 organizzatrice dei Giochi della XXIX Olimpiade", "text": "Per l'organizzazione delle XXIX olimpiadi il CIO riconobbe come \"applicant cities\" 10 citt\u00e0, per poi portare a 5 la short list delle candidature ufficiali: Pechino, Toronto, Parigi, Istanbul e Osaka. Durante il 112\u00ba congresso del CIO, svoltosi a Mosca il 12 luglio 2001 venne eletta la citt\u00e0 cinese di Pechino.\nInizialmente le citt\u00e0 che manifestarono il proprio interesse nell'organizzare la manifestazione sportiva furono molte, e tra queste ricordiamo:\nCitt\u00e0 Candidate.\nDopo una prima selezione, il CIO ha reso nota la short-list delle candidate che possono fregiarsi del titolo di Citt\u00e0 candidata e apporre sul logo della candidatura i cinque cerchi.\nVotazione finale.\nDurante il 112\u00ba congresso del CIO svoltosi a Mosca, venne votata la citt\u00e0 che avrebbe avuto l'onore di organizzare la XXIX Olimpiade.\nCome \u00e8 possibile rilevare dalla tabella, al primo turno la citt\u00e0 giapponese di Osaka ricevette solo 6 voti e quindi venne scartata immediatamente.\nIl secondo turno invece vide la citt\u00e0 di Pechino eletta per maggioranza assoluta di voti ricevuti."}
{"id": "1251384", "revid": "731511", "url": "https://it.wikipedia.org/wiki?curid=1251384", "title": "Northwest League", "text": "La Northwest League \u00e8 una lega minore del baseball nordamericano, classificata come classe A. Discende direttamente dalla Western International League, che fu Classe B fra il 1937 e il 1951 e classe A fra il 1952 e il 1954. Nel 1955 cambi\u00f2 nome e torn\u00f2 classe B.\nLa Northwest League (o la Northwestern League) \u00e8 esistita sotto varie forme dal 1901, mentre l'attuale \u00e8 nata nel 1955. Le squadre della prima edizione furono Salem Senators, Eugene Emeralds, Yakima Bears, Spokane Indians, Tri-City Braves, Wenatchee Chiefs e Lewiston Broncs. Alla 50\u00aa edizione della lega cinque di queste erano ancora in gara.\nLa lega \u00e8 classificata come short-season di Classe A, il che significa che la stagione non parte fino a giugno, quando le squadre della Major League Baseball hanno firmato le proprie scelte, e finisce in settembre. Ha otto squadre, ciascuna legata ad una della MLB.\nI campioni in carica sono i Salem-Keizer Volcanoes.\nGiocatori famosi.\nTre ex-giocatori della Northwest League sono stati inseriti nella Baseball Hall of Fame: Reggie Jackson (Lewiston Broncs, 1966), Ozzie Smith (Walla Walla Padres, 1977), and Tony Gwynn (Walla Walla Padres, 1981).\nAltri ex famosi sono:\n-Sandy Alomar, Jr. (Spokane Indians, 1984)\n-Garrett Atkins (Portland Rockies, 2000)\n-Jim Bounton (Portland Mavericks, 1973 &amp; 1977)\n-Jason Bartlett (Eugene Emeralds, 2001)\n-Jos\u00e9 Canseco (Medford A's, 1983)\n-Eric Davis (Eugene Emeralds, 1980-81)\n-Todd Field (Portland Mavericks batboy, 1976 &amp; 1977)\n-Chone Figgins (Portland Rockies, 1998)\n-George Foster (Medford Giants, 1968)\n-Julio Franco (Central Oregon Phillies, 1979)\n-Tom Gordon (Eugene Emeralds, 1987)\n-Khalil Greene (Eugene Emeralds, 2002)\n-Ken Griffey, Jr. (Bellingham Mariners, 1987)\n-Pedro Guerrero (Bellingham Dodgers, 1974)\n-Rickey Henderson (Boise A's, 1976)\n-Rick Monday (Lewiston Broncs, 1965)\n-Joe Nathan (Bellingham Giants, 1995; Salem-Keizer Volcanoes, 1997)\n-Mike Piazza (Salem Dodgers, 1989)\n-Kurt Russell (Portland Mavericks, 1977)\n-Mike Scioscia (Bellingham Dodgers, 1976)\n-Reggie Thomas (Portland Mavericks, 1975 &amp; 1976)"}
{"id": "1251389", "revid": "950920", "url": "https://it.wikipedia.org/wiki?curid=1251389", "title": "Claudio Malagoli", "text": "Giocava come ala piccola. Ha disputato varie stagioni in Serie A1, con l'Ignis Varese, la Snaidero Udine, la Mecap Vigevano e la Bartolini Brindisi. I suoi punti di forza erano l'uno contro uno, lo stacco da terra e il tiro dalla distanza, quando il tiro da tre punti non era ancora stato introdotto.\nCarriera.\nSoprannominato \"lupetto\", gi\u00e0 a diciotto anni vinse il suo primo scudetto, con la Pallacanestro Varese nel 1968-69. Biss\u00f2 la stagione successiva. Esord\u00ec giovanissimo nella nazionale italiana, il 23 novembre 1971 in Italia-All Stars 94-113 e con la quale detiene il quarto posto assoluto per punti segnati in una partita, quella di Istanbul, contro la Turchia con 40 punti messi a segno il 25 maggio 1978.\nDal 1970-71 al 1975-76 gioc\u00f2 nella Snaidero Udine. Dal 1976-77 \u00e8 alla Mecap Vigevano, con cui conquista una promozione dall'A2 all'A1, ma la societ\u00e0 lombarda retroceder\u00e0 subito.\nNel 1979-80 veste la maglia della Pallacanestro Brindisi disputando il campionato di Serie B. Al primo anno conquista subito la promozione in A2 realizzando 26.2 punti a partita. La squadra pugliese, soprannominata \"Stella del Sud\", ottiene degli ottimi risultati anche in A2 e Malagoli \u00e8 uno dei leader della cavalcata in A1 grazie ai quasi 29 punti di media messi a segno. Viene ricordato anche per una partita contro la Virtus Bologna, in cui diede molti problemi all'avversario Gianni Bertolotti. Dopo una breve parentesi \"senese\" con la Mens Sana Siena, torn\u00f2 a Brindisi per altre due stagioni.\nOramai brindisino di adozione, pur di rimanere nella citt\u00e0 adriatica, scelse di giocare in una delle tante squadre minori di Brindisi che militavano in C, la Buen Caff\u00e8 Brindisi del presidente Giovanni Di Bella. Nella stagione 1984-1985 in campionato realizza 32.0 punti a partita, 897 totali in 28 gare. Nella corsa alla promozione per\u00f2 la Buen Caff\u00e8 viene sconfitta nei playoff dal Monte di Procida, nonostante i 28 punti di media di Malagoli nelle tre sfide coi campani. Nel campionato di C 1985-1986 \"Lupetto\" si supera: segna la bellezza di 1.096 punti in 29 presenze, alla media di 37.8 punti a partita. Il 13 aprile 1986 contro la Virtus Ragusa realizza addirittura 65 punti, suo record personale, con la sua Brindisi che vince per 104 a 84. Malagoli chiude la stagione con ben 25 gare da almeno 30 punti e 14 prove da 40 o pi\u00f9 punti, compresi i 65 sopracitati. I suoi 37.8 di media del 1985-1986 sono una delle medie pi\u00f9 alte mai registrate a livello di campionati FIP. Nel 1986-1987 con una Pallacanestro Brindisi targata Ifil disputa il campionato di serie B1: oltre 26 punti di media in 29 presenze per concludere la sua esperienza brindisina. Chiude poi nel Citrosil Verona.\nNella sua carriera cestistica ha realizzato oltre 10.000 punti nei campionati FIP.\n\u00c8 morto nel 1988 all'et\u00e0 di 36 anni in un incidente stradale proprio come Elio Pentassuglia, suo estimatore, anch'egli nello stesso anno.\nDavide Micalich ha dedicato a Claudio Malagoli il libro \"La mano come una colt\" edito nel 2007."}
{"id": "1251390", "revid": "1305772", "url": "https://it.wikipedia.org/wiki?curid=1251390", "title": "Don Simpson", "text": "Biografia.\nSimpson crebbe ad Anchorage, dove frequent\u00f2 l'Universit\u00e0 come membro della confraternita Phi Delta Theta.\nL'insolita vita privata del produttore \u00e8 stata documentata da molte fonti. In un capitolo del libro americano \"Never Make Love in This Town Again\", che descrive gli incontri fra quattro prostitute e le celebrit\u00e0 di Hollywood, si dice che Simpson avesse dei particolari gusti sessuali sadici e masochistici e che filmasse i suoi congressi carnali. Il produttore si sottopose persino a numerosi interventi di chirurgia plastica, tra cui anche un'iniezione di collagene al pene. Dopo la sua morte la rivista \"People Magazine\" afferm\u00f2 che Simpson era un appassionato di film snuff.\nSimpson fu trovato morto sul gabinetto della sua casa di Los Angeles. La causa della morte fu un arresto cardiaco causato da un'overdose di droga. Diverse fonti riportano che al momento del decesso Simpson portava nel corpo i residui di venti droghe diverse. Secondo quanto riportato dalla biografia scritta dal reporter Charles Fleming, il produttore avrebbe speso 60.000 dollari per acquistare la droga che caus\u00f2 la sua morte. \"The Rock\", diretto nel 1996 da Michael Bay, \u00e8 dedicato alla memoria di Simpson, accreditato come co-produttore insieme a Jerry Bruckheimer."}
{"id": "1251397", "revid": "36426", "url": "https://it.wikipedia.org/wiki?curid=1251397", "title": "Chiesa di San Frediano", "text": "Diversi edifici religiosi sono dedicati a San Frediano:"}
{"id": "1251403", "revid": "287204", "url": "https://it.wikipedia.org/wiki?curid=1251403", "title": "Ulrico IV del W\u00fcrttemberg", "text": "Biografia.\nEgli regn\u00f2 in associazione con il fratello Eberardo II dal 1344 al 1362.\nDurante il suo periodo di regno fu l'ombra del fratello Eberardo II. Col fratello firm\u00f2 il trattato di indivisione della contea il 3 dicembre 1361. Poco tempo dopo rinunci\u00f2 a partecipare alle faccende politiche del W\u00fcrttemberg, il 1\u00ba maggio 1362.\nUlrico IV spos\u00f2 la contessa Caterina di Helfenstein, dopo il 1350. Il matrimonio venne successivamente annullato."}
{"id": "1251405", "revid": "2039709", "url": "https://it.wikipedia.org/wiki?curid=1251405", "title": "Onnipotenza", "text": "L'onnipotenza \u00e8 il potere di fare tutto, senza alcun limite. Nelle religioni monoteistiche questo attributo \u00e8 proprio di Dio.\nSecondo le religioni monoteistiche dell'Occidente, questo potere racchiude anche l'onnipresenza e la benevolenza.\nL'analisi di tale concetto ha dato luogo alla costituzione di innumerevoli paradossi logici che tutt'oggi sono oggetto di dibattito tra studiosi di logica e teologia.\nAccezioni di Onnipotenza.\nFra le diverse professioni di fede, e a volte anche all'esterno delle stesse, il termine onnipotenza \u00e8 stato utilizzato per delineare un ampio numero di prese di posizione al riguardo. Queste includono che:\nSotto alcune definizioni filosofiche del termine \"Dio\", i sensi 2, 3 e 4 possono risultare equivalenti. Generalmente si prende per assunto che Dio possa intervenire soprassedendo alle normali leggi della fisica, non essendo queste parte integrante della sua natura, ma unicamente i principi su cui ha fondato il mondo. Comunque alcuni studiosi moderni (tra cui John Polkinghorne) ritengono che sia nella natura di Dio essere coerente e pertanto risulterebbe contraddittorio andare contro le sue stesse leggi a meno che non ci sia una buona, ed estremamente importante ragione per farlo.\nDefinizione della Scolastica.\nTommaso d'Aquino riconobbe le difficolt\u00e0 nella comprensione del potere divino. Infatti scrisse che \"Tutti sono d'accordo nel riconoscere che Dio \u00e8 onnipotente. Ma il difficile sta nell'assegnare la ragione dell'onnipotenza\". Nella Scolastica, l'onnipotenza viene considerata come limitata ai poteri del Dio stesso, opposta all'idea delle infinite capacit\u00e0. Ci sono sicuramente delle cose che un Dio non \u00e8 in grado di fare. I teologi medievali diedero particolare attenzione ad alcuni triviali esempi di restrizione del potere divino. L'asserzione \"Dio pu\u00f2 fare qualunque cosa\" \u00e8 valida soltanto con una condizione preliminare \"che implica la perfezione del vero potere\". Questa soluzione della Scolastica sostiene che azioni come il camminare possano essere compiute dagli uomini ma non da Dio. Piuttosto che una prerogativa del potere, atti di questo genere, sono possibili solamente in quanto essi sono difetti del potere umano. L'abilit\u00e0 di peccare, per esempio, non \u00e8 un potere bens\u00ec un difetto o un'infermit\u00e0 di poco conto. Per rispondere alle domande se Dio fosse in grado di realizzare l'impossibile (come creare dei cerchi quadrati) Tommaso d'Aquino afferma che \"Nulla che implichi contraddizioni rientri all'interno del potere di Dio\".\nC.S. Lewis ha adottato una posizione convenzionale all'interno della sua opera \"The Problem of Pain\" (Il Dilemma del Dolore). Lewis segu\u00ec la visione di d'Aquino sulla contraddizione:\nIn psicologia.\nIl primo freudianesimo ha visto una sensazione di onnipotenza come intrinseca alla prima infanzia. \"Come hanno dimostrato Freud e Ferenczi, il bambino vive in una sorta di megalomania per un lungo periodo ... la 'fantasia di onnipotenza'\". Alla nascita, \"il bambino \"\u00e8\" tutto \"per quanto egli ne sappia\" - \"onnipotente\" ... ogni passo che fa verso la formazione dei propri limiti e confini sar\u00e0 per lui doloroso perch\u00e9 dovr\u00e0 perdere questa sensazione originale quasi-divina di onnipotenza\".\nFreud considerava che nel nevrotico \"l\"'onnipotenza\" che attribuisce ai suoi pensieri e sentimenti ... \u00e8 un riconoscimento sincero di una rimanenza della vecchia megalomania dell'infanzia\". Per alcuni narcisisti, il \"periodo di \"narcisimo primario\", che soggettivamente non aveva bisogno di alcun oggetto ed era completamente indipendente ... pu\u00f2 essere mantenuto o regressivamente riacquistato ... comportamento 'onnipotente'\".\nIl pediatra e psicoanalista Donald Winnicott ha avuto una visione pi\u00f9 positiva di una fede nella prima onnipotenza, reputandola come essenziale per il benessere del bambino, e affermando la necessit\u00e0 di un'assistenza materna \"sufficientemente buona\" per permettere al bambino di \"far fronte all'enorme shock per la perdita di tale onnipotenza\". - in opposizione a quelle forze che \"prematuramente lo costringono fuori del suo universo narcisistico\".\nRifiuto o limitazione.\nAlcuni monoteisti rifiutano l'idea che una divinit\u00e0 sia o possa essere onnipotente, o ritengono che, scegliendo di creare creature con il libero arbitrio, la divinit\u00e0 ha optato di limitare la sua onnipotenza divina. Nell'Ebraismo conservatore e quello riformato, come anche in alcuni movimenti all'interno del Cristianesimo protestante, tra cui quello della \"Teologia del Processo\" e del \"Teismo Aperto\", le divinit\u00e0 si dice agiscano nel mondo mediante la persuasione e non per costrizione (nel teismo aperto, questa \u00e8 una questione di scelta: una divinit\u00e0 potrebbe agire miracolosamente e forse a volte fa cos\u00ec - mentre per la Teologia del Processo \u00e8 una questione di necessit\u00e0: le creature hanno poteri inerenti che un divinit\u00e0 non pu\u00f2, nemmeno in linea di principio, escludere). Le divinit\u00e0 si manifestano nel mondo attraverso l'ispirazione e la creazione di possibilit\u00e0, non necessariamente con miracoli o violazioni delle leggi della natura.\nIl rifiuto dell'onnipotenza spesso procede da considerazioni filosofiche o scritturali, discusse qui di seguito.\nMotivi filosofici.\nLa Teologia del Processo rifiuta l'onnipotenza illimitata su basi filosofiche, sostenendo che l'onnipotenza come classicamente intesa sarebbe meno che perfetta ed \u00e8 quindi incompatibile con l'idea di una divinit\u00e0 perfetta. L'idea \u00e8 radicata nella dichiarazione spesso trascurata di Platone che \"essere \u00e8 potere\".\nDa questa premessa, Charles Hartshorne sostiene ulteriormente che:\nL'argomentazione pu\u00f2 essere affrontata in questo modo:\nAd esempio, sebbene uno possa controllare un budino di gelatina quasi completamente, l'incapacit\u00e0 di quel budino di mostrare una qualche resistenza rende il potere di quella persona piuttosto insignificante. La potenza si pu\u00f2 dire grande solo se viene esercitata su qualcosa che ha modi di difesa e un proprio fine. Se il potere di una divinit\u00e0 deve considerarsi grande, deve certo essere esercitato su esseri che hanno almeno qualche modo di difesa e scopo. Quindi, se una divinit\u00e0 non ha potere assoluto, deve almeno incorporare qualche caratteristica di potenza e qualche caratteristica di persuasione. Questo punto di vista \u00e8 conosciuto come \"Teismo Dipolare\".\nLe opere pi\u00f9 popolari che propongono questo punto sono di Harold Kushner (nell'Ebraismo). La necessit\u00e0 di una visione modificata dell'onnipotenza \u00e8 stata anche articolata da Alfred North Whitehead nei primi anni del XX secolo e sviluppata dal filosofo statunitense Charles Hartshorne che ha sostenuto le sue tesi nel contesto del sistema teologico noto come \"Teologia del Processo\".\nLa questione dell'onnipotenza divina \u00e8 stata ampiamente dibattuta nella Scolastica medievale in particolare a partire dalla riflessione di Tommaso d'Aquino, anche se gli antecedenti si possono rintracciare gi\u00e0 nella teologia scientifica di Teodorico di Chartes. Il dibattito verte su due termini principali \"potentia absoluta\" e \"potentia ordinata dei\". Per l'Aquinate la \"potentia ordinata\" \u00e8 rappresentata nel piano dell'ordine naturale, mentre la possibilit\u00e0 di Dio di agire \"de potentia absoluta\" gli \u00e8 garantita dalla sua posizione prospettica privilegiata, quella fuori da tempo, come il \"man on the tower\" chaucheriano. Le due grandi posizioni alternative all'interno del dibattito sono quelle che verranno costituite da Duns Scoto e Guglielmo d'Ockham. Scoto d\u00e0 della \"potentia dei\" un'interpretazione politico-giuridica a cui se ne aggiunge una che si rif\u00e0 al \"locus\" teologico dell'uomo inteso come \"viator\". Il primo argomento \u00e8 esteso a tutte le creature razionali che infatti possono agire \"ordinate\", ovvero \"de iure\", oppure \"absolute\", ovvero \"de facto\". La possibilit\u00e0 d'azione \"de facto\" \u00e8 legata alla possibilit\u00e0 di soprassedere alle leggi: cos\u00ec un re pu\u00f2 modificare la legge mondana, ma deve sempre rispettare quella divina. Dio non deve sottostare dunque ad alcun tipo di legiferazione che non possa modificare e in questo si costituisce la sua onnipotenza.\nLa seconda argomentazione scotista si riferisce alle accuse che evidenzierebbero nell'azione divina \"de potentia absoluta\" un agire divino \"inordinate\" e dunque un segno d'imperfezione e dunque di qui la contraddizione (questa \u00e8 per altro la posizione di Ockham). Scoto risponde che l'uomo dalla sua posizione di \"viator\" potrebbe cogliere come \"inordinate\" un cambiamento che invece dall'onnisciente prospettiva divina era sempre stato concepito come parte dell'ordine cosmico. La contraddizione dunque sarebbe insussistente per l'incapacit\u00e0 umana di afferrare pienamente l'agire divino. Ockham si pone in contrasto con la concezione Scotista affermando che qualunque modificazione \"absolute\" dell'ordine naturale sarebbe sintomo dell'imperfezione divina poich\u00e9 nel momento della creazione Dio dovrebbe aver ordinato la natura nel miglior modo possibile e solo un errore lo costringerebbe a metterci mano, da qui la contraddizione. La \"potentia absoluta\" era la possibilit\u00e0 divina di scegliere a un certo \"t\" tra un'infinit\u00e0 di mondi possibili il mondo che poi da \"t\" sarebbe proseguito \"ordinate\" attraverso le leggi naturali che lo costituivano. Un'obiezione possibile alla tesi ockhamista \u00e8 costituita dagli eventi miracolosi che sono per\u00f2 collocati da Ockham negli avvenimenti \"de potentia ordinata\" ovvero rispondenti alle leggi di natura che trasgredirebbero solo apparentemente. L'importanza della posizione del \"venerabilis inceptor\" sta nell'invenzione del concetto di mondo possibile e quindi nel suo collocarsi come antecedente diretto alla teoria dei mondi possibili e del mondo migliore di Leibniz. Il dibattito medievale prosegu\u00ec dopo questi segnavia su due vie distinte: quella scotista, inaugurata dal \"doctor subtilis\", e quella ockhamista, inaugurata dal \"doctor invincibilis\".\nMotivi scritturali.\nIn diverse versioni italiane del Nuovo Testamento, nel Libro dell'Apocalisse \u00e8 scritto: \"...Il Signore, nostro Dio, l'Onnipotente, regna!\" (la parola greca originale \u00e8 \u03c0\u03b1\u03bd\u03c4\u03bf\u03ba\u03c1\u03ac\u03c4\u03c9\u03c1, \"onni-potente\"), sebbene gran parte della narrazione nella Bibbia ebraica (\"Tanakh\") descriva il Dio giudeo-cristiano come interagente nella Creazione primariamente mediante la persuasione e solo occasionalmente mediante la forza. Tuttavia si potrebbe argomentare ulteriormente che l'abilit\u00e0 di contrastare la verit\u00e0 non sia una giusta rappresentazione delle definizioni accettate di potere, negando l'affermazione che una divinit\u00e0 non ha poteri infiniti.\nMolti altri versetti nella Bibbia cristiana affermano l'onnipotenza della propria divinit\u00e0 senza utilizzare la parola stessa. Ci sono varie citazioni della divinit\u00e0 cristiana denominata semplicemente \"Onnipotente\", dimostrando che la Bibbia cristiana sostiene la credenza di una divinit\u00e0 onnipotente. Alcuni di questi versetti sono elencati qui di seguito:\nOltre al Signore Dio e Re degli Eserciti nell'Antico Testamento (\"Dominus Sabaoth\" del Sanctus), un riferimento chiaro si trova proprio all'inizio del Vangelo secondo Luca, per l'Annunciazione:\nDiverse parti del Nuovo Testamento asseriscono come Ges\u00f9 sia uno con il Padre, che \u00e8 onnipotente, e altre asseriscono che Ges\u00f9 avesse una certa separazione dal Padre e anche delle autolimitazioni della sua potenza.(Vangelo di Giovanni), poich\u00e9 condivise in tutto la condizione umana, compreso il dolore e la morte, fuorch\u00e9 nel peccaro. Nei casi di resurrezione, esorcismo nella sinagoga di Cafarnao, pesca miracolosa mostr\u00f2 di avere la stessa signoria di Dio Padre sulla natura creata (la morte, i demoni, le forze naturali).\nOnnipotenza nel monoteismo occidentale.\nDio \u00e8 onnipotente nella tradizione monoteistica perch\u00e9 si afferma che Dio abbia creato il mondo dal nulla - \"ex nihilo\". Ci\u00f2 significa che Dio cre\u00f2 la materia da cui l'Universo venne fatto e fu la forza animatrice dell'intera creazione. Se Dio crea ogni cosa, dal nulla, allora \u00e8 una contraddizione dire che ci siano cose che Dio non pu\u00f2 fare. Non c'\u00e8 limite alla potenza di Dio. Nel monoteismo c'\u00e8 un solo dio e questo Dio pu\u00f2 tutto, cio\u00e8 \u00e8 onnipotente. Questo \u00e8 un attributo necessario di Dio perch\u00e9, a meno che Dio non sia onnipotente, non si pu\u00f2 aver fede in Lui che assicuri il trionfo del bene e della verit\u00e0 sul male e la menzogna. In ugual modo, se Dio non \u00e8 onnipotente, non pu\u00f2 mantenere le Sue promesse. C'\u00e8 una speranza nel monoteismo occidentale che dopo questa vita terrena il genere umano verr\u00e0 resuscitato - solo la promessa di Dio pu\u00f2 dar fiducia che ci sar\u00e0 un Mondo a venire e se Dio non \u00e8 onnipotente, tale promessa potrebbe non verificarsi. C'\u00e8 anche una promessa di salvezza e, nuovamente, se Dio non \u00e8 onnipotente, non pu\u00f2 esserci speranza che questa promessa venga mantenuta. Se si potesse dimostrare che Dio non \u00e8 onnipotente, ci\u00f2 avrebbe un drammatico impatto sulle religioni monoteistiche..\nModelli.\nPer esaminare la questione dell'onnipotenza, bisogna prima decidere quale \"modello\" di Dio si sta utilizzando quando si propongono postulati sulla Sua natura. Normalmente ci si basa su due modelli specifici: quello del Dio \"semplice\" e quello del Dio \"eterno\". Il Dio eterno pu\u00f2 agire nel tempo e quindi affermare che il Dio eterno \u00e8 onnipotente non crea ovvi problemi immediati in merito alla Sua abilit\u00e0 di fare qualcosa. Tuttavia, il Dio totalmente semplice di Tommaso d'Aquino (e della filosofia), come gi\u00e0 spiegato pi\u00f9 sopra, \u00e8 un Dio che sembra non possa agire. Ci\u00f2 accade perch\u00e9 il Dio totalmente semplice non pu\u00f2 far nulla. Dio \u00e8 attualit\u00e0 completa senza potenziale e quindi non pu\u00f2 agire poich\u00e9 agire significa cambiare dall'avere la potenzialit\u00e0 di agire al metterlo in atto, il che richiede tempo. Tommaso, avendo adottato il modello totalmente semplice di Dio da Aristotele, era conscio di questo problema e lo risolse affermando che Dio agisce eternamente con un unico atto eterno. Tale atto eterno di Dio produce effetti temporali. L'errore che molti fanno \u00e8 quello di assumere che, poich\u00e9 c'\u00e8 un effetto temporale - per esempio, avviene un miracolo e una montagna improvvisamente viene ad esistere - Dio ha agito nel tempo e nello spazio per creare l'esistenza della montagna. Ci\u00f2 chiaramente contraddice il modello del Dio totalmente semplice che non pu\u00f2 agire. La risposta di Tommaso \u00e8 che Dio ha s\u00ec agito per far esistere la montagna ma \u00e8 stato parte dell'unico atto eterno di Dio che ha fatto esistere la montagna. \u00c8 stata un'azione atemporale con un effetto temporale e spaziale. In questo modo quindi il Dio totalmente semplice pu\u00f2 agire e pu\u00f2 essere considerato onnipotente, ma le sue azioni sono tutte compiute in un'unica azione eterna.\nPotere su tutto o poter far tutto?\nL'affermazione che Dio pu\u00f2 fare tutto fa sorgere domande comuni in tutti i circoli filosofici sin dalla prima antichit\u00e0: \"Se Dio \u00e8 onnipotente, pu\u00f2 Dio squadrare il cerchio?\" o la solita \"Pu\u00f2 Dio creare una pietra troppo pesante perch\u00e9 possa alzarla?\" Il punto \u00e8 basilarmente il seguente:\nLa difficolt\u00e0 nel formulare il problema in questo modo sta al nr. 1.Tommaso d'Aquino era uno dei tanti teologi che ammetteva tale problema e cercava di risolverlo. Egli nega che Dio possa fare tutto - esistono certe azioni che sembrano azioni ma in realt\u00e0 sono \"pseudo-azioni\": sono formazioni di parole che paiono rappresentare delle azioni ma effettivamente sono controsensi. Alcuni esempi:\n\u00c8 importante riconoscere che Tommaso d'Aquino non dice che queste sono azioni che Dio non pu\u00f2 eseguire. Invece queste non sono affatto azioni - sono formulazioni di parole che non hanno contenuto, che sono controsensi e senza significato. Sembra che rappresentino azioni, ma sono in realt\u00e0 forme di parole vuote.\nTommaso d'Aquino asserisce che Dio pu\u00f2 fare tutto, assolutamente. Tuttavia, ci\u00f2 che \u00e8 assolutamente possibile significa \"qualsiasi cosa che non rappresenti un controsenso\". Quindi dice:\nCi sono due modi in cui una possibile azione possa contraddire la natura di Dio:\nBisogna spiegare il II modo. Basilarmente significa che qualsiasi azione non pu\u00f2 contraddire ci\u00f2 che Dio \u00e8. Per esempio:\nQuesta quindi \u00e8 la definizione di Dio adottata dalla maggioranza dei teologi cristiani \u2013 Dio \u00e8 onnipotente ma ci\u00f2 significa che Dio pu\u00f2 fare solo quello che \u00e8 logicamente possibile Dio faccia. Dio per Tommaso \u00e8 vincolato dalle regole della logica e non pu\u00f2 fare cose che contravvengono la Sua natura divina.\nRen\u00e9 Descartes tent\u00f2 di difendere la dottrina dell'onnipotenza assoluta affermando che, poich\u00e9 Dio ha creato l'Universo, Dio ha creato anche le leggi della logica. \u00c8 un errore quindi dire che Dio \u00e8 limitato dalla logica dato che la logica \u00e8 stata creata da Dio. Dio pu\u00f2 fare cose che vanno contro la logica come la intendiamo. Descartes non intende che Dio \"pu\u00f2 fare il logicamente impossibile\". Quello che dice \u00e8 che gli esseri umani non sanno ci\u00f2 che \u00e8 e ci\u00f2 che non \u00e8 possibile a Dio e che Dio certamente non \u00e8 limitato dalle leggi della logica che Dio ha creato. Per quanto ne sappiamo noi, Dio potrebbe essere in grado di fare cose che noi reputiamo impossibili. Descartes sta quindi asserendo che Dio \u00e8 cos\u00ec trascendente, cos\u00ec differente dagli essere umani che non possiamo usare la logica per mettere dei limiti a cosa Dio possa o non possa fare. Insomma, non possiamo proprio sapere ci\u00f2 che sia o non sia possibile a Dio. \u00c8 praticamente come ritirarsi dietro una pretesa di mistero. Descartes non affronta la questione se sia possibile a Dio di suicidarsi, sebbene Tommaso d'Aquino direbbe che questa sarebbe un'impossibilit\u00e0 logica, poich\u00e9 Dio, essendo totalmente semplice, non pu\u00f2 cambiare e cessare di esistere sarebbe un cambiamento in Dio. Se c'\u00e8 una qualunque cosa che Dio non possa fare, come suicidarsi, allora Descartes non ha difeso con successo l'attributo di onnipotenza assoluta dato che ci sono ancora delle cose che Dio non pu\u00f2 fare. Tuttavia Descartes potrebbe replicare dicendo che sta semplicemente affermando che, data la natura di Dio, la conoscenza umana non \u00e8 adeguata a fissare limiti alla potenza di Dio.\nFilosofi come John Ellis McTaggart e Thomas Hobbes sarebbero d'accordo che Dio \u00e8 onnipotente e che ci\u00f2 significa che Dio pu\u00f2 fare tutto, ma sosterrebbero anche che \"Dio \u00e8 onnipotente\" non deve essere considerata una proposizione filosofica. Cercare di provare che Dio pu\u00f2 fare ogni cosa e comprendere letteralmente l'onnipotenza di Dio e non apprezzare il fatto che questa \u00e8 un'affermazione religiosa, pu\u00f2 far sorgere innumerevoli problemi che il credente non ha bisogno di affrontare. Ci\u00f2 comunque non risolve la questione di quale significato si debba dare all\"'onnipotenza\".\nDio come Onnipotente.\nSe invece di pensare come fanno i filosofi che l'onnipotenza di Dio significhi \"pu\u00f2 fare di tutto\", la considerassimo invece col significato \"Dio ha potere su tutte le cose\", allora ci\u00f2 diverrebbe molto meno problematico. Innanzi tutto l'affermazione viene riconosciuta come \"linguaggio religioso\" e deve esser vista nel contesto della situazione in cui ha un suo significato, cio\u00e8 una situazione prettamente religiosa. Una volta che la si riconosce come esempio di linguaggio umano, si riconosce anche che fa parte di quei concetti umani che assistono nel comprendere gli attributi di Dio, ma non vanno presi alla lettera. La frase \u00e8 un'analogia. C'\u00e8 una connessione tra potenza umana e potenza divina, ma comprendere la potenza umana fa solo parte di un percorso verso la comprensione della potenza divina. La proposizione \"Dio non pu\u00f2 fare X\" \u00e8 vera - ma ci\u00f2 non implica un limite alla natura della potenza di Dio. Ci\u00f2 che Dio non pu\u00f2 fare \u00e8 ci\u00f2 che nella Sua perfezione Dio non pu\u00f2 \"voler\" fare - e in Dio non ci pu\u00f2 essere un cuneo logico tra ci\u00f2 che \u00e8 in grado di fare e ci\u00f2 che vuole fare, poich\u00e9 la volont\u00e0 di Dio e la potenza di Dio sono in verit\u00e0 identiche. I monoteisti devono credere che Dio \u00e8 onnipotente, ma ci\u00f2 non significa che debbano credere che tale credenza implichi che Egli pu\u00f2 fare tutto. Non \u00e8 possibile che Dio manchi di (Sua) parola - che \u00e8 logicamente possibile, non \u00e8 possibile che Dio menta, non \u00e8 possibile che Dio si suicidi, non \u00e8 possibile che Dio crei qualcosa che sia troppo pesante per Lui da alzare, Dio non pu\u00f2 cambiare. Ci sono cose che Dio non pu\u00f2 fare. Il filosofo britannico Peter Geach (n. 1916) sostiene che quando Tommaso d'Aquino difende l'onnipotenza di Dio, \u00e8 chiaro che non d\u00e0 all'onnipotenza il significato che \"Dio pu\u00f2 fare tutto\", ma che Dio pu\u00f2 fare qualsiasi cosa che non sia esclusa dalla logica o dalla Sua natura. Il che significa che Tommaso non sta difendendo l'onnipotenza assoluta di Dio, ma sta difendendo Dio come Onnipotente.\nNei testi Biblici.\nIl concetto di onnipotenza viene fatto risalire alle divinit\u00e0, e per questo accostato anche al Dio biblico, e su questo \u00e8 stata costruita una serie di ipotesi e teorie, ma nella Bibbia il termine Onnipotente non esiste; \u201dDio Onnipotente\u201c viene reso come traduzione per il termine in ebraico \u201dShaddai\u201d, in ebraico \u05d0\u05dc \u05e9\u05d3\u05d9, che appare nei testi Biblici 91 volte (in alcuni punti accoppiato ad altri vocaboli ed altre volte come termine unico di teonimo); non esiste un significato certo di El Shaddai, ma gli esegeti ebraici ed i filologi suppongono che la locuzione sia forse da intendere \u201cSignore della montagna\u201c o \u201cSignore Distruttore\u201d o \u201cSignore della Steppa\u201d o \u201cSignore della Fertilit\u00e0\u201c, ma certamente non come \u201cOnnipotente\u201d, concetto che quindi non appartiene alla religione ebraica ed al Dio Biblico.\nParadossi.\nLa convinzione che l'onnipotenza esista in qualsiasi forma pu\u00f2 senza dubbio essere confutata. Un esempio classico \u00e8 la seguente:\nCombinare l'onnipotenza con l'onniscienza pu\u00f2 produrre la difficolt\u00e0 se o meno una divinit\u00e0 possa porre una domanda a cui tale divinit\u00e0 non conosca la risposta.\nAgostino d'Ippona, nella sua opera \"La citt\u00e0 di Dio\", affermava invece che Dio non potesse fare nulla che lo rendesse non-onnipotente:\nSi dice onnipotente perch\u00e9 fa ci\u00f2 che vuole, non perch\u00e9 subisce ci\u00f2 che non vuole; se questo si verificasse in Lui, non sarebbe affatto onnipotente. E appunto perch\u00e9 \u00e8 onnipotente non pu\u00f2 alcune cose.\nAltre opinioni.\nTutte le succitate affermazioni di potenza sono individualmente basate su motivi scritturali e sulla percezione empirica umana. Questa percezione \u00e8 limitata ai nostri sensi. La potenza di una divinit\u00e0 \u00e8 legata alla sua esistenza. Ci sono tuttavia altri modi di percezione, come: la ragione, l'intuizione, la rivelazione, l'ispirazione divina, l'esperienza religiosa, gli stati mistici e la testimonianza storica.\nSecondo la filosofia induista, l'essenza di Dio o Brahman non pu\u00f2 mai essere compresa o conosciuta poich\u00e9 Brahman \u00e8 al di l\u00e0 sia dell'esistenza che dell'inesistenza, trascendendo e includendo il tempo, la causalit\u00e0 e lo spazio, e quindi non pu\u00f2 mai essere conosciuta nello stesso senso materiale che uno tradizionalmente \"comprende\" un dato concetto o oggetto.\nQuindi presumendo che esista un'entit\u00e0 divina che conscientemente intraprende azioni, noi non siamo in grado di comprendere i limiti dei poteri di tale divinit\u00e0. Dal momento che le attuali leggi della fisica sembra siano validi solo in questo universo, \u00e8 possibile che le leggi della fisica siano diverse in universi paralleli, dando ad un'entit\u00e0 divina pi\u00f9 potere. Se il numero di universi \u00e8 illimitato, allora il potere di una certa entit\u00e0 divina \u00e8 illimitata, in quanto le leggi della fisica possono essere diverse in tanti altri universi, rendendo di conseguenza tale entit\u00e0 onnipotente. Purtroppo, per quanto riguarda il \"multiverso\" vi \u00e8 una mancanza di correlazione empirica. Agli estremi esistono teorie su reami al di l\u00e0 di questo multiverso (Nirvana, Caos, Nulla).\nInoltre, cercare di sviluppare una teoria per spiegare, assegnare o refutare l'onnipotenza su basi logiche non ha molto valore, dato che essere onnipotenti significherebbe esser oltre la logica - opinione sostenuta da Ren\u00e9 Descartes, che propone tale idea nelle sue \"Meditazioni metafisiche\".\nPermettere presupposti che esista una divinit\u00e0 potrebbe portare ad un'ulteriore discussione che tale divinit\u00e0 stia consapevolmente svolgendo delle azioni. Si potrebbe concludere, da un punto di vista emanatista, che tutte le azioni e creazioni di una divinit\u00e0 siano semplicemente flussi di energia divina (il fluire del Tao, in combinazione con qi \u00e8 spesso visto come un fiume; Il Dharma (buddhismo), la legge della natura scoperta da Buddha, non ha inizio n\u00e9 fine.) Il Panteismo e/o panenteismo considera l'universo/multiverso come \"il corpo di Dio\", facendo di \"Dio\" tutto e tutti. Cosicch\u00e9 se uno fa qualcosa, \u00e8 in realt\u00e0 \"Dio\" che la fa. Secondo questo concetto, noi siamo \"Dio\".\nNella tradizione religiosa o filosofica taoista, il Tao \u00e8 in qualche modo equivalente a una divinit\u00e0 o al logos. Si attribuisce al Tao una potenza inesauribile, ma tale potenza \u00e8 semplicemente un altro aspetto della sua debolezza."}
{"id": "1251419", "revid": "1504506", "url": "https://it.wikipedia.org/wiki?curid=1251419", "title": "Ulrico III del W\u00fcrttemberg", "text": "Biografia.\nEgli venne fortemente coinvolto dal padre Eberardo I nel suo periodo di governo, nell'ambito dell'amministrazione dei beni di famiglia.\nNel 1319 egli concluse un trattato con Federico I e rinnov\u00f2 questo trattato all'assunzione del regno, nel 1325, quando il W\u00fcrttemberg si era temporaneamente schierato con Ludovico IV. Ludovico e Federico ottennero la carica imperiale nello stesso tempo.\nUlrico appront\u00f2 quindi una politica di riconciliazione che allarg\u00f2 di molto i domini del Wurttemberg. Dopo l'acquisizione di alcuni territori in Alsazia, da ricordare sono le acquisizioni di Markgr\u00f6ningen nel 1336 e di Tubinga nel 1342. In particolare, quest'ultima concesse ai sovrani del W\u00fcrttemberg di fregiarsi del titolo di conti palatini di Svevia. \nUlrico spos\u00f2 Sofia di Pfirt. Suoi figli furono Eberardo II e Ulrico IV, che governarono assieme la contea sino al 1361."}
{"id": "1251425", "revid": "80339", "url": "https://it.wikipedia.org/wiki?curid=1251425", "title": "Nizhnekamsk", "text": ""}
{"id": "1251426", "revid": "287204", "url": "https://it.wikipedia.org/wiki?curid=1251426", "title": "Niznekamsk", "text": ""}
{"id": "1251427", "revid": "729019", "url": "https://it.wikipedia.org/wiki?curid=1251427", "title": "Episodi di Lizzie McGuire (prima stagione)", "text": "La prima stagione di \"Lizzie McGuire\" \u00e8 formata da 31 episodi ed \u00e8 stata trasmessa negli Stati Uniti dal 12 gennaio 2001 al 18 gennaio 2002 su Disney Channel.\nIl giorno della foto.\nTrama.\nA scuola \u00e8 il giorno delle foto per l'annuario. Lizzie telefona a Miranda per dirle che vuole vestirsi da urlo come Britney Spears: l'odioso fratello minore Matt spiffera tutto alla madre, la quale la costringe a indossare il maglione di lana con disegnato un unicorno che la nonna le aveva regalato per Natale. Miranda si accorge di essere vestita allo stesso identico modo di Kate: quest'ultima, che vuole essere la diva incontrastata della scuola, la avverte che se non cambier\u00e0 abito le conseguenze per lei saranno terribili. Ethan Craft, il ragazzo pi\u00f9 bello della scuola, spiega a Gordo che tutti i maschi si sono messi d'accordo per posare con la faccia da duro, avvertendolo che se non lo fa per lui potrebbe essere dura sopravvivere a scuola: Gordo cambia espressione all'ultimo istante, accontentando la richiesta di Ethan. Lizzie \u00e8 agitata perch\u00e9 dovr\u00e0 posare soltanto a fine giornata: Gordo riesce a procurarle degli abiti pi\u00f9 belli al posto del maglione. Durante l'ora di disegno Kate assolda Ed per gettare un vasetto di vernice addosso a Miranda: Lizzie, intuito il pericolo, si getta a protezione di Miranda sporcandosi solo lei. In questo modo Miranda pu\u00f2 avere la bella foto che desiderava, mentre Lizze esibisce senza pi\u00f9 vergogna il maglione della nonna. Matt vuole saltare un compito in classe, cos\u00ec si finge malato: sua madre per\u00f2 intercetta una telefonata del figlio in cui si vanta di averla ingannata. Jo recita la parte della madre inconsapevole, sottoponendo Matt a una cura intensiva che lo porta a confessare.\nChiacchiere.\nTrama.\nLizzie vorrebbe diventare una cheerleder, ma fa il provino e non viene presa, perch\u00e9 \u00e8 un vero disastro. Cos\u00ec i suoi genitori cercano di confortarla inutilmente. \"Chatta\" con Miranda, che le rivela che Kate \u00e8 stata accettata. Lei risponde che Kate porta un reggiseno imbottito e Miranda, per sbaglio, invia a tutta la scuola la frase di Lizzie. Quando Kate chiede arrabbiata chi aveva scritto il messaggio, Lizzie \u00e8 nel pallone e Miranda si prende la colpa. Intanto i genitori di Lizzie perdono la lucertola di Matt e la cercano a lungo, per poi scoprire che era morta nell'acquario dove Matt la teneva. Kate fa credere a Miranda che uno dei ragazzi pi\u00f9 carini della scuola voleva parlare con lei e la umilia e lei in risposta le riempie l'armadietto di carta igienica, allora Kate stampa centinaia di volantini nei quali ritocca la sua foto, allora Miranda, arrabbiata mette la tintura verde nello shampoo di Kate. Intanto Lizzie vuole confessare la propria colpevolezza, ma non riesce a gestire i conflitti. Nel frattempo Matt fa il funerale alla lucertola morta e la seppellisce in giardino, ma poi si scopre che le lucertole in letargo sembrano morte, e quindi Matt dissotterra la lucertola. All'esibizione delle \"cheerleader\" Lizzie trova il coraggio di rivelare a Kate che ha scritto lei il messaggio, cos\u00ec Kate e le altre cheerleader la umiliano davanti a tutta la scuola. Fortunatamente per lei, nel giro di pochi attimi un nuovo pettegolezzo fa diventare antiquato il balletto delle \"cheerleader\".\nMamma all'attacco.\nTrama.\nLizzie va in campeggio con la scuola e resta male quando scopre che l'accompagnatrice \u00e8 sua madre. Il professor Pettus divide gli studenti in maschi e femmine, ordinando loro di catalogare quanti pi\u00f9 animali e piante possibili. I maschi sabotano la prova delle ragazze, allora la madre di Lizzie propone di vendicarsi intrufolandosi di notte nella loro tenda; Pettus le scopre e la donna decide di prendersi la colpa. Matt e suo padre, rimasti a casa da soli, si ingegnano per trovare qualcosa da mangiare finch\u00e9, esasperati, ordinano una pizza.\nHo il senso del ritmo.\nTrama.\nLa coach Kelly scopre che Lizzie ha del talento in ginnastica ritmica e la convince a iscriversi ad una gara. Lizzie si sottopone ad una preparazione molto dura, mentre Gordo la riprende con la telecamera. Kate, gelosa del fatto che Lizzie sia migliore di lei in qualcosa, vuole ostacolarla e assolda Larry per boicottare la sua performance.\nGordo si accorge della presenza di Larry sopra il palco e manda Miranda a fermarlo perch\u00e9 vuole prendere il cerchio che Lizzie lancer\u00e0 in aria durante il suo numero.\nLizzie vince la gara, ma poi confessa ai genitori di non voler pi\u00f9 praticare la ginnastica ritmica.\nUn test importante.\nTrama.\nScienze \u00e8 l'unica materia in cui Gordo non ha il massimo dei voti ed \u00e8 quindi convinto che il professor Pettus non lo abbia in simpatia. Come se non bastasse, Pettus ha sottoposto i ragazzi al test sul loro futuro lavoro e Gordo risulta essere un mazziere di \"Black Jack\".\nGordo vuole dimostrare a Lizzie che le cose stanno come dice lui e scambia i loro compiti: il ragazzo si arrabbia con il professore e fa esplodere il cervello che aveva realizzato.\nPettus spiega a Gordo che non gli ha mai dato il massimo dei voti perch\u00e9 voleva semplicemente stimolarlo a fare sempre meglio.\nMatt vuole essere chiamato \"M-Dog\" e i suoi genitori, per farlo smettere, gli dicono che anche loro cambieranno nome e li dovr\u00e0 chiamare \"Did\u00ec\" e \"Mew Mew\", anche davanti ai suoi amici.\n\u00c8 arrivato Aaron Carter.\nTrama.\nIl cantante Aaron Carter verr\u00e0 in citt\u00e0 per girare il video di un singolo natalizio. Lizzie e i suoi amici si intrufolano con Matt sul set dove si gira il video per conoscere Aaron. I genitori di Lizzie, avvertiti dall'addetto alla sicurezza della presenza di Lizzie, vanno a prenderla ma, in un modo o nell'altro, finiscono imprigionati in detenzione.\nAlla fine vedono Aaron Carter e Lizzie, andata a riprendere il suo registratore lo bacia sotto il vischio, poi Miranda canta e si fa dare un giudizio da Aaron che le dice che ha talento, l'episodio finisce con Lizzie e Miranda che ballano nel video di Aaron e Gordo che riprende la scena\nDisavventure da baby-sitter.\nTrama.\nI genitori di Lizzie vanno fuori a cena e lei deve badare a Matt, aiutata da Gordo e Miranda. Sam non si fida della figlia e torna a casa per controllare se \u00e8 tutto a posto, ma i ragazzi credono che sia un ladro.\nIl giorno delle elezioni.\nTrama.\nLizzie si candida come presidente scolastico contro Clare e Larry: inizialmente si propone come \"voce del popolo\", ma finisce per essere ossessionata dalla vittoria. Anche se a vincere sar\u00e0 Larry, Lizzie ritrova i suoi amici e impara una lezione importante.\nMatrimoni combinati.\nTrama.\nPer un progetto di scuola Lizzie la classe devono condurre una vita matrimoniale: Lizzie viene accoppiata con Gordo, mentre Miranda sta con il desideratissimo Ethan. Lizzie scopre che Kate, in coppia con Larry, si vede con Ethan per mollare i loro rispettivi compagni e mettersi insieme: Lizzie non sa se dirlo a Miranda.\nLizzie la selvaggia.\nTrama.\nLizzie inizia a frequentare e ad imitare lo stile di vita di Angel, una ragazza poco raccomandabile, cos\u00ec Gordo e Miranda cercano di tirarla fuori dai guai. Matt, nel frattempo, \u00e8 riuscito a convincere i genitori a cambiare i suoi orari di sonno, con la conseguenza che la notte rimane sveglio fino a tardi e di giorno ha un'incredibile voglia di dormire.\nUn acquisto importante.\nTrama.\nLizzie e Miranda sono gelose di Kate che ha iniziato a indossare il reggiseno, cos\u00ec vanno a far compere con Jo che per\u00f2 le mette in imbarazzo. Finiscono per litigare, ma alla fine riconoscono di aver bisogno ancora dell'aiuto della mamma e chiedono scusa. Alla fine riescono a fare il loro acquisto: il primo reggiseno.\nEvviva gli anni '50.\nTrama.\nGordo \u00e8 sempre stato una \"voce fuori dal coro\" perch\u00e9 vuole avere gusti diversi dai suoi coetanei. Cos\u00ec inizia ad appassionarsi per i vestiti e la musica degli anni cinquanta, ma Lizzie e Miranda la fanno involontariamente diventare una moda che seguono tutti.\nProvaci ancora Miranda.\nTrama.\nLizzie \u00e8 chiamata a recensire per il giornalino scolastico il debutto di Miranda come attrice nello spettacolo scolastico, ma \u00e8 obiettivamente imbranata sulla scena, cos\u00ec Lizzie deve darle un giudizio negativo. Miranda resta delusa dal comportamento di Lizzie che non reputa una vera amica.\nA pranzo con Ethan Craft.\nTrama.\nLizzie \u00e8 nervosa perch\u00e9 Ethan Craft le ha chiesto di sedersi accanto a lui a pranzo, ma a scuola dovr\u00e0 vederela con un ospite poco gradito: suo fratello Matt arrivato a scuola sbagliando autobus.\nPer un mondo migliore.\nTrama.\nLizzie si d\u00e0 all'ecologismo ma finisce per prendere la faccenda troppo seriamente e litiga con Miranda perch\u00e9 ha acquistato una giacchettina di pelle.\nLegami di sangue.\nTrama.\nMatt e Lizzie sono \"legati\" perch\u00e9 il piccolo McGuire ha ammanettato la sorella mentre giocava a fare il mago. Proprio quel pomeriggio Lizzie deve seguire Ethan nel torneo di golf della storia. Entrambi impareranno i problemi degli altri. Lizzie difender\u00e0 Matt da un ragazzo che lo tortura e Matt far\u00e0 cadere Katie nella piscina dopo il padre gli riconsegna le chiavi.\nLe bugie hanno le gambe corte.\nTrama.\nLizzie vuole a tutti i costi andare a vedere il nuovo film vietato ai minorenni: Vesuvio. Anche se hanno ricevuto il no dai genitori, Lizzie si imbuca al cinema con Gordo e Miranda, finendo su tutti i telegiornali perch\u00e9 Lizzie ha salvato un uomo con la manovra di Heimlich.\nGordo ha la ragazza.\nTrama.\nLizzie e Miranda si sentono messe da parte perch\u00e9 Gordo si \u00e8 fidanzato con Brooke. Le due ragazze li seguono al loro primo appuntamento al ristorante, soprattutto perch\u00e9 sanno che Brooke non \u00e8 una ragazza molto affidabile.\nLizzie insegnante per amore.\nTrama.\nGordo vorrebbe acquistare uno stereo e, per racimolare i soldi necessari, d\u00e0 ripetizioni di matematica a Ethan. Lizzie e Miranda li distraggono perch\u00e9 vogliono poter stare con Ethan, venendo criticate da Gordo che le considera incapaci di prendere una A, quindi pi\u00f9 stupide di lui. Quando Ethan prende un brutto voto sotto gli occhi delusi di Gordo che capisce di non essere stato un valido insegnante, Lizzie comincia a dare lei stessa ripetizioni a Ethan, dimostrandosi molto pi\u00f9 competente di Gordo, infuriato con lei. Alla fine Ethan riuscir\u00e0 a recuperare, mentre i tre amici fanno la pace e Gordo riconosce la bravura di Lizzie e l'intelligenza delle due ragazze.\nLa vita \u00e8 una partita.\nTrama.\nEthan invita Lizzie, Gordo e Miranda a giocare a bowling, ma proprio lo stesso giorno Sam vuole trascorrere un po' di tempo con sua figlia e invitarla a cena. Quando Lizzie sceglie, ovviamente, di passare il weekend con il ragazzo, Sam \u00e8 piuttosto rattristato, quindi Lizzie decide di invitare il padre al bowling per poter stare sia con lui che con i suoi amici, riconoscendo quanto la sua famiglia sia importante per lei.\nCiak, si gira!\nTrama.\nUn famoso regista viene nella scuola di Lizzie. Gordo, affascinato dal mondo del cinema, inizia ad aiutare questo regista nelle riprese del film e diventa l'attore protagonista. Gordo per\u00f2 non sa che la telecamera cambia spesso il carattere delle persone, infatti il regista lo costringe ad offendere i sentimenti dei compagni di classe, portando persino Lizzie e Miranda a litigare, soltanto per rendere la trama del film pi\u00f9 divertente.\nModella per errore.\nTrama.\nLizzie diventa una modella di gran classe, ma non riconosce pi\u00f9 i suoi amici: Miranda le fissa in continuazione serate in discoteca e appuntamenti di gala, mentre Gordo la usa per essere invitato alle feste pi\u00f9 esclusive.\nDolcetto o scherzetto?\nTrama.\nMiranda vuole farla pagare a Kate perch\u00e9 dice che le tradizioni messicane di Halloween sono banali e ridicole. Cos\u00ec, d'accordo con tutta la scuola, organizza uno scherzo per spaventarla a morte ed imbarazzarla.\nTrama.\nPer vincere un viaggio a Miami, Lizzie, Gordo e Miranda devono partecipare ad una gara a domande sfidando Kate, Claire e Larry.\nA preparare la squadra di Lizzie c'\u00e8 il prof. Digbey, i cui metodi di insegnamento sono decisamente bizzarri.\nRagazzi, che cotta!\nTrama.\nLizzie si fidanza con Larry, innamoratosi di lei, e scopre che dietro al ragazzo che a scuola \u00e8 preso in giro da tutti si nasconde una persona dolce e sensibile, ma \u00e8 imbarazzata dalla sua compagnia, temendo la derisione dei compagni. Alla fine decider\u00e0 di considerarlo solo un amico, stupendosi della sua reazione serena e comprensiva, capendo cos\u00ec che solo i ragazzi migliori, all'apparenza non molto interessanti, sono quelli che invece pi\u00f9 nascondono delle belle sorprese.\nRe Gnomo: La conquista.\nTrama.\nLa nonna di Lizzie le regala \"R\u00e8 Gnomo\", un gioco da tavolo che non le piace e per questo lo regala a Gordo. Lizzie e Miranda si preoccupano quando Gordo \u00e8 talmente ossessionato da quel gioco da trascurare lo studio.\nTrama.\nLizzie e Kate sono state messe in coppia per un progetto di studi sociali. Rivivono cos\u00ec i bei momenti che passavano tanto tempo prima, quando erano ottime amiche.\nTrama.\nMiranda si \u00e8 perdutamente innamorata di un ragazzo della scuola. Lui la invita a pranzare insieme durante l'intervallo, ma ogni volta che si incontrano Miranda non riesce ad aprire bocca e Lizzie deve suggerirle le parole giuste.\nIl video di Gordo.\nTrama.\nGordo installa numerose video camere in tutta la scuola riprendendo cos\u00ec i suoi compagni. Molti di loro, si scoprir\u00e0, nascondono momenti delle loro vite molto imbarazzanti. Per questo litiga con Miranda perch\u00e9 \u00e8 stata ripresa mentre diceva cose poco piacevoli sui compagni di scuola ma poi tutto si risolve.\nIl Bar Mitzvah di Gordo.\nTrama.\nGordo vuole sentirsi adulto e chiede ai suoi genitori di poter ricevere il Bar mitzvah ebraico."}
{"id": "1251428", "revid": "22356", "url": "https://it.wikipedia.org/wiki?curid=1251428", "title": "Xenotarsosaurus bonapartei", "text": "Lo Xenotarsosauro era un piccolo abelisauride che visse in Argentina, durante il Cretaceo. \nEtimologia.\nIl nome deriva da \"Xenos\" (strano), \"Tarsos\" (tarso) e \"Saurus\" (sauro).\"Bonapartei\" deriva invece da Jose Bonaparte, paleontologo argentino.\nIl suo fossile fu scoperto nel 1980 da un geologo, Juan Sciutto, nella provincia di Chubut.\nDescrizione.\nLo \"Xenotarsosauro\" \u00e8 stato molto accostato al Carnotaurus, facente parte della stessa famiglia.\nLungo 4,8 metri aveva un femore di 61 centimetri e una tibia di 59, mentre le braccia, come spesso si pu\u00f2 notare nei teropodi, erano relativamente corte."}
{"id": "1251429", "revid": "899609", "url": "https://it.wikipedia.org/wiki?curid=1251429", "title": "Episodi di Lizzie McGuire (seconda stagione)", "text": "La serie Lizzie McGuire \u00e8 divisa in due stagioni composte da 31 episodi per la prima e 34 per la seconda.\nIl telefilm, che ha lanciato la carriera cinematografica e discografica di Hilary Duff, \u00e8 divenuto molto celebre negli USA quanto in Italia ed \u00e8 stato trasmesso in prima tv dal canale satellitare Disney Channel, ed in seguito trasmesso in chiaro da Italia1,e dal 7 gennaio 2014 sul canale free Frisbee. La serie si \u00e8 fermata dopo la seconda stagione.\nAmore a prima vista.\nTrama.\nLizzie ha il suo primo fidanzato: si tratta di Ronnie, il ragazzo che la mattina consegna i giornali.\nDa quando sta con lui, Lizzie perde completamente il contatto con la realt\u00e0.\nMiranda cerca di farla tornare in s\u00e9, ma ottiene come risposta da Lizzie che \u00e8 gelosa perch\u00e9 non ha il ragazzo.\nLizzie e Ronnie si lasciano perch\u00e9 lui le confida di essere attratto da una ragazza che frequenta la sua scuola.\nLizzie ne esce distrutta, ma Gordo le fa capire che \u00e8 lui lo stupido che si \u00e8 perso una ragazza fantastica come lei.\nA Matt manca una figurina per completare l'album del baseball.\nMelina, che possiede questa figurina, si fa servire e riverire da Matt.\nL'ultima cosa che Melina chiede a Matt prima di dargli la figurina mancante \u00e8 avere degli album gi\u00e0 completi, cos\u00ec Matt gli vende quelli di suo padre.\nSam, infuriato, sequestra a Matt il suo album appena completato.\nL'oro di Montezuma.\nTrama.\nIl prof. Digbey assegna agli studenti una ricerca su una popolazione straniera.\nLizzie, Miranda e Gordo decidono di iscriversi a \"L'oro di Montezuma\", un gioco a premi televisivo messicano.\nAd accompagnarli, e fare loro da interprete, c'\u00e8 Carlos, il cugino di Miranda.\nDurante il gioco, Lizzie nell'assegnare i ruoli per sbaglio d\u00e0 a Carlos quello del dio serpente, il che significa che non li potr\u00e0 pi\u00f9 aiutare.\nCos\u00ec i ragazzi non capiscono cosa devono fare nell'ultimo gioco e non vincono niente.\nMatt e Lanny giocano a nascondino.\nSiccome perde sempre, Matt trova un nascondiglio perfetto: peccato che sia su un furgone in partenza per chiss\u00e0 dove. \nMamma, amica mia.\nTrama.\nIl signor Digbey assegna alla classe la lettura di due libri: \"In mezzo scorre il fiume\" per i ragazzi e \"Club delle orchidee e del poker pizza\" per le ragazze. Lizzie rimane folgorata dalla figura della protagonista, Tallulah, una giovane che arriva a rimpiangere quel legame con la madre che non ha mai creato. Terminato il libro, Lizzie vuole instaurare un rapporto pi\u00f9 profondo con sua madre e desidera diventare la sua migliore amica, frequentandola maggiormente e facendo diverse attivit\u00e0 insieme. Questo per\u00f2 porta Lizzie a contatto con i piccoli e grandi problemi della vita adulta, alcuni dei quali le erano stati nascosti, come il quasi divorzio tra i suoi nonni e la malintesa accusa di evasione fiscale a carico di suo padre. Quando tutto questo peso diventa insopportabile, Lizzie chiede alla madre di aspettare qualche anno prima di diventare cos\u00ec intime, in modo da godersi la spensieratezza della preadolescenza.\nMatt e Lanny sono alle prese con una scimmia dispettosa che combina disastri in casa, poi scappa e ogni volta Sam incolpa i ragazzini dei danni. Matt escogita una trappola per stanare la scimmia, attirandola in una rete con una banana. Tuttavia, \u00e8 Sam a finire intrappolato e a dover constatare che la scimmia esiste davvero. Si scopre poi che il primate, di nome Alfredo, \u00e8 figlia dei due amici e compagni di baseball di Sam.\nUna nuova amica.\nTrama.\nDurante un'esibizione delle \"cheerleader\", Kate cade dalla piramide umana e si frattura la mano; Claire la caccia dalla squadra nominandosi nuovo capitano.\nClaire si dimostra peggio di Kate nel tartassarli, cos\u00ec Lizzie convince Miranda e Gordo ad aiutare Kate a riconquistare il suo posto.\nLizzie le insegna dei numeri che pu\u00f2 fare con un braccio solo: Kate sfida Claire ed \u00e8 quest'ultima stavolta a farsi male.\nKate per\u00f2 non la caccia dalla squadra, dimostrandosi per la prima volta gentile.\nMatt si vanta perch\u00e9 reciter\u00e0 una battuta nello spettacolo della scuola: \"Oh il campanello, vado ad aprire\".\nMatt inizia a trattare da servi sua madre e Lanny, per poi perdere la voce e non poter dunque andare in scena.\nChe fatica lavorare.\nTrama.\nLizzie si fa assumere come cameriera al \"Digital Been\" per poter essere indipendente dai genitori.\nIl problema \u00e8 che non ha fatto i conti con le difficolt\u00e0 del mondo del lavoro: un capo tiranno e clienti esasperanti la portano ad uno sfogo eccessivo, con conseguente licenziamento.\nMatt \u00e8 stato lasciato da Melina e il suo amico Jeremy gli consiglia di confidarsi con una ragazza.\nPur di non parlare con sua sorella Lizzie, Matt si rivolge a Miranda che gli dice che \u00e8 un ragazzo fantastico.\nMatt si innamora di Miranda e inizia a perseguitarla, poi torna Melina per rimettersi insieme a Matt.\nCaccia al tesoro.\nTrama.\nIl signor Dig organizza una caccia al tesoro: la squadra che vince si aggiudica un ottimo voto.\nLizzie ha litigato con i suoi amici e le coppie che partecipano sono inedite: Lizzie sta con Ethan, Miranda con Larry e Gordo con Kate.\nAlla gara partecipa anche Matt che ha trovato un foglio in camera di Lizzie: da solo arriva primo, ma non vince il voto perch\u00e9 non \u00e8 della scuola di Lizzie.\nI ragazzi si danneggiano a vicenda: Lizzie, ad un passo dalla vittoria, fa pace con Miranda e Gordo per arrivare insieme sul traguardo.\nNon vincono perch\u00e9 sono stati preceduti da un'altra coppia di studenti, ma quanto meno ritrovano la loro amicizia.\nSam e Jo approfittano dell'assenza dei figli per divertirsi, ma riducono la casa a soqquadro.\nLa cosa pi\u00f9 preziosa.\nTrama.\nI genitori vanno in trasferta per una partita di Sam: Lizzie deve tenere d'occhio Matt e Lanny.\nI due ragazzi rompono il pallone di pap\u00e0, autografato da Walter Payton.\nLizzie va da un venditore di palloni per averne uno identico, ma il commesso \u00e8 disposto a venderne uno firmato da un altro giocatore meno famoso.\nTornato a casa, Sam si accorge dello scambio ma Jo confessa che la firma di Walter Payton in realt\u00e0 \u00e8 sua, in quanto qualche tempo prima era stata lei a romperlo.\nSolo amici.\nTrama.\nLizzie fa di tutto per andare al ballo scolastico di fine anno con Ethan Craft e chiede a Gordo di spiarlo per scoprire quali sono i suoi gusti in fatto di ragazze.\nScambio d'identit\u00e0.\nTrama.\nLizzie e Matt si scambiano i loro corpi come nel film \"Quel pazzo venerd\u00ec\".\nGrazie a questo scambio riescono a scoprire le piccole difficolt\u00e0 quotidiane che entrambi devono affrontare.\nAmiche fidate.\nTrama.\nMiranda, mentre sta facendo degli acquisti con Lizzie al centro commerciale, viene accusata dalla guardia del furto di un rossetto.\nAl momento Lizzie non la difende, cos\u00ec Miranda vuole rompere la loro amicizia.\nUn urlo nella notte.\nTrama.\nLizzie inizia a sentirsi a disagio quando vede che tutti i ragazzi della scuola hanno un talento particolare, mentre lei no.\nMiranda e Gordo l'aiutano a cercare qualcosa per la quale sia effettivamente portata.\nVestirsi bene con poco.\nTrama.\nLa scuola indice un concorso per premiare i migliori studenti in vari campi e Lizzie vuole essere la pi\u00f9 elegante.\nJo si rifiuta di comprarle un paio di pantaloni molto \"trendy\", proponendole invece di andare a comprare qualcosa al mercatone dei saldi.\nNiente male, Lizzie!\nTrama.\nIl preside incarica Lizzie e Kate di allestire il ballo di primavera, ma Kate rompe il mezzobusto di uno dei primi presidi della scuola.\nQuando il preside minaccia di cancellare il ballo e, siccome Kate non vuole confessare, Lizzie decide di prendersi la colpa per il bene di tutti i suoi compagni.\nUn modello da imitare.\nTrama.\nLizzie aiuta Andie, una ragazza che ha un anno in meno di lei, ad ambientarsi a scuola.\nAndie per\u00f2 inizia a vestirsi e a comportarsi esattamente come se fosse la copia spiccicata di Lizzie.\nLizzie e Frankie.\nTrama.\nA scuola arriva il famoso attore Frankie Muniz per partecipare ad una lezione di teatro e si innamora di Lizzie.\nLa ragazza accetta la corte di Frankie, ma si sente a disagio quando inizia ad essere perseguitata dai paparazzi.\nUna dieta pericolosa.\nTrama.\nLizzie e Miranda stanno realizzando un video musicale girato da Gordo.\nQuando vede le prime riprese, Miranda si ritiene grassa e inizia a non mangiare pi\u00f9 per dimagrire.\nGordo va al liceo.\nTrama.\nDate le sue capacit\u00e0 intellettuali, a Gordo viene proposto di saltare l'ultimo anno delle medie e di andare direttamente al liceo.\nLizzie e Miranda si disperano quando Gordo confessa di voler accettare.\nFesta di compleanno.\nTrama.\nKate invita Lizzie, Miranda e Gordo alla sua festa di compleanno, ma i genitori non vogliono mandarli perch\u00e9 non ci saranno adulti a controllare.\nI tre ragazzi ci vanno lo stesso, ma si rendono conto che la cugina di Kate, che \u00e8 gi\u00e0 maggiorenne, ha invitato tutti i suoi amici.\nIo non c'entro!\nTrama.\nDurante l'ora di pranzo, in mensa scoppia una battaglia di cibo e vengono incolpati Lizzie, Larry e Kate.\nIl preside vuole che scrivano un rapporto dettagliato sull'accaduto, cos\u00ec ognuno di loro inizia a raccontare la sua versione dei fatti.\nNatale Rock and Roll.\nTrama.\nLizzie concorre alla sfilata di Natale costruendo un carro rock-n-roll, ma finisce per ritrovarsi sola senza nessun aiuto.\nQuesto perch\u00e9 la famiglia \u00e8 impegnata ad aiutare un vecchietto che sostiene di essere l'aiutante di Babbo Natale.\nLe undici foto di Lizzie.\nTrama.\nKate vuole pubblicare sull'annuario scolastico foto non molto belle di Lizzie.\nCos\u00ec la famiglia McGuire e i suoi amici faranno di tutto per ostacolarla.\nUn consiglio per tutti.\nTrama.\nA Lizzie viene affidata la rubrica del giornalino scolastico chiamata \"Cara Lizzie\".\nAll'inizio si diverte molto, ma quando uno dei suoi consigli mette in guai una ragazza della scuola, decide di mollare.\nIl gioco di ruolo.\nTrama.\nEthan chiede a Lizzie di ospitare a casa McGuire il suo compleanno e viene organizzato, in occasione della festa, un gioco di ruolo investigativo.\nTutti al liceo.\nTrama.\nLa fine dell'anno si avvicina sempre di pi\u00f9 e Lizzie e Gordo rivivono i bei momenti passati in questi tre anni.\nMa Lizzie ha paura di cosa le riserver\u00e0 il liceo.\nIl muro della solidariet\u00e0.\nTrama.\nA causa di una perdita di un tubo dell'acqua nella camera di Matt, Lizzie e suo fratello devono convivere nella stessa camera finch\u00e9 il guasto non verr\u00e0 riparato.\nIntanto alla scuola di Lizzie un'insegnante organizza un lavoro di gruppo: il muro della solidariet\u00e0.\nPer qualche centimetro in pi\u00f9.\nTrama.\nGordo invita Parker McKenzie al ballo della scuola, ma la ragazza declina l'invito.\nLizzie scopre che lo ha fatto perch\u00e9 a lei non piacciono i ragazzi bassi.\nIn viaggio con gli amici.\nTrama.\nLa famiglia McGuire, assieme a Miranda e Gordo, parte, come tutti gli anni, per un weekend a Grubby Gulch, un parco a tema dei divertimenti. \nLizzie non ne \u00e8 entusiasta perch\u00e9 si ritiene grande per andare l\u00ec.\nL\u00ec Lizzie incontra un ragazzo e non vuole andare via, capendo che non si \u00e8 mai troppo grandi per divertirsi.\nTutte pazze per Ewan.\nTrama.\nLizzie e Miranda si contendono l'affetto di Ewan, il loro nuovo giovane ed affascinante professore di lettere.\nQuando le invita ad una declamazione di poesie scozzesi, Lizzie deve stare a casa per badare alla scimmia Alfredo.\nUna nonna molto originale.\nTrama.\nGordo si accorge che sua nonna non \u00e8 pi\u00f9 quella di una volta, e questo lo preoccupa.\nPrima il ragazzo la conosceva come la nonna divertente che viaggiava in continuazione, ora la vede una nonna molto rilassata che medita tutto il giorno\nLa festa di Miranda.\nTrama.\nMiranda sta organizzando una grande festa dove ci saranno tutti i ragazzi della scuola, ad eccezione di Larry Tudgeman. Questo fa tristezza a Lizzie e allora, con l'aiuto di Gordo, gli cambia \"look\" da capo a piedi per imbucarlo alla festa.\nLa carta di credito.\nTrama.\nGordo riceve la sua prima carta di credito contenente la somma di ben $5\u00a0000.\nPreso dall'entusiasmo, il ragazzo si mette al lavoro per girare il suo primo film ad alto budget finanziario.\nIndovina chi viene a cena!\nTrama.\nLizzie si sente in imbarazzo perch\u00e9 suo padre Sam sta frequentando il professor Digbey.\nIntanto, anche Matt ha problemi con la sua professoressa di lettere, la signora Chuckman.\nCompagni di squadra.\nTrama.\nDopo aver battuto Ethan Craft a braccio di ferro, Lizzie viene invitata ad unirsi alla squadra di rugby della scuola.\nMa il problema \u00e8 che tutti iniziano a considerarla un maschiaccio.\nIl treno di Lizzie e Miranda.\nTrama.\nLizzie, Miranda e Gordo vanno a vedere lo spettacolo di due pupazzi che adoravano quando erano bambini.\nPeccato che Kate li sorprenda allo spettacolo e inizia a far girare la voce tra i compagni di scuola."}
{"id": "1251430", "revid": "125353639", "url": "https://it.wikipedia.org/wiki?curid=1251430", "title": "Life Wasted", "text": "Life Wasted \u00e8 un singolo dei Pearl Jam e prima traccia del loro ottavo album.\nIl brano.\nLa band suon\u00f2 la canzone al David Letterman Show nel maggio 2006 per supportare l'album. La canzone raggiunse la decima posizione della Billboard Modern Rock Tracks chart.\nSull'album, \u00e8 presente una versione breve e lenta di \"Life Wasted\" chiamata \"Wasted Reprise\".\nIl riff principale di chitarra si basa su un altro, ossia quello della canzone dei Ramones \"Rockaway Beach\".\nIl 28 agosto 2006 fu pubblicato nel Regno Unito una edizione del singolo in vinile. La b-side \u00e8 \"Come Back\" (live), registrata il 27 giugno 2006 a Saint Paul, Minnesota. Il singolo \u00e8 anche disponibile come download digitale su iTunes Store.\nUna performance dal vivo di \"Life Wasted\" \u00e8 disponibile sul box-set Live at the Gorge 05/06.\n\"Life Wasted\" \u00e8 contenuta su \"Guitar Hero II\" per la Xbox 360.\nSignificato del testo.\nIl testo della canzone secondo resoconti fu scritto dopo il funerale di Johnny Ramone e i sentimenti che uno prova mentre guida per tornare a casa dopo una cerimonia funebre. \nVideo musicale.\nIl video della canzone fu pubblicato il 19 maggio 2006 e fu pubblicato su Google Video su licenza Creative Commons permettendone la copia, la distribuzione e la condivisione. Questa fu la prima volta che un video prodotto da una major fu pubblicato sotto questa licenza.\nIl video fu filmato in 10 mesi in posti come la Romania, Seattle e George. Il video, che emula i versi della canzone, fu diretto da Fernando Apodaca senza l'aiuto degli effetti speciali digitali e fu nominato agli MTV Video Music Award del 2006 nella categoria Best Special Effects. Questo, dopo \"Do the Evolution\" \u00e8 il primo concept video della band."}
{"id": "1251435", "revid": "1573940", "url": "https://it.wikipedia.org/wiki?curid=1251435", "title": "Dipartimento dei trasporti e delle opere pubbliche di Porto Rico", "text": "Il Dipartimento dei trasporti e delle opere pubbliche di Porto Rico o DTOP (in spagnolo: \"Departamento de Transportaci\u00f3n y Obras P\u00fablicas\") \u00e8 l'ente governativo portoricano che si occupa delle infrastrutture per la viabilit\u00e0 e i trasporti sull'isola.\nSono di competenza del DTOP la rete viaria pubblica (strade, superstrade e autostrade) e il sistema di trasporto pubblico (autobus e metropolitana). Sono inoltre di competenza del DTOP alcune infrastrutture nell'ambito dei trasporti quali i caselli autostradali, le stazioni della metropolitana, le fermate e le rimesse degli autobus di linea."}
{"id": "1251437", "revid": "256896", "url": "https://it.wikipedia.org/wiki?curid=1251437", "title": "DTOP", "text": ""}
{"id": "1251438", "revid": "1908623", "url": "https://it.wikipedia.org/wiki?curid=1251438", "title": "Castello a Mare (Palermo)", "text": "Il castello a Mare si trova nel Parco archeologico del Castellammare, nei pressi della Cala, nel quartiere la Loggia, a nord del porto di Palermo.\n\u00c8 stato il pi\u00f9 importante baluardo difensivo del porto di Palermo fino al XX secolo.\nStoria.\nEpoca normanna.\nUna prima fortificazione \u00e8 edificata in epoca araba intorno al IX secolo, edificata rivolta verso il mare per il controllo e la difesa del porto, a ridosso della La Cala, nell'area adiacente alla Kalsa. L'attuale struttura \u00e8 stata costruita in epoca epoca normanna da Roberto il Guiscardo e dal Gran Conte Ruggero a conquista avvenuta..\nEpoca aragonese.\nNel 1333 la flotta di Roberto d'Angi\u00f2, nell'ambito delle Guerre del Vespro tent\u00f2 d'assaltarlo. Fino al 1337 fu la residenza preferita del sovrano Federico III di Sicilia che riform\u00f2 personalmente l'ordinamento delle prigioni in esso ospitate. Le carceri molto vulnerabili dal punto di vista della sicurezza, per via dei frequenti assalti, quando non subivano veri e propri sabotaggi o bombardamenti dall'esterno, motivarono i primi interventi di restauro a carico dei cittadini.\nFino agli eventi contraddistinti dal \"Giuramento di Castronovo\", regnante Martino il Giovane, il maniero ospit\u00f2 i tribunali della giustizia ordinaria, secondo il privilegio concesso da Federico III di Sicilia. Gli uffici dei tribunali approdano nel Palazzo Chiaramonte-Steri fino al 1598, per essere trasferiti nel restaurato Palazzo Reale. Sotto la reggenza di Bianca di Navarra nel 1417, per garantire la sicurezza della struttura \u00e8 costruito un fossato, la porta e gli accessi sono dotati di barbacane, sono poste grate e sbarre alle finestre, \u00e8 completato il tetto, sono aggiunti quegli accorgimenti atti a migliorare le funzioni e la qualit\u00e0 di vita delle persone e delle istituzioni in esso ospitate.\nNel 1445 furono aggiunte altre opere difensive volute da Alfonso V d'Aragona, \u00e8 documentato il luogo di culto retto da un cappellano, i magazzini d'approvvigionamento di cereali e legname, i locali per la macinatura del grano.\nTra i vari documenti del XIV e del XV secolo, \u00e8 pervenuto un inventario delle armi e dei beni, redatto nel 1478, in occasione della morte del castellano Giovanni Antonio Fuxa.\nNel 1496 sono documentati altri lavori d'ampliamento voluti da Ferdinando II d'Aragona e commemorati con una targa marmorea posta all'ingresso, fortificazioni motivate dai sempre pi\u00f9 frequenti assalti di flotte corsare genovesi e saracene.\nEpoca spagnola.\nFu residenza temporanea dei vicer\u00e9 di Sicilia. Durante la rivolta popolare capeggiata da Gianluca Squarcialupo nel 1517, anche lo stesso vicer\u00e9 di Sicilia Ettore Pignatelli, conte e duca di Monteleone, vi si trasfer\u00ec per maggiore sicurezza, per poi preferire per breve periodo il Palazzo Chiaramonte-Steri e infine Palazzo Regio. Le cronache riportano la dimora del vicer\u00e9 di Sicilia Ferrante I Gonzaga, infatti i figli Francesco Gonzaga e Gian Vincenzo Gonzaga, nati nel Castello a Mare, furono battezzati nella chiesa di San Giacomo la Marina, parrocchia competente per territorio, rispettivamente nel 1538 e nel 1540.\nFortificazioni con ponti levatoi, fossati, bastioni, baluardi, sono incentivati da Carlo V d'Asburgo a difesa dei primitivi maschio e torrione.\nIl castello divenne sede siciliana del Tribunale dell'Inquisizione tra il 1553 e il 1601, istituzione introdotta in Sicilia fin dal 1487 da Ferdinando II d'Aragona, e presto trasferita allo Steri.\nIl 29 agosto 1593, per lo scoppio di due polveriere, perirono numerose persone fra cui l'insigne poeta Antonio Veneziano, ivi rinchiuso per scontare una condanna per diffamazione.\nNel 1658 per la nascita del figlio di Filippo IV di Spagna, l'erede al trono Prospero Filippo, gran parte dei proventi regalati per le \"fasce\" dell'infante, furono destinati per migliorie alle strutture, evento commemorato da stele marmoree. Il principino, anch'egli mor\u00ec in tenera et\u00e0 come tutti i fratelli maschi che lo precedettero, eccetto Carlo II di Spagna nato alcuni giorni dopo la sua dipartita, cresciuto a sua volta debole e malaticcio.\nNel quadriennio 1670 - 1674 \u00e8 edificata la fortificazione voluta dal vicer\u00e9 di Sicilia Claudio Lamoral, I Principe di Ligne.\nEpoca borbonica.\nIn et\u00e0 borbonica divenne struttura puramente difensiva, nota per essere stata sede di iniziative anti-borboniche concluse poi negativamente coi moti del 1718 e 1734. Nel 1722, sulla piazza antistante \u00e8 documentata l'installazione della statua di \"San Giovanni Nepomuceno\", realizzata da Tommaso Maria Napoli, manufatto custodito dopo gli eventi del 1860 nella chiesa di Santa Maria degli Angeli detta la \u00abGancia\u00bb, oggi nella cappella eponima della chiesa di San Giacomo dei Militari.\nCon Ferdinando III di Borbone furono aggiunte altre fortificazioni. Tra le pi\u00f9 importanti si ricordano:\nDurante l'insurrezione di Palermo fu uno dei punti da cui si bombard\u00f2 la citt\u00e0 e fu parzialmente smantellato dopo la partenza delle truppe regie. Tuttavia proprio durante il Regno delle due Sicilie alcune strutture furono sottoposte a restauri e ammodernamenti fino al regno di Francesco II nel 1860, quando l'intero complesso fu assaltato e in parte demolito dalla popolazione, secondo la richiesta formulata a Giuseppe Garibaldi.\nEpoca contemporanea.\nFu adibito a caserma militare fino al 1922. \"Sub\u00ec dei gravi danni e demolizioni consistenti durante i bombardamenti della Seconda guerra mondiale.\"\nNel 2009, a seguito di scavi e lavori di restauro, iniziati nel 2006 per riportare alla luce i resti di un insediamento arabo in piazza XIII Vittime, \u00e8 diventato il nucleo del Parco archeologico del Castellammare.\nArchitettura.\nFino al 1923 la fortezza presentava una cinta muraria quadrangolare bagnata su due lati dal mare, che racchiudeva al suo interno un enorme complesso architettonico, risultato di continue ristrutturazioni e adattamenti alle varie esigenze occorse nel tempo.\nAnticamente composto da un grande maschio di epoca araba, alcune parti normanne (come la cappella della Bagnara), bastioni e zona d'ingresso quattrocenteschi, un palazzetto rinascimentale, una chiesa cinquecentesca (la Madonna di Piedigrotta, edificata su un'antica moschea araba), due basse torri esagonali e molte altre strutture e fabbriche di epoca pi\u00f9 recente.\nDegli antichi edifici rimangono parte della torre maestra, la torre cilindrica e il corpo d'ingresso.\nChiesa di San Giovanni Battista a Castellammare.\nNel 1527 i Rettori della Confraternita di San Giovanni Battista la Nazione Napoletana, ottennero dalla Regia Gran Corte l'assegnazione di due magazzini presso il vecchio porto della Cala per costruirvi la loro nuova chiesa, demolita per ordine di Carlo V. La costruzione della chiesa di San Giovanni dei Napoletani fu completata nel 1617.\nOspedale di San Giovanni Battista a Castellammare.\nNel 1431 l'ospedale \u00e8 accorpato all'Ospedale Grande e Nuovo.\nChiesa di San Pietro la Bagnara.\nLa chiesa di San Pietro la Bagnara, luogo di culto in stile normanno demolito nel 1834.\nChiesa della Madonna di Piedigrotta.\nCinquecentesco luogo di culto documentato nel recinto del castello.\nPorta di Piedigrotta.\nVarco d'accesso documentato. La porta fu aperta nel 1585 per consentire ai devoti la venerazione dell'immagine di \"Maria Vergine\" sotto il titolo di \"Piedigrotta\". Costruzione alta 14 palmi e altrettanto larga, atterrata e demolita nel 1895.\nDal lato opposto verso settentrione la Porta San Giorgio, atterrata e demolita nel 1853.\nChiesa di San Silvestro e San Giovanni Battista.\nLa chiesa parrocchiale del castello in epoca borbonica \u00e8 dedicata a San Silvestro ed in seguito intitolata a San Giovanni Battista edificata sotto Alfonso V d'Aragona nel 1445, in seguito aggregata alla chiesa di San Giacomo la Marina dall'arcivescovo Cesare Marullo, fonti pi\u00f9 antiche la documentano gi\u00e0 dipendente alla giurisdizione parrocchiale. Il titolo parrocchiale di San Giacomo su tutti i luoghi di culto della Fortezza \u00e8 mantenuto fino al 27 dicembre 1580. Approvazione reale di re Filippo II della chiesa di San Silvestro e San Giovanni Battista a parrocchia risale al 1582.\nIl 29 agosto 1593 il tempio fu danneggiato dallo scoppio delle polveriere e immediatamente ricostruito, con una grande cappella nell'abside dedicata alla custodia e all'adorazione del Santissimo Sacramento, e coro fra tele raffiguranti \"San Michele Arcangelo\" e \"San Francesco\".\nNel 1863 il titolo parrocchiale fu soppresso. La chiesa fu demolita insieme a gran parte del castello nel 1922.\nOpere documentate:\nMoschea di Castellammare.\nPrimitivo luogo di culto d'epoca araba. Con le ristrutturazioni operate dagli Altavilla la moschea fu derivata nella chiesa di San Giovanni Battista a Castellammare.\nPiazza di Castellammare.\nArea ospitante la statua di \"San Giovanni Nepomuceno\"."}
{"id": "1251441", "revid": "167080", "url": "https://it.wikipedia.org/wiki?curid=1251441", "title": "Ritmo chiastico", "text": ""}
{"id": "1251442", "revid": "1543377", "url": "https://it.wikipedia.org/wiki?curid=1251442", "title": "Castello Utveggio", "text": "Il castello Utveggio \u00e8 un imponente palazzo in stile \"neogotico\" simile ad un castello dal caratteristico colore rosa pallido, posto sul promontorio del monte Pellegrino (parte integrante e caratterizzante del \"pi\u00f9 bel promontorio del mondo\", come Goethe defin\u00ec monte Pellegrino nel suo celebre \"Viaggio in Italia\") a 346 m sul livello del mare, con vista sulla citt\u00e0 di Palermo.\nStoria.\nIl palazzo non ebbe mai una funzione militare, infatti la costruzione dell'edificio inizi\u00f2 nel 1928, venne ultimato nel 1933 ed inaugurato l'anno successivo. Il progetto era dell'architetto Giovan Battista Santangelo, professore della Facolt\u00e0 di Ingegneria dell'Universit\u00e0 di Palermo, che lo esegu\u00ec per volere del cavaliere Michele Utveggio. Il cavaliere, che aveva acquistato nel 1927 i terreni dal comune di Palermo, finanzi\u00f2 l'intera opera, compresa la strada di collegamento e il sistema di approvvigionamento idrico.\nL'edificio venne quindi adibito ad albergo di lusso, al quale venne dato il nome di Grand Hotel Utveggio. La posizione fu scelta per sfruttare l'invidiabile vista sul golfo di Palermo e sull'intera citt\u00e0 e, allo stesso tempo, emulare l'hotel Villa Igiea costruito nelle vicinanze.\nL'impresa costruttrice, di propriet\u00e0 dello stesso cavaliere Utveggio, all'epoca era una delle pi\u00f9 moderne ed attrezzate della regione tanto che riusc\u00ec nella difficile opera in soli 5 anni.\nPurtroppo l'idea imprenditoriale non ebbe fortuna nonostante l'offerta per l'epoca fosse estremamente competitiva. Dopo poche stagioni in affari, gi\u00e0 all'inizio della seconda guerra mondiale l'attivit\u00e0 era in forte declino; in questo periodo si tent\u00f2 di aprirvi un casin\u00f2 ma senza successo. La guerra e l'utilizzo della zona da parte delle truppe fasciste inizialmente, e di quelle alleate in un secondo tempo, decretarono la chiusura definitiva dell'impianto che rest\u00f2 per molti anni abbandonato e vandalizzato.\nIl Cerisdi.\nNel 1984 venne acquistato e restaurato dalla Regione Siciliana ed affidato nel 1988 ad un ente con personalit\u00e0 giuridica per la realizzazione di una scuola manageriale, il Cerisdi, centro ricerche e studi direzionali, centro di alta formazione non pi\u00f9 operante. In questa occasione vennero aggiornati gli interni originali e furono adeguati gli impianti idraulici, elettrici ed informatici per rendere la struttura moderna.\nDopo ventisei anni di attivit\u00e0 \u2013 fu diretto, fra gli altri, da padre Ennio Pintacuda, Calogero Mannino e Adelfio Elio Cardinale (quest'ultimo in carica dal 2009 e al 2013) \u2013, il centro controllato dall'Assessorato alle Attivit\u00e0 Produttive, \u00e8 stato chiuso definitivamente dall'IRCA il 23 marzo 2016. Nel 2019 Striscia la notizia ha annunciato in un servizio l'imminente recupero della struttura a nuovo centro di formazione per la pubblica amministrazione regionale e per le autonomie locali.\nEccidio Paolo Borsellino.\nAi piedi dell'altura viveva Paolo Borsellino, che aveva raccomandato alla moglie Agnese \"di tenere abbassate in casa le tende delle finestre perch\u00e9 temeva di essere osservato dai servizi segreti che avevano una postazione al castello Utveggio di Palermo\". \nSecondo una testimonianza resa al processo Borsellino quater da un brigadiere addetto al distaccamento della Forestale di Palermo-Falde \"abbiamo sentito via radio che il torrettista della postazione monte Pellegrino ci ha comunicato che vedeva del fumo provenire dalla zona di via D'Amelio. La torretta \u00e8 sotto il Cerisdi\"; le testimonianze nel medesimo processo hanno comunque escluso che l'edificio fosse in uso ai servizi segreti, come pure era stato adombrato. La recente operazione (2020) della DIA, denominata \"White Shark\", pone nuovi dubbi investigativi sulle indagini aperte."}
{"id": "1251443", "revid": "729019", "url": "https://it.wikipedia.org/wiki?curid=1251443", "title": "United States Army Special Operations Command", "text": "Lo United States Army Special Operations Command (USASOC) \u00e8 un comando dell'Esercito degli Stati Uniti responsabile di tutte le sue forze speciali. Il suo Quartier Generale \u00e8 situato presso Fort Bragg, in Carolina del Nord.\nMissione.\nIl comando organizza, addestra e forma, gestisce, equipaggia, finanzia ed amministra, mobilita, schiera e sostiene le forze per operazioni speciali dell'esercito per portare a termine con esito positivo operazioni speciali in tutto il mondo.\nOrganizzazione.\nIl comando controlla le seguenti unit\u00e0:\nStoria.\nA seguito della fallimentare operazione \"Eagle Claw\" del 1980, lo stato maggiore delle forze armate statunitensi decise di creare un organismo che riunisse tutte le unit\u00e0 di forze per operazioni speciali dell'esercito finora esistenti e che avevano una dipendenza propria. Il 1\u00ba ottobre 1982 fu quindi costituito in via provvisoria a Fort Bragg il 1st Special Operations Command (1st SOCOM), sotto il comando del Brigadier Generale Joseph C. Lutz.\nIl 25 ottobre 1983 il 1st e 2nd Ranger Battalion, la Task Force 160 (160th Aviation Battalion), il 96th Civil Affairs Battalion e il 4th Psychological Operations Group presero parte all'invasione dell'isola di Grenada (denominata operazione \"Urgent Fury\"). L'operazione mise in risalto la necessit\u00e0 di un intero reggimento di Rangers, cos\u00ec nel 1984 furono creati un terzo battaglione e la compagnia comando, attivando il 75th Ranger Regiment.\nStruttura attuale.\nIl 1\u00ba dicembre 1988 lo US Army Special Operations Command fu attivato provvisoriamente, prendendo sotto di s\u00e9 le unit\u00e0 del 1st SOCOM. Un anno dopo il comando fu attivato permanentemente. Il 20 dicembre l'intero 75th Ranger Regiment, il 160th Special Operations Aviation Group, il 3rd Battalion (in seguito anche il 2nd) del 7th Special Forces Group, il 96th Civil Affairs Battalion, il 112th Special Operations Signal Battalion e il 4th Psychological Operations (PsyOps) Group presero parte all'invasione di Panam\u00e1 (operazione \"Just Cause\").\nIl 2 agosto 1990 l'Iraq invase il Kuwait, sopraffacendo in poco tempo le piccole forze armate kuwaitiane. Immediatamente varie forze per operazioni speciali statunitensi furono inviate in Arabia Saudita con il compito di preparare i piani delle operazioni speciali. Lo USASOC contribu\u00ec schierando l'intero 5th Special Forces Group, elementi del 3rd e 10th Special Forces Group, il 1st Ranger Battalion, il 160th Special Operations Aviation Regiment (SOAR), il 96th Civil Affairs Battalion, il 112th Special Operations Signal Battalion, il 528th Support Battalion e il 4th PsyOps Group. I reparti del comando compirono operazioni di ricerca e soccorso in zona di guerra, azioni dirette, guerra psicologica, assistenza militare e ricognizioni speciali in profondit\u00e0 durante le operazioni \"Desert Shield\" e \"Desert Storm\".\nIl 27 novembre 1990 il 1st SOCOM fu disattivato e rinominato in Army Special Forces Command, riunendo sotto di s\u00e9 tutti i gruppi delle Special Forces.\nTra la fine del 1992 e l'inizio del 1994 soldati del comando presero parte all'operazione \"Restore Hope\" in Somalia, con l'obiettivo di portare la pace e sconfiggere la carestia. In particolare tra il 3 e il 4 ottobre 1993, la Bravo Company del 3rd Ranger Battalion e il 1st Battalion del 160th SOAR (assieme a soldati della Delta Force, SEALs del DEVGRU e avieri del 24th Special Tactics Squadron, parte del Joint Special Operations Command) furono coinvolti in duri combattimenti nella citt\u00e0 di Mogadiscio, durante i quali numerosi militari furono uccisi e feriti ed elicotteri abbattuti.\nDal dicembre 1995 al dicembre 2004 le unit\u00e0 del comando furono impiegate in Bosnia ed Erzegovina (operazioni \"Joint Endeavor\", \"Joint Guard\" e \"Joint Forge\") e alla fine degli anni 1990 in Kosovo (operazioni \"Allied Force\" e \"Joint Guardian\").\nLa guerra al terrorismo.\nA seguito degli attentati terroristici dell'11 settembre 2001 gli Stati Uniti d'America furono coinvolti in un nuovo tipo di guerra contro il gruppo terroristico islamista al-Q\u0101\u02bfida, guidato da Os\u0101ma bin L\u0101den, e i suoi alleati. Nell'ottobre 2001 iniziarono le operazioni in Afghanistan sotto il nome di operazione \"Enduring Freedom - Afghanistan\", con l'obiettivo di spodestare i Talebani e catturare bin L\u0101den. Dal gennaio 2015 l'operazione si chiama \"Freedom's Sentinel\" e vi hanno preso parte tutti i reparti dipendenti dall'USASOC, conducendo tutti i generi di operazioni speciali, dall'addestramento e collaborazione con le forze di difesa afghane ai raid unilaterali per uccidere o catturare capi Talebani e alleati.\nContemporaneamente alle operazioni in Afghanistan, forze per operazioni speciali dell'esercito, assieme a quelle di marina e aeronautica, furono dispiegate nelle Filippine nell'ambito dell'operazione \"Enduring Freedom - Philippines\", con il compito di supportare il locale governo nella lotta contro i gruppi terroristici, in particolare Ab\u016b Sayy\u0101f, e l'addestramento delle forze armate nazionali. Il 1\u00ba maggio 2015 l'operazione sar\u00e0 conclusa.\nLa notte del 19 marzo 2003 prese formalmente via l'operazione \"Iraqi Freedom\", l'invasione della coalizione a guida statunitense dell'Iraq con l'obiettivo di deporre il Presidente Saddam Hussein e instaurare un governo di tipo democratico. I primi reparti a penetrare in territorio iracheno furono distaccamenti operativi delle Special Forces (assieme alla Delta Force del JSOC e alla Special Activities Division della CIA) da Kurdistan, Giordania, Kuwait e Arabia Saudita. A seguito della cattura del \"Ra\u02be\u012bs\" il 13 dicembre 2003, in Iraq inizi\u00f2 a prendere piede il fenomeno dell'insurrezione armata, composta da milizie sciite, sunnite (principalmente al-Q\u0101\u02bfida in Iraq, poi Stato Islamico dell'Iraq) e del Partito Ba'th. L'operazione di conseguenza si trasform\u00f2, e le forze per operazioni speciali di tutti i servizi presero parte alle operazioni di contrasto all'insurrezione, di eliminazione dei leader delle diverse fazioni e della ricostituzione delle nuove forze armate irachene. Dalla fine del 2010 l'operazione \u00e8 stata rinominata in \"New Dawn\" e ha visto il graduale ritiro delle forze statunitensi, conclusosi nel dicembre 2011.\nNel 2005 inizi\u00f2 anche l'operazione \"Enduring Freedom - Trans Sahara\", con obiettivi il contrasto all'integralismo islamico (Boko Haram e al-Q\u0101\u02bfida nel Maghreb islamico in testa) e la cooperazione con i paesi dell'Africa occidentale e del Maghreb. Dal 2013 pare che l'operazione abbia preso il nome di \"Juniper Shield\".\nSimbologia.\nSimbolo da spalla.\nPunta di lancia rossa stilizzata, ispirata al simbolo da spalla della 1st Special Service Force canado-americana, a significare l'acquisizione da parte dell'USASOC delle tradizioni dei reparti speciali della seconda guerra mondiale. La daga nera sguainata (un coltello da combattimento Fairbairn-Sykes utilizzato dai Commandos britannici) rappresenta la completa preparazione militare ed \u00e8 il simbolo tradizionale delle operazioni speciali dell'esercito. Adottato il 1\u00ba dicembre 1989.\nSimbolo distintivo.\nIl mondo argentato con le terre emerse di colore nero rappresentano il dominio nelle operazioni terrestri delle forze per operazioni speciali dell'esercito all'interno della comunit\u00e0 interforze. La punta di lancia rossa si ispira al simbolo della 1st Special Service Force e rappresenta lo spirito combattivo dei guerrieri nativi americani. La daga sguainata rappresenta l'Office of Strategic Services e i battaglioni Rangers della seconda guerra mondiale e simboleggia la completa preparazione e prontezza militare a servire in ogni dove, in ogni momento e in qualunque situazione. Il drappeggio giallo rappresenta il merito e l'onore e rievoca il motto presente sul precedente simbolo, \"Senza Pari\". Adottato il 5 ottobre 2011, rimpiazzando quello precedentemente adottato il 21 febbraio 1990."}
{"id": "1251448", "revid": "151034", "url": "https://it.wikipedia.org/wiki?curid=1251448", "title": "Sodio borato", "text": ""}
{"id": "1251449", "revid": "709565", "url": "https://it.wikipedia.org/wiki?curid=1251449", "title": "Episodi di Hannah Montana (prima stagione)", "text": "Qui di seguito la lista degli episodi della prima stagione di Hannah Montana.\nLilly e il segreto di Miley.\nTrama.\nCon il nome di Miley Stewart si cela la famosa cantante Hannah Montana, ma lei non vuole farlo sapere a nessuno, altrimenti non verrebbe pi\u00f9 considerata come una normale ragazza. Quando la sua migliore amica Lilly la invita ad un concerto di Hannah Montana, Miley \u00e8 costretta a rifiutare dicendo che \u00e8 un tipo di cantante che non le interessa. Dopo lo spettacolo, Lilly si intrufola nel camerino di Hannah e scopre che indossa il braccialetto dell'amicizia che aveva regalato a Miley, quindi comprende che la sua migliore amica Miley \u00e8 proprio Hannah Montana. Lilly rassicura Miley sul fatto che la loro amicizia non cambier\u00e0 e che manterr\u00e0 il suo segreto.\nLa passione di Oliver.\nTrama.\nMiley \u00e8 continuamente perseguitata da Oliver, innamorato di Hannah Montana, tanto da essere convinto che un giorno si sposeranno. Quando Oliver per poco non la vede senza parrucca, Miley decide che \u00e8 necessario trovare una soluzione al problema, per cui Lilly le suggerisce di incontrarsi con lui sulla spiaggia, e di essere pi\u00f9 disgustosa possibile. Nel corso dell'incontro, nonostante tutto, Oliver si ostina a volerla amare, allora Miley \u00e8 costretta a rivelargli il suo segreto: cos\u00ec il ragazzo accetta di lasciarla in pace, perch\u00e9 la vede pi\u00f9 come amica, che come fidanzata. Nel frattempo Jackson acquista la sua prima macchina usata, ma viene preso in giro dai suoi amici, perch\u00e9 \u00e8 un'automobile da donna.\nCo-stars: Kyle Kaplan\nGuest Stars: Andre Jamal Kinney, Paul Vogt\nLei \u00e8 una super spiona.\nTrama.\nRobbie Ray costringe i suoi figli a casa a studiare, nonostante al cinema diano la prima del nuovo film di Ashton Kutcher. Ma i ragazzi ci vanno di nascosto, scoprendo che il loro padre, anzich\u00e9 trovarsi , come gli aveva detto, ad una riunione, si trova l\u00ec, al cinema, in compagnia di una donna. Jackson scopre dal palmare di Robbie Ray che questa donna \u00e8 un'agente immobiliare di nome Margo Diamond. Miley, gelosa di suo padre, si reca con Jackson, vestita da Hannah Montana e il suo autista, sul posto di lavoro di Margo per scoprire qualcosa di pi\u00f9 sul suo conto. Robbie Ray, passato da quelle parti, li scopre e Miley se ne va via arrabbiata: tornati a casa, Robbie Ray spiega alla figlia che nessuna rimpiazzer\u00e0 mai sua madre, ma che la vita va avanti, ed \u00e8 giusto che siano felici.\nNon posso farti amare Hannah se non vuoi.\nTrama.\nMiley trova finalmente il coraggio di chiedere a Josh, un ragazzo pi\u00f9 grande di lei, di uscire, ma cambia subito idea quando viene a sapere che non gli piace Hannah Montana. Josh decide di conoscere Hannah Montana per cui invita Miley a un suo concerto: per interpretare entrambi i ruoli, Miley \u00e8 costretta ad estenuanti corse per tutta la sera. Alla fine del concerto Josh se ne va arrabbiato perch\u00e9 Miley non \u00e8 mai stata in sua compagnia. Jackson conosce Olivia, una ragazza divertente e molto spiritosa, ma si tratta della sorella del suo miglior amico Cooper, il quale gli vieta di frequentarla perch\u00e9 \u00e8 molto geloso. Olivia va a trovare Jackson a casa sua, ma sul posto arriva anche Cooper che aveva deciso di vedere un film in compagnia di Jackson, che dimostra a Cooper che Olivia, in realt\u00e0, non \u00e8 la tenera sorella che pensa, bens\u00ec \u00e8 lei ad adescare i ragazzi. Cooper all'inizio non crede a Jackson, ma poi vede che Olivia sta baciando il ragazzo della pizza, cos\u00ec i due ragazzi tornano amici come prima.\nAmiche e bugie.\nTrama.\nTracy organizza una festa e invita Miley e Lilly. Miley non riesce a dire a Lilly che il suo comportamento da maschiaccio la mette in imbarazzo, cos\u00ec finge che il party sia stato annullato. \nJackson scommette con Rico di riuscire a conquistare Nina, che viene pagata da Rico per fare uno scherzo a Jackson. Alla fine Nina e Jackson si metteranno d'accordo per farla pagare a Rico.\nIl cocco della nonna.\nTrama.\nA casa di Miley giunge Nonna Stewart, ansiosa di vedere la partita di pallavolo di Jackson. Miley \u00e8 gelosa del fatto che sua nonna preferisca andare alla partita di Jackson e non al suo incontro con la Regina Elisabetta. La nonna le spiega che dedica pi\u00f9 attenzioni a suo fratello perch\u00e9, a causa di Hannah Montana, lui \u00e8 sempre messo da parte, ma comunque vuole molto bene anche a lei. Alla fine Miley e suo padre saltano l'incontro con la Regina e vanno alla partita di Jackson.\nAhi, ahi, che regali mi fai.\nTrama.\nMiley compie quattordici anni e suo padre le regala un maglione molto imbarazzante. Miley ha paura di come i suoi amici la vedano con quel vestito. A fine giornata, alla sua festa Miley indossa quel maglione e...\nIl pirata Miley.\nTrama.\nDa quando Lilly viene a conoscenza del segreto di Miley le due ragazze non riescono pi\u00f9 a passare molto tempo insieme. Allora Miley pensa di iscriversi alle selezioni per diventare \"cheerleader\" in modo da poter stare in compagnia con l'amica. Anche se all'inizio Lilly \u00e8 una frana, viene presa, mentre Miley si deve accontentare di fare ... la mascotte : Pete il pirata. A questo punto decide di abbandonare tutto, convinta di essere appoggiata dall'amica, che, avendo trovato un hobby in cui \u00e8 brava, sceglie di restare nel gruppo. Ma non appena Lilly si fa male, Hannah \u00e8 disposta a rinunciare alla festa del dopo-concerto dei Rolling Stones.\nStuzzica il cane e ti ritrovi con le pulci.\nTrama.\nMiley, Lilly, Oliver, Amber, Ashley, Chad, Forfora Danny e gli altri devono partecipare ad una gita scolastica ambientata nel bosco. Il professore pensa che Miley, Lilly, Amber e Ashley stiano diventando amiche intime, cos\u00ec decide di metterle nella stessa tenda. Oliver intanto ha dei problemi con un altro ragazzo, che, a sua volta, vuole infastidirlo. Intanto, Lily e Miley preparano la tenda, ma Amber e Ashley se ne prendono il merito. Per ripicca, Miley e Lilly fanno credere ad Amber e Ashley che nei paraggi c'\u00e8 un orso. In realt\u00e0 l'orso \u00e8 Oliver. Ma il cespuglio in cui si nascondono \u00e8 di edera velenosa.\nUna tragedia...tutta da ridere.\nTrama.\nIn classe assegnano un compito: recitare Romeo e Giulietta con solo due attori, un maschio e una femmina. Per un equivoco Miley dovr\u00e0 svolgere il compito con Oliver, che in realt\u00e0 ha una grande paura del palcoscenico. Oliver confida a Miley che per lei \u00e8 facile, tanto a lei niente va storto, il problema nasce quando a Miley, inizia ad avere la stessa sua paura. Nel frattempo Jackson avr\u00e0 seri problemi con lo zucchero.\nOops! Mi sono impicciata di nuovo.\nTrama.\nHannah Montana riceve una e-mail da Becca, una ragazza della sua scuola, che le confida di avere una cotta per un suo compagno, che stranamente \u00e8 Oliver ! Miley cerca allora di fare di tutto per farli mettere assieme. Un giorno, per\u00f2, Becca scrive ancora ad Hannah dicendole che deve lasciare il suo ragazzo e che potranno essere solo amici. Miley pensa che si riferisca ad Oliver, e convince il suo amico a mollare Becca prima che lei molli lui. Becca per\u00f2 si riferiva al suo ex, che voleva lasciare per poter stare con Oliver. Alla fine Miley riuscir\u00e0 ad impedire che i due innamorati si lascino. Intanto Jackson \u00e8 costretto a fare delle cose imbarazzanti per compiacere Rico.\nHonky Tonk Batticuore Rob.\nTrama.\nHannah, dopo essere ritornata da una tourn\u00e9e, trova vecchi oggetti di quando il padre era un cantante famoso, ma scopre che ha deciso di non cantare pi\u00f9 per via della morte della mamma. Allora Miley consiglia al padre di ripartire e ricominciare da capo. Ma a Miley comincia a mancare il padre e non riesce a resistere in casa con Roxy. Decide quindi di raggiungerlo mentre lui \u00e8 in tour.\nEgocentrica, pensi che tutti guardino il tuo brufolo?\nTrama.\nHannah \u00e8 stata nominata \"ragazza pelle perfetta\" grazie al quale ottiene un servizio fotografico. La mattina dopo Lily porta gli occhiali che ritiene ridicoli, poich\u00e9 ha un problema con le lenti a contatto, ma Miley la convince a portarli anche perch\u00e9 aveva una gara di skateboard. \nUn nuovo compagno di scuola.\nTrama.\nA scuola di Miley arriva un nuovo compagno, Jake Ryan, un famoso attore. Tutti gli corrono dietro, lo servono, gli fanno fare tutto quello che vuole. Miley comincia ad essere gelosa, cos\u00ec decide di confidare ad una giornalista, che \u00e8 fuori dalla classe, il suo segreto. Poi se ne pente e si fa aiutare dal padre e dal fratello...\nAltro che zombie.\nTrama.\nHannah viene ingaggiata in un telefilm dove il protagonista \u00e8 Jake Ryan. Lo racconta all'amica, ma quando legge che dovr\u00e0 baciare Jake \u00e8 preoccupata, visto che non le piace. Jake chiede a Miley l'invito al ballo, proprio perch\u00e9 \u00e8 stata l'unica a scuola a non essere interessata a lui. Miley ripete tre volte di no. Hannah, giunta sul set, non vuole assolutamente baciare Jake, quindi propone ai registi di cambiare una scena: Jake deve baciare un cane, ma poi si pentir\u00e0 della sua decisione. Corre subito in spiaggia e trova l'amica. Jake per paura di ricevere un altro no da parte di Miley, chiede a Lily di andare al ballo con lui. Lily accetta e Miley s'infuria. Al ballo Lily e Miley iniziano a litigare per uscire con Jake, ma alla fine le due amiche, dopo essersi buttate nei banchetti si perdonano e ballano da sole. Intanto Jackson apre il regalo che Robbie aveva fatto allo zio Earl, ma in realt\u00e0 \u00e8 uno scherzo. Jackson lo vuole aiutare ma dice Robbie che lui non pu\u00f2 farcela . Allora Jackson si arrabbia e tra uno scherzo e l'altro continuano a farseli a vicenda.\nGuai folli, zia Dolly.\nTrama.\nQuando arriva zia Dolly, Miley inizia a confidare alla sua madrina molte cose nella sua vita e le racconta anche la sua cotta per Jake Ryan. Ma la zia, per sbaglio, registra la sua confessione in una cassetta che per sfortuna finisce nelle mani di Jake. Cos\u00ec, Miley cerca di fare di tutto per recuperarla. Miley, zia Dolly e Lilly architettano un piano folle per recuperarla.\nLa perfida Luann.\nTrama.\nLa cugina di Miley, identica alla giovane pop-star, giunge in citt\u00e0 : \u00e8 gelosa di Miley e intende rivelare a tutti la vera identit\u00e0 di Hannah durante un party di Halloween e di farle fare brutta figura davanti ai presenti cantando, visto che \u00e8 stonata. Dopo aver legato e imprigionato Miley nel suo guardaroba, si traveste da Hannah e va alla festa con Lily. Intanto Jackson e Robbie provano a decorare la casa per la festa di Halloween.\nChi usa chi?\nTrama.\nTra Jake e Miley sboccia finalmente l'amore, ma nessuno dei due lo ammette. Cos\u00ec decidono entrambi di ingelosire il rispettivo partner, lei uscendo con un altro ragazzo, lui con un'altra ragazza. Alla fine i due si fidanzeranno per poi lasciarsi subito dopo, non appena Miley scopre che Jake deve stare quattro mesi in Romania per girare un film.\nDenaro donato, ti fa sentir sollevato.\nTrama.\nMiley, Lily e Oliver hanno intenzione di battere Amber e Ashley per la raccolta fondi a favore dei bisognosi. All'inizio non riescono a racimolare molto, ma con un concerto di Hannah riescono a raccogliere tantissimo denaro. Poi, per\u00f2, scoprono che Sarah, una loro compagna di classe, ha faticato moltissimo per raccogliere i soldi, decidono di dare a lei quello che hanno raccolto. Nonostante ci\u00f2, le vincitrici sono Amber e Ashley, che, grazie ad uno stratagemma di Miley e Lilly, devono passare il giorno libero di premio a fare lavori socialmente utili.\nChe debito sia.\nTrama.\nRobby Ray consegna a Miley e Jackson le loro prime carte di credito personali. Miley decide di andare al mercatino delle pulci insieme ad Lily, ma, a Miley si strappa la gonna e se ne va a comprare un'altra. Tentata dalle belle cose non si trattiene pi\u00f9, compra a man bassa, contraendo un debito astronomico. Nella disperazione chiede aiuto a Jackson che le consiglia di vendere su internet degli oggetti di Hannah. Ma i ragazzi vendono anche un paio di orecchini che deve essere restituito... Cerca di ricontattare la compratrice, un'anziana signora. Miley e Jackson cercano di farseli ridare con l'inganno, ma in realt\u00e0 la signora era d'accordo con il padre dei ragazzi, deciso a dare una lezione ai suoi figli.\nUn fidanzato impossibile.\nTrama.\nMiley, nei panni di Hannah, \u00e8 davanti a casa sua e viene fotografata da un giornalista, mentre Jackson le sta aprendo la porta. Cos\u00ec tutti iniziano a credere che i due sono fidanzati. C'\u00e8 chi \u00e8 disperato, e chi approfitta della situazione alla fine per\u00f2 Jackson racconta la verit\u00e0, perch\u00e9 vede che con questa storia ha messo a disagio la sorella e tutti e due fanno pace.\nSei licenziato!\nTrama.\nMiley accidentalmente fa licenziare suo fratello Jackson al chiosco di Rico. Per rimediare lo assume come assistente personale di Hannah Montana. Da qui iniziano i guai...\nIl bullo a scuola.\nTrama.\nAlla scuola di Miley giunge una nuova ragazza che tutti chiamano La Furia perch\u00e9 in effetti al primo impatto non d\u00e0 una bella impressione. Miley cerca allora di stringere amicizia con lei parlandole ma Furia disturba sempre Miley e Lilly. Cos\u00ec Roxy la guardia del corpo di Hannah decide di aiutarla, dal momento che Miley non vuole fare la spia. \nIl mio lato da idolo.\nTrama.\nAlla televisione hanno organizzato uno show per giovani talenti e chi vincer\u00e0 potr\u00e0 cantare con Hannah Montana in persona,ma la vincitrice sar\u00e0 Amber che si reputer\u00e0 una bravissima cantante. Intanto Jackson e suo padre hanno problemi con un cane rumoroso.\nSa di vendita forzata.\nTrama.\nHannah Montana/Miley Stewart deve pubblicizzare un profumo al gusto di lamponi. Miley detesta i lamponi, ma continua a pubblicizzare il prodotto perch\u00e9 le vengono mandati un sacco di regali, fra cui una splendida automobile.. Alla fine Miley dice la verit\u00e0 e rinuncia ai regali.\nQuando l'alce ci mette lo zampino.\nTrama.\nJackson \u00e8 stufo perch\u00e9 deve rinunciare ogni fine settimana ai suoi appuntamenti con gli amici a causa di sua sorella. Cos\u00ec le propone una scommessa: se fosse riuscita a sopportare per tutto il giorno la terribile nipotina del vicino di casa l'avrebbe portata in giro tutte le volte che voleva, altrimenti non sarebbe pi\u00f9 stato disponibile come \"autista\". Ma la cosa non \u00e8 poi cos\u00ec facile perch\u00e9 quella sera Hannah ha una fantastica sfilata e Jackson fa di tutto per metterle i bastoni fra le ruote."}
{"id": "1251450", "revid": "151034", "url": "https://it.wikipedia.org/wiki?curid=1251450", "title": "Sodio tetraborato decaidrato", "text": ""}
{"id": "1251451", "revid": "709565", "url": "https://it.wikipedia.org/wiki?curid=1251451", "title": "Episodi di Hannah Montana (seconda stagione)", "text": "Qui di seguito la lista degli episodi della seconda stagione di Hannah Montana.\nConosco il tuo segreto.\nTrama.\nMiley riceve un messaggio sul telefonino il primo giorno di liceo con scritto: \"Conosco il tuo segreto\".\nL'autore \u00e8 Rico, il quale vuole in cambio del silenzio che Miley sia la sua fidanzata, in quanto deve farsi una reputazione nella nuova scuola.\nMentre Miley finge di stare al gioco, Lilly e Oliver cercano di recuperare il cellulare di Rico che si trova nell'armadietto protetto da una scimmia.\nJackson si diverte a prendere in giro Thor, un nuovo studente che vuole essere suo amico.\nRobbie Ray consiglia a Jackson di ricordarsi che qualche anno prima era lui il ragazzo nuovo che tutti prendevano in giro. Alla fine Rico bacia Miley a tradimento e le consegna il telefonino, ma in realt\u00e0 la foto la ritraeva abbracciata al suo orsetto.\nUn'amicizia... d'acciaio.\nTrama.\nLilly sfida Joannie a football: le componenti della squadra perdente si raseranno a zero una parte dei capelli.\nPer essere sicura di vincere, Lilly non sceglie Miley che non \u00e8 capace di giocare; Miley se la prende e inizia ad evitare Lilly. Oliver le ammanetta in modo che facciano pace, ma ha perso le chiavi e Miley, la sera stessa, deve ritirare un premio.\nRobbie Ray \u00e8 arrabbiato con Jackson che non pulisce mai la casa e comincia a non parlargli pi\u00f9.\nJackson sta male per il fatto che il padre non gli rivolga pi\u00f9 la parola, cos\u00ec pulisce in fretta e furia tutta la casa.\nCambiare \u00e8 meglio.\nTrama.\nLilly viene invitata al ballo della scuola da Matthew; Miley \u00e8 preoccupata perch\u00e9 Lilly si comporta da maschiaccio e la rende pi\u00f9 femminile.\nLa sera del ballo Matthew d\u00e0 buca a Lilly che, convinta da Miley, lo cita a \"Giovani alla sbarra\", programma televisivo che simula un tribunale per ragazzi.\nJackson vince due biglietti per una partita dei \"Lakers\" e deve scegliere chi portare con s\u00e9 tra suo padre e Thor.\nCantando s'impara.\nHannah sta per partire per il tour europeo, quando arriva una lettera a casa in cui c'\u00e8 scritto che la media di Miley si \u00e8 abbassata. Robby Ray allora dice a Miley che non partir\u00e0 per il tour se non prender\u00e0 una B in biologia. Miley decide di chiedere aiuto a Rico ma inutilmente. Cos\u00ec si inventa una canzone in cui sono elencate tutte le ossa e Miley riesce in questo modo a studiare. Il giorno del test per\u00f2 le viene proibito di ballare e cos\u00ec Miley non riuscir\u00e0 a superare l'esame e viene mandata dal preside. Invece di andare in presidenza, Miley ritorna in classe, inizia a ballare e cantare \"Il ballo delle ossa\" e tutti i compagni si uniscono a lei, compresa la professoressa.\nGuest Star: Tiffany Thornton (Becky)\nChe \u00e8 successo alla mia voce?\nTrama.\nQuando Miley si sveglia senza voce capisce che deve sottoporsi ad un intervento chirurgico per preservare la sua carriera da Hannah Montana. Prima dell'intervento, sogna di essere visitata da sua madre morta (Brooke Shields), che la rassicurer\u00e0 per l'intervento e torner\u00e0 dai suoi amici e la sua famiglia...\nMiley e Jackson, in punizione.\nTrama.\nMiley e Jackson devono temporaneamente dividere l'uso del bagno, ma poi Robbie Ray mette i suoi figli in punizione perch\u00e9 non riescono a dividere il bagno. Hannah ha una sfilata, e Jackson deve accompagnare una ragazza ad un concerto, perci\u00f2 nella punizione vengono sostituiti da Lily e Oliver.\nMai fidarsi di un ragazzo.\nTrama.\nLily conosce un ragazzo di nome Lucas, con cui si fidanza. Peccato che Miley vede Lucas baciare un'altra ragazza, e cerca di svelarlo a Lily che non ci crede. Nelle vesti di Hannah e Lola, Miley e Lily cercano di andare a cena, e Lily scopre, attraverso una conversazione, che Lucas la tradiva.\nIl ritorno di Jake (prima parte).\nTrama.\nDopo aver finito di girare un film in Romania, Jake Ryan torna perch\u00e9 vuole a tutti i costi farsi dare un'altra opportunit\u00e0 da parte di Miley. All'inizio la ragazza si rifiuta anche se incoraggiata da Lily e dal padre per via di tutti i regali da lui ricevuti. Il ragazzo deve per\u00f2 fingere di essere il fidanzato della sua co-protagonista nel film girato in Romania, ma durante un'intervista alla prima del film la chiama Miley per errore, e lei che lo stava guardando da casa ne rimane scioccata cos\u00ec da dargli una seconda opportunit\u00e0.Jake per\u00f2 rivela Miley il suo grande segreto (cio\u00e8 di chiamarsi Leslie) cos\u00ec anche lei decide di raccontargli il suo. Intanto Jackson viene licenziato da Rico perch\u00e9 aveva offerto a una bella ragazza una bottiglietta d'acqua (che Rico faceva pagare 3 dollari)con lo sconto dipendenti. Cos\u00ec Jackson apre una bancarella dove vende cibo a prezzi pi\u00f9 ragionevoli, ma la sua merce non \u00e8 commestibile. per sbaglio Oliver fa cadere nel formaggio fuso di Jackson la carne secca e scoprono che \u00e8 deliziosa. I due si mettono in societ\u00e0 fanno affari d'oro, mentre Rico le prova tutte per rubare loro la ricetta.\nIl ritorno di Jake (seconda parte).\nTrama.\nJake comprende perch\u00e9 Miley ha voluto mascherare la sua identit\u00e0 diventando Hannah Montana e vuole provare anche lui cosa si sente ad essere un ragazzo normale, ma senza riuscita, poich\u00e9 \u00e8 abituato ad avere tutto e subito.Miley cos\u00ec decide di comportarsi male nei suoi confronti per farsi lasciare, perch\u00e9 se lui ci fosse rimasto male avrebbe potuto svelare il suo segreto, e si presenta alla prima del film di Jake con un abito ridicolo e i peli delle ascelle lunghissimi.Miley spiega per\u00f2 a Jake che lui non era normale, perch\u00e9 per abitudine non rispettava gli altri.I due si lasciano, ma Jake promette di cercare di migliorarsi. Intanto la bancarella di Jackson e Oliver va alla grande, e Rico cerca di rubare la ricetta della carne al formaggio. Ma purtroppo per Jackson i soldi degli ingredienti da restituire alla madre di Oliver lasciano Jackson con una sola banconota.Lui allora, molto astutamente,fa sparire la bancarella e fa credere a Rico di aver sognato tutto.\nDevo dirti la verit\u00e0.\nTrama.\nRobbie Ray ha scritto una nuova canzone per Hannah, ma non vuole cantarla alla figlia prima del ritorno della chitarra portafortuna. Miley \u00e8 per\u00f2 impaziente perci\u00f2 cerca lo spartito nella giacca di Robbie trovando una canzone che parla di conigli. Cos\u00ec decide di dire al padre che la canzone non \u00e8 per niente di suo gradimento. Robbie, in un primo momento ci resta male, ma poi le racconta che quella canzone l'aveva scritta proprio lei quando era piccola e che la teneva sempre in tasca perch\u00e9 lo ispirasse. Chiarito il malinteso, al ritorno della chitarra, le canta la canzone che riscuoter\u00e0 un grandissimo successo (Bigger Than Us).\n\u00c8 questa la vita che volevi?\nTrama.\nMiley esprime di essere Hannah Montana per tutto il tempo.\nMa per magia vede il suo desiderio realizzarsi, ma si rende conto che anche se avendo una vita dorata \u00e8 senza Oliver che \u00e8 amico di Rico, Lilly che \u00e8 amica di Amber e Ashley, suo fratello che \u00e8 scappato di casa, e suo padre sposato con una perfida matrigna, che lo ha fatto solo per affari.\nAlla fine, Hannah rivede una stella cadente ed esprime la sua vecchia vita.\nTornata normale, Roxy dice a Miley che la sua vita \u00e8 gi\u00e0 meravigliosa e la rimanda al momento in cui ha espresso il suo desiderio.\nLily esprime di avere una A al progetto di scienze, ma Miley dice che non vuole nessun desiderio, perch\u00e9 la sua vita \u00e8 gi\u00e0 bella cos\u00ec com'\u00e8.\nGuest star: Jesse McCartney\nSono abbastanza grande, pap\u00e0.\nTrama.\nHannah conosce Mikayla, una nuova cantante, che minaccia di rubarle la scena.\nIl pap\u00e0 s'infortuna e Hannah non pu\u00f2 andare in Florida, allora decide di andare con Roxy.\nIl padre lo scopre e inizialmente s'infuria, ma Jackson fa capire ad entrambi che hanno sbagliato e fanno pace.\nHannah ridurr\u00e0 alla fine Mikayla pan per focaccia.\nUn doppio molto misto.\nTrama.\nOliver si sente un po' trascurato perch\u00e9 Hannah non lo invita mai dietro ai backstage come fa con Lola, cos\u00ec Miley rimedia, e anche Oliver ha una sua \"doppia vita\" cio\u00e8 Mick Rofono III che appare in poche puntate. Hannah dietro il backstage viene invitata a una partita da tennis ma ha solo un posto, quindi deve scegliere fra Lola (Lily) e Mick (Oliver) ma, grazie a Rico, Miley \u00e8 riuscita ad avere un altro biglietto, intanto Rico fa credere a Jackson di essere buono. Alla fine Jackson \u00e8 cascato nello scherzo di Rico, e la partita di Hannah Montana, per via di Lola Luftnagle e Mick Rofono III, \u00e8 un disastro.\nSerata karaoke.\nTrama.\nQuando Lilly si accorge di non avere abbastanza soldi per comprare un regalo per il compleanno delle madre, decide di incidere una canzone nello studio di registrazione; Miley, per non farle fare brutta figura, decide di modificare totalmente la voce dell'amica. Lilly decide di partecipare ad una serate di Karaoke organizzata dalla scuola, ma dopo aver scoperto la verit\u00e0 sulla sua voce, decide di parteciparvi con l'aiuto di Miley che canta al posto suo... ma per colpa di un ragno Miley non riesce a cantare e si viene a sapere che la voce di Lily \u00e8 orrenda... ma alla fine tutto viene sistemato... e anche chi non ha una voce da \"urlo\" canta con grande entusiasmo! Tutto grazie alla saggezza di Miley.\nArrivano i Jonas Brothers!\nTrama.\nMiley inizia ad ingelosirsi quando suo padre inizia a scrivere le canzoni per il gruppo dei Jonas Brothers.Dedica talmente tanto tempo al gruppo dei fratelli rockstar che sembra dimenticarsi di sua figlia.\nMa Miley far\u00e0 di tutto pur di riprendersi suo padre...veramente di tutto.\nFino ad arrivare a travestirsi da maschio insieme a Lily e far credere ai Jonas Brothers che la canzone scritta da suo padre non era stata realmente scritta da lui...\nChi troppo vuole....\nTrama.\nMiley vuole a tutti i costi comprarsi un nuovissimo telefonino, ma Robbie Ray le dice di no. Decide cos\u00ec di vendere ad un giornale una foto imbarazzante di Hannah, ma dopo aver osservato bene la foto ed aver notato un particolare che pu\u00f2 rivelare la sua identit\u00e0, decide di trovare una foto molto pi\u00f9 imbarazzante di \"The Rock\"..\nLa miglior nemica.\nTrama.\nMiley, dopo aver rincontrato Jake Ryan, decide insieme a quest'ultimo, di rimanere semplicemente amici. Alla fine, Lily e Miley scoprono che Mikayla, l'acerrima rivale di Miley, bacer\u00e0 Jake. Alla fine chiudono Mikayla in uno sgabuzzino, e Miley impedisce a Mikayla di farle fare un buon lavoro per il film. Alla fine, Jake scopre tutto dopo una litigata tra Mikayla e Lily.\nL'episodio si conclude con Miley (non Hannah) che diventa amica di Mikayla.\nAmiche... praticamente sorelle.\nTrama.\nLilly e Miley decidono di far uscire insieme i propri genitori cos\u00ec da diventare sorelle. Ma la mamma di Lilly ed il pap\u00e0 di Miley litigano a causa del conto del ristorante e cos\u00ec schierandosi con i rispettivi genitori, le amiche litigano sfogandosi poi durante un compito scolastico, riuscendo poi a fare pace e a ritornare amiche, quasi \"sorelle\"!!\nNemiche... amiche.\nTrama.\nMiley vince un Grammy Award che ricever\u00e0 dalle mani di suo padre, a sua volta vincitore quindici anni prima.\nPer la serata Miley invita le sue parenti pi\u00f9 intime, nonna Stewart e zia Dolly, sperando che possano finalmente fare pace.\nLe due donne non si sono mai piaciute perch\u00e9, quando erano giovani, zia Dolly port\u00f2 via a nonna Stewart il suo fidanzato, niente meno che Elvis Presley.\nDurante il discorso di ringraziamento, Miley viene messa in imbarazzo dalla due donne che litigano dietro le quinte; tornata a casa, Miley non le vuole pi\u00f9 vedere.\nIntanto, Oliver si occupa del video per sponsorizzare il chiosco di Rico; non essendo capace di stare davanti alla telecamera, Rico contatta un bel ragazzo muscoloso per attirare la clientela femminile.\nOcchio per occhio.\nTrama.\nQuando Jackson, a causa di una vespa, distrugge l'orsacchiotto preferito di Miley, lei, per ripicca, decide di distruggergli qualcosa; ma quando sta per distruggere la palla da baseball (autografata da un giocatore che si era ritirato a causa di un infortunio) preferita del fratello, cambia idea, perch\u00e9 capisce di non essere il tipo che distrugge le cose degli altri,ma per sbaglio lascia andare la palla che cade nel trita rifiuti. Jackson ripara a Miley il suo orsacchiotto allora, lei \u00e8 in debito con lui e cerca di riavere la palla autografata. Alla fine, Jackson capisce che la sorella si \u00e8 impegnata molto per farsi riautografare la palla, e cos\u00ec decide di perdonarla, ma scopre anche che la palla che la sorella gli aveva rotto era in realt\u00e0 un falso fatto da suo padre, Robby Ray.\nIl sogno di zio Earl.\nTrama.\nIl chitarrista di Hannah si fa male alla mano a causa di una spinta involontaria di Zio Earl che vuole sostituirlo, dal momento che il suo sogno era quello di diventare una Rockstar. Miley, invece, non vuole perch\u00e9 la sera del concerto ci sar\u00e0 un critico e lei teme di fare brutta figura, visto che lo zio Earl suona male.\nUn colpo di fulmine.\nTrama.\nDopo una tourn\u00e9e Lilly invita Miley a tornare a casa poich\u00e9 ha i biglietti per un importante concerto ma Robby vuole fermarsi in una citt\u00e0 per fare il turista ma Jackson e Miley si rifiutano. Miley,a causa di un fulmine, sogna il primo incontro dei suoi genitori, solo che i due non si parlano e Jackson sta per scomparire...\nFesta a sorpresa.\nTrama.\nMiley e Jackson si dimenticano del compleanno di loro padre. Quando se ne accorgono, tentano di rimediare organizzandogli una festa a sorpresa ma il padre capisce che lo avevano dimenticato comunque...\nLa guerra dei diamanti.\nTrama.\nHannah avr\u00e0 il suo diamante a Hollywood, ma quando sar\u00e0 rovinato far\u00e0 di tutto per riaverlo, anche far fallire un'impresa di pupazzi, che avrebbe occupato il suo precedente posto.\nIntanto Robby Ray fa perdere il lavoro a Jackson perch\u00e9 appende Rico sotto al bancone del Rico's bar.\nAnti-Hannah.\nTrama.\nQuando Hannah incontra il suo idolo, questi gli dice che \u00e8 sempre cos\u00ec famoso per via del suo continuo rinnovamento di look. Hannah decide allora di rinnovare il suo stile, ma alla fine prova un look molto pazzo...\nAppuntamento a tre.\nTrama.\nMiley incontra un ragazzo in spiaggia che le chiede di uscire. Ma la ragazza non \u00e8 molto contenta quando Trey si presenta al loro primo appuntamento con i suoi genitori. Ma poi tutto va al meglio.\nLa fidanzata di Oliver.\nTrama.\nOliver si innamora di Joanie, la nemica per eccellenza di Lilly (gi\u00e0 apparsa nell'episodio \"Un'amicizia... d'acciaio\").Lilly e Miley sono sconvolte dalla decisione di Oliver di mettersi insieme a lei, ma alla fine tentano di fare amicizia con lei per Oliver invitandola ad un pigiama-party. Miley non la sopporta soprattutto dopo che Joanie ha insultato Hannah Montana, mentre Lilly la trova simpatica e chiacchierano di interessi comuni, fra cui anche l'hockey. Miley ha paura di perdere i suoi migliori amici per colpa di Joanie...\nBugia diplomatica.\nTrama.\nNel corso di una audizione per Donny Osmond, Hannah \u00e8 disposta a un'offerta speciale chiamato \"Incontro con Hannah Montana\". Johnny Collins (Corbin Bleu) vince l'incontro con Hannah, insieme a Rico (Moises Arias)."}
{"id": "1251452", "revid": "186563", "url": "https://it.wikipedia.org/wiki?curid=1251452", "title": "USASOC", "text": ""}
{"id": "1251453", "revid": "1222", "url": "https://it.wikipedia.org/wiki?curid=1251453", "title": "Oritteropodidi", "text": ""}
{"id": "1251455", "revid": "1222", "url": "https://it.wikipedia.org/wiki?curid=1251455", "title": "Orycteropodidae", "text": ""}
{"id": "1251457", "revid": "729019", "url": "https://it.wikipedia.org/wiki?curid=1251457", "title": "Orycteropus", "text": "Orycteropus \u00e8 un genere di mammiferi della famiglia Orycteropodidae all'interno dell'ordine Tubulidentata. Il genere \u00e8 apparso nel tardo Miocene ed \u00e8 sopravvissuto fino ai tempi recenti in Africa.\nL'unica specie vivente all'interno di Tubulidentata, \u00e8 l'oritteropo (\"Orycteropus afer\").\nSpecie.\nIl genere contiene quattro specie, tre delle quali sono estinte:\nAltre specie precedentemente assegnate al genere \"Orycteropus\" sono ora classificate nel genere \"Amphiorycteropus\"."}
{"id": "1251467", "revid": "19933", "url": "https://it.wikipedia.org/wiki?curid=1251467", "title": "Filtro antialias", "text": ""}
{"id": "1251470", "revid": "633110", "url": "https://it.wikipedia.org/wiki?curid=1251470", "title": "USS Whitley (AKA-91)", "text": "Lo USS \"Whitley\" (codice alfanumerico AKA-19) \u00e8 stato un trasporto d'attacco della United States Navy, appartenente alla classe Andromeda. Partecip\u00f2 all'ultima fase della guerra contro l'Impero giapponese e rimase in servizio sino ai primi anni sessanta, quando fu ceduto alla Marina Militare che la ribattezz\u00f2 \"Etna\" con distintivo ottico A 5328; gli italiani se ne servirono per un decennio circa. Fu infine demolita nel 1979. \nCaratteristiche tecniche.\nLa nave aveva un dislocamento a pieno carico di 13910 tonnellate. L'apparato motore era formato da una turbina alimentata da due caldaie a tubi d'acqua a nafta per una potenza di 6600 HP, con cui la nave raggiungeva una velocit\u00e0 di 16,5 nodi.\nLa capacit\u00e0 di carico era 7500 tonnellate con la possibilit\u00e0 di imbarcare 22 mezzi da sbarco in coperta e 300 uomini delle truppe da sbarco del battaglione San Marco che si aggiungevano ai circa 350 componenti dell'equipaggio.\nL'armamento era costituito da 8 mitragliere da 40/56\u00a0mm montate a prua in 4 impianti binati, e in origine anche da un cannone poppiero da 127/38mm che venne eliminato dopo il passaggio della nave alla Marina Militare.\nStoria.\nLa nave, costruita nei cantieri di Oakland in California ed entrata in servizio il 21 settembre 1944 fece in tempo a partecipare alla seconda guerra mondiale impegnata nel Pacifico. Collocata in riserva nel 1955, venne radiata il 1\u00ba luglio 1960. Successivamente venne reinserita nei registri navali della US Navy per essere trasferita in prestito alla Marina Militare dove prest\u00f2 servizio dal febbraio 1962 fino al 1977.\nLa nave venne inizialmente impiegata come nave trasporto; successivamente, in seguito alla ricostituzione del Battaglione San Marco avvenuta il 1\u00ba gennaio 1964, venne impiegata come nave anfibia per dare supporto alle forze da sbarco italiane che partecipavano alle esercitazioni in ambito NATO, ricoprendo il ruolo di nave sede comando della III\u00aa Divisione Navale di base a Brindisi, cui era stata assegnata.\nNell'estate 1964 prese parte, insieme all'incrociatore missilistico \"Andrea Doria\" ad una crociera addestrativa in Estremo Oriente in occasione delle Olimpiadi di Tokyo.\nNel 1965 la nave durante un'esercitazione ebbe una collisione con la fregata \"Castore\". L'incidente caus\u00f2 la morte di quattro marinai.\nQuando tra il 1971 e il 1973 tutte le unit\u00e0 inquadrate nella forza da sbarco cambiarono il distintivo di riconoscimento ottico, che prevedeva la lettera L seguita da un numero a quattro cifre che iniziava col 9, all\"'Etna\" venne assegnato il nuovo distintivo ottico L 9870.\nNel 1973 la nave, terminato il prestito, venne restituita agli Stati Uniti che la rivendettero all'Italia. Nella stessa estate, in seguito all'indisponibilit\u00e0 dell\"'Amerigo Vespucci\" a causa del protrarsi dei lavori di manutenzione, la crociera estiva degli Allievi del 1\u00ba anno di Corso dell'Accademia di Livorno venne riprogrammata con itinerari differenti, sparpagliati a rotazione su quattro navi di squadra: \"Etna\", \"Andrea Doria\", \"Impavido\" e \"Carabiniere\". L'Etna al comando del Capitano di vascello Colombo nel corso della crociera effettu\u00f2 visite a Livorno, Barcellona, La Maddalena, Casablanca, Funchal, Cagliari, Orano, Malaga, Malta, Gaeta, Civitavecchia, Santa Margherita Ligure, Tunisi, Palma di Majorca, Portoferraio.\nNel 1977 la nave venne posta in disarmo e nel 1979 venne demolita in un cantiere di Napoli. Attualmente nella Marina Militare il nome Etna \u00e8 stato assegnato a una nave da rifornimento.\nCollegamenti esterni.\nLa Marina di transizione del dopoguerra"}
{"id": "1251473", "revid": "110157", "url": "https://it.wikipedia.org/wiki?curid=1251473", "title": "Serov (citt\u00e0)", "text": "Serov \u00e8 una citt\u00e0 della Russia, situata sul pedemonte orientale degli Urali, sul fiume \"Kakva\" (tributario della Sos'va), 338 km a nord del capoluogo Ekaterinburg; fa parte dell'Oblast' di Sverdlovsk ed \u00e8 capoluogo del distretto omonimo.\nL'insediamento venne fondato nel 1894 ed ottenne nel 1926 lo status di citt\u00e0. Ha cambiato pi\u00f9 volte denominazione, chiamandosi fino al 1934 Nade\u017edinsk (), fino al 1937 Kabakovsk (\u041a\u0430\u0431\u0430\u043a\u043e\u0432\u0441\u043a) e poi di nuovo Nade\u017edinsk fino al 1939, quando ricevette il nome attuale in onore dell'Eroe dell'Unione Sovietica Anatolij Konstantinovi\u010d Serov.\nSerov \u00e8 un centro industriale di una certa rilevanza, specializzato nel campo della siderurgia, con due grossi impianti localizzati in citt\u00e0; una certa importanza ha anche l'industria estrattiva.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1251480", "revid": "117550769", "url": "https://it.wikipedia.org/wiki?curid=1251480", "title": "Polidimetilsilossano", "text": "Il polidimetilsilossano (PDMS) \u00e8 tra i pi\u00f9 comuni polisilossani. Si ottiene a partire dal dimetilclorosilano, che \u00e8 a sua volta un composto chimico prodotto per reazione diretta tra silicio e cloruro di metile. Per successiva idrolisi del dimetilclorosilano si ottengono silossani ciclici e lineari che successivamente polimerizzati danno luogo ai polimeri siliconici. Il polimero PDMS \u00e8 formato dalla sequenza del seguente monomero:\n CH3\n - Si-O -\n CH3\nEsso \u00e8 caratterizzato da una notevole resistenza alla temperatura, agli attacchi chimici, all'ossidazione, \u00e8 un ottimo isolante elettrico e resistente all'invecchiamento; in pi\u00f9 \u00e8 otticamente pulito (trasparente), \u00e8 biocompatibile, inerte, non \u00e8 n\u00e9 tossico n\u00e9 infiammabile.\nQuesto polimero inoltre non si lega n\u00e9 al vetro, n\u00e9 al metallo, n\u00e9 alla plastica in fase di solidificazione, ma conserva maggiore aderenza sulle superfici lisce una volta solidificato. \nTutte queste propriet\u00e0 lo hanno reso negli anni il polimero pi\u00f9 utilizzato nel campo medico ed esattamente nelle micro-applicazioni inerenti al trattamento di microfluidi (Lab-on-a-chip o Lab-on-glass).\nApplicazioni.\nMolti prodotti gommosi, stucchi, adesivi e sigillanti sono a base di polidimetilsilossani. Viene inoltre spesso utilizzato come componente di grasso al silicone e altri lubrificanti a base di silicone. Frequente la presenza in agenti antischiuma, agenti distaccanti, fluidi di ammortizzamento, fluidi di trasferimento di calore, emulsioni industriali, cosmetici, balsami per capelli ed altre applicazioni.\nSpesso veniva utilizzato come fluido di riempimento in protesi mammarie, ma questo utilizzo \u00e8 recentemente diminuito, per motivi di sicurezza, e sostituito da altri siliconi. \u00c8 infine uno dei costituenti fondamentali dei siliconi per condensazione per la presa d'impronta in odontoiatria. Viene usato in oculistica come tamponante retinico dopo vitrectomia."}
{"id": "1251483", "revid": "6923", "url": "https://it.wikipedia.org/wiki?curid=1251483", "title": "Yamaha TZR", "text": "La Yamaha TZR o TZM \u00e8 una motocicletta prodotta nelle cilindrate 50\u00a0cm\u00b3, 125\u00a0cm\u00b3 e 250\u00a0cm\u00b3, prodotta dalla Yamaha.\nIntroduzione.\nQuesta serie di motoveicoli \u00e8 nata con il modello di cilindrata maggiore nel 1985, poco dopo si \u00e8 aggiunto il modello 125 nel 1987, questa serie motociclistica cess\u00f2 nel 1998 e venne riesumata nel 2004 con il ciclomotore.\nLe caratteristiche di queste sono, la produzione con un motore a due tempi, munito di miscelatore meccanico per la lubrificazione e valvola allo scarico (escluso il ciclomotore), dove nei vari anni e nelle varie versioni i modelli sono stati sottoposti a aggiornamenti continui di serie in serie.\nLo sviluppo dei motori e delle moto fino al 1994 subivano aggiornamenti che erano improntati al raggiungimento della prestazione migliore in accelerazione e velocit\u00e0 massima con il minor consumo possibile di carburante, dopo il '94 questi aggiornamenti erano solo improntati al rispetto delle norme legislative che hanno cambiato il metodo di progettazione delle moto, costringendo tutte le case costruttrici a rivedere le priorit\u00e0 nel progettare un veicolo, visto che deve rispettare norme anti inquinamento molto pi\u00f9 severe.\nPrincipalmente gli aggiornamenti pi\u00f9 importanti da un modello all'altro erano nella ciclistica, nel motore, nell'impianto di scarico e nella carenatura, dove quest'ultima ricalcava le livree delle moto da competizione del motomondiale del tempo (Yamaha YZR 500), esattamente come la Cagiva Mito (le carenature erano piuttosto simili tra le due case sia nei modelli da gara che in quelli stradali).\nLa TZR 50.\nQuesta moto \u00e8 il modello sportivo stradale della casa giapponese nella cilindrata pi\u00f9 bassa; \u00e8 entrato in produzione dal 2003 e al suo debutto era ciclisticamente molto simile ai suoi concorrenti Aprilia RS 50, Derbi GPR Racing 50.\nQuesto ciclomotore come i modelli delle altre marche, riprende le carenature delle sue cugine maggiori R1 ed R6, e anche le linee degli altri modelli della casa, avendo cos\u00ec una linea morbida, cos\u00ec come i fari.\nLe prestazioni del ciclomotore sono eccellenti, cos\u00ec come le sue caratteristiche di guida e qualit\u00e0, simili ai suoi diretti avversari, anche se a differenza degli altri avversari non \u00e8 andata ad aggiornarsi nel tempo, rimanendo per\u00f2 pur sempre un valido ciclomotore stradale.\nLa TZR 125.\nIl motore monocilindrico di 125 cm\u00b3 era raffreddato a liquido e, munito di valvola di scarico YPVS (Yamaha Power Valve System), costituito da una valvola cilindrica che parzializzava la luce di scarico.\nLa versione 125, entrata in produzione nel 1987, non \u00e8 pi\u00f9 in produzione da parecchio tempo (come anche la 250), dal 1998 in Giappone e dal 1994 in Italia.\nLa moto nella versione 125\u00a0cm\u00b3 del 1993 era in grado di spingersi ad una velocit\u00e0 massima prossima ai 175 km/h grazie a una potenza superiore ai 32 CV.\nPrima serie.\nLa prima serie della moto \u00e8 stata prodotta dal 1987 al 1989; questa moto \u00e8 molto diversa dalle ottavo di litro successive, infatti per essere un modello sportivo aveva un inusuale sella monopezzo e su un unico livello per passeggero e pilota, il telaio non era molto lavorato esteticamente. Il freno anteriore era piuttosto piccolo e morso da una pinza a doppio pistoncino, al retrotreno era presente un freno a tamburo meccanico ormai inadeguato all'epoca della presentazione (l'importatore Belgarda provvedeva per\u00f2 a fornire in opzione un kit freno a disco meccanico posteriore, mantenendo il comando ad asta del tamburo originale). Le ruote erano da 16 pollici con canale da 1,85 all'anteriore e da 18 pollici con canale da 2,15 al posteriore.\nQuesta serie era stata costruita negli stessi anni in cui si producevano le Aprilia AF1, le Cagiva Freccia e le Gilera SP, esteticamente molto diverse e, in base alle prove su strada del tempo, con prestazioni mediamente superiori.\nSeconda serie.\nLa seconda serie, prodotta dal 1990 al 1993 \u00e8 invece decisamente pi\u00f9 sportiva e per non confonderne il nome \u00e8 stato aggiunto il suffisso \"R\" al nome (TZR 125 R); questa versione era dotata di prestazioni nettamente superiori rispetto alla serie precedente, il telaio venne aggiornato e irrigidito, le forcelle rovesciate, il forcellone divent\u00f2 a banana per l'adozione dell'espansione aggiornata e migliorata.\nLe ruote ora sono da 17 pollici (invece che da 16 e 18) con pneumatici da 110/70 all'anteriore e 150/70 al posteriore, al posto dei vecchi 90/90 e 100/90 mentre l'impianto frenante venne maggiorato cos\u00ec come il serbatoio che aument\u00f2 la sua capacit\u00e0 da 12 a 15 litri. Anche il carburatore venne maggiorato, da 26 a 32 mm, per la versione R mentre 28 per la versione SP che doveva rispettare il regolamento del campionato sport production. La potenza del motore da 26\u00a0CV a 33\u00a0CV.\nQuesta moto, grazie alle sue nuove caratteristiche, ha potuto contrastare la Cagiva con la Mito, la Gilera con la Crono prima a la GFR poi, l'Aprilia con l'RS e l'Honda con l'NSR 125, risultando nel confronto tra le migliori.\nTerza serie.\nLa terza serie prodotta dal 1994 al 2001 \u00e8 un'altra evoluzione del modello, dove venne leggermente rivisto il telaio (ora pi\u00f9 lavorato) e le carenature avevano meno aperture. Venne in effetti fatta oggetto di una revisitazione generale con ulteriori modifiche al parafango anteriore, con il faro che pass\u00f2 da una forma rettangolare ad una trapezoidale e con il forcellone posteriore diventato normale con la capriata di rinforzo forzando anche l'utilizzo d'una nuova espansione, dal 1997 si \u00e8 ritornati all'uso di un carburatore da 28.\nTZM 150.\nDalla terza serie della TZR 125 venne derivata la TZM 150 per il mercato malese, con la quale condivide il blocco motore, opportunamente maggiorato, la ciclistica riprende a grandi linee quella della TZR, ma con soluzioni pi\u00f9 semplici ed economiche.\nLa TZR 250.\nLa TZR 250 \u00e8 la moto sportiva stradale della Yamaha nelle quarto di litro, con la quale fronteggiava i suoi rivali, la Honda con la NSR, la Suzuki con l'RGV Gamma e RGV R e l'Aprilia con l'RS; la moto venne prodotta dal 1985 fino al 1999, ma la versione stradale venne prodotta solo fino al 1994, in seguito venne prodotta solo la versione sportiva non omologata su strada. Queste versioni sono ora molto ricercate per l'elaborazione, non solo estetiche, ma anche meccaniche, visto che questa motocicletta \u00e8 capace di sviluppare una potenza incredibile anche con modifiche lievi.\nPrima serie.\nLa prima serie della moto \u00e8 stata prodotta dal 1985 al 1988 e il modello era chiamato anche \"2MA\". Questa versione aveva il cupolino bombato, un forcellone di tipo semplice (senza capriata, non a banana e non monobraccio), la sella era un monopezzo su unico livello per pilota e passeggero, le frecce erano integrate e aveva un impianto frenante anteriore monodisco con ruote a tre raggi.\nSeconda serie.\nLa seconda serie \u00e8 stata prodotta dal 1989 al 1990 con la denominazione di \"3MA\", aveva un telaio delta-box migliore della serie precedente, un forcellone con capriata di rinforzo e un doppio disco all'anteriore, la carenatura divent\u00f2 pi\u00f9 elaborata, la sella del pilota venne divisa da quella del passeggero in modo da avere sedute ad altezze diverse, vennero maggiorati gli pneumatici e il serbatoio guadagn\u00f2 mezzo litro di capacit\u00e0.\nTerza serie.\nLa terza serie \u00e8 stata prodotta dal 1991 al 1994 con il nome di \"3XV\". La moto adott\u00f2 un'evoluzione del telaio della serie precedente, le forcelle diventarono a steli rovesciati e venne cambiato nuovamente il forcellone posteriore, con una capriata pi\u00f9 lavorata e posizionata sopra e non sotto, mentre la centralina pass\u00f2 da CDI al microcomputer. Le ruote invece diventarono entrambe da 17 pollici ed ora gli pneumatici avevano comportamenti migliori mentre il motore viene rivoluzionato.\nQuarta serie.\nLa quarta serie \u00e8 stata prodotta dal 1995 al 1999 nella sola versione \"SP\" (TZR 250 SP), di conseguenza \u00e8 possibile portare questa moto solo in pista e non sulle strade pubbliche. In questa versione le linee della carenatura erano quelle tipiche delle motociclette che gareggiavano ai tempi nella classe 250 con le forcelle e la sospensione posteriore che erano pluriregolabili."}
{"id": "1251486", "revid": "287204", "url": "https://it.wikipedia.org/wiki?curid=1251486", "title": "Un milione di porte", "text": "Un milione di porte (\"A Million Open Doors)\" \u00e8 un romanzo di fantascienza del 1992 di John Barnes.\nIl romanzo, che nello stesso anno \u00e8 stato finalista al Premio Nebula, \u00e8 il primo della trilogia conosciuta come ciclo delle Mille culture (\"Thousand Cultures\").\nTrama.\nLa storia inizia nella citt\u00e0 di Nou Occitan, sul pianeta Wilson. Il giovane Giraut Leones, cresciuto in una cultura costruita artificialmente sulla base della letteratura occitanica medievale, vive una vita fatta di romantici corteggiamenti e avventure cappa e spada insieme ad un gruppo di coetanei. Tuttavia, Giraut \u00e8 chiamato a crescere pi\u00f9 in fretta degli altri giovani di Nou Occitan, quando il suo amico Aimeric \u00e8 chiamato sul pianeta Nansen per aiutare la cultura utopica di Caledonia in occasione dell'introduzione sul pianeta dello \"springer\", un metodo di teletrasporto istantaneo. Giraut, che decide di seguire l'amico a causa di una delusione amorosa, si trova cos\u00ec coinvolto in un conflitto con le autorit\u00e0 di Caledonia, che temono che il loro potere venga usurpato. In queste vicende Giraut avr\u00e0 modo di maturare, rendendosi conto dell'artificiosit\u00e0 della sua vita precedente, e vedr\u00e0 la sua esistenza prendere direzioni inattese.\nRilevanza letteraria.\nNel romanzo sono presenti ampi riferimenti alla cultura occitana, sviluppatasi nelle corti della Provenza medievale. Tutti compagni di Giraut su Nou Occitan hanno nomi di famosi trovatori provenzali e nei dialoghi vengono utilizzati termini ed espressioni in lingua occitana.\nIl testo viene generalmente interpretato come una rappresentazione degli effetti della globalizzazione (rappresentata dall'arrivo dello \"springer\", che mette in comunicazione fra loro societ\u00e0 che da secoli vivevano isolate, integrandole nell'economia delle Mille Culture) su culture particolaristiche, con i possibili effetti negativi che ne derivano, sia a livello di destabilizzazione, sia a livello di perdita delle specificit\u00e0 culturali."}
{"id": "1251490", "revid": "14691", "url": "https://it.wikipedia.org/wiki?curid=1251490", "title": "Monti Olgas", "text": ""}
{"id": "1251497", "revid": "123088828", "url": "https://it.wikipedia.org/wiki?curid=1251497", "title": "Erica Jong", "text": "Laureatasi nel 1963 al Barnard College, con un master in letteratura inglese del diciottesimo secolo alla Columbia University (1965), Erica Jong \u00e8 conosciuta soprattutto per il suo primo romanzo, \"Paura di volare\" (1973), col quale cre\u00f2 scalpore per la franchezza usata nel trattare temi delicati come il desiderio sessuale femminile.\nVita e opere.\nErica Jong \u00e8 cresciuta a New York, figlia di Seymour Mann (nato Nathan Weisman), un musicista ebreo di origini polacche, e della sua prima moglie, Eda Mirsky, una pittrice e disegnatrice di tessuti, la cui famiglia era immigrata negli Stati Uniti dall'Inghilterra e prima ancora dalla Russia. Ha una sorella maggiore, Suzanna, che ha sposato un uomo d'affari, il bioagricoltore e personaggio televisivo libanese Arthur Daou, e una sorella minore, Claudia, che ha sposato Gideon Oberweger ed \u00e8 una assistente sociale nel settore dei bambini. Tra i suoi nipoti c'\u00e8 Peter Daou, che scrisse The Daou Report per Salon.com e fa parte del duo musicale The Daou. Si \u00e8 sposata quattro volte ed ha vissuto per tre anni, dal 1966 al 1969, a Heidelberg, in Germania, con il secondo marito, con il quale ha abitato in una base dell'esercito. Ha visitato frequentemente Venezia, una citt\u00e0 che fa da sfondo al romanzo \"Shylock's Daughter\" (2006).\nErica Jong inizia la sua attivit\u00e0 letteraria nel 1971 con una raccolta di poesie dal titolo \"Frutta e verdura\" (1973), ma conquista la popolarit\u00e0 nel 1974 con il suo primo romanzo \"Paura di volare\" nel quale vengono messi in risalto i temi del femminismo degli anni sessanta, vissuti dalla protagonista Isadora Wing. Il romanzo \u00e8 in parte autobiografico; infatti i primi due matrimoni, con il compagno di college Michael Werthman e con Allan Jong, uno psicanalista americano di origine cinese, trovano molti paralleli nella narratrice. Nei due romanzi, \"Come salvarsi la vita\" del 1977 e in \"Paracadute e baci\" del 1984, la storia di Isadora assume un carattere maggiormente autobiografico con il racconto del matrimonio con il terzo marito, Jonathan Fast, un romanziere ed educatore nei servizi sociali, figlio del romanziere Howard Fast. Protagonista dei romanzi, una scrittrice che ha avuto grande successo nel mondo dei media. Risale al 1980 il romanzo \"Fanny\", dove riscrive in modo arguto ed erudito le vicende di Fanny Hill, che erano state narrate da John Cleland nel capolavoro della narrativa erotica del Settecento con il titolo \"Fanny Hill: or, the Memoirs of a Woman of Pleasure\".\nLe opere successive sono tutte incentrate sul mondo femminile e per lo pi\u00f9 a carattere autobiografico, come il saggio del 1981 \"Streghe\", \"Il mio primo divorzio\" del 1984, \"Serenissima\" del 1987, \"La ballata di ogni donna\" del 1990, \"Paura dei cinquanta\" del 1994, \"\" del 1997. Nel 2003 pubblica \"Il salto di Saffo\", ricostruendo la vita della poetessa di Lesbo, Saffo, sulla base delle poche notizie disponibili circa la sua vita, approfondendole con l'immaginazione e ricreando una storia introspettiva e al tempo stesso avventurosa. \nL'ultima opera pubblicata in Italia da Bompiani, nel 2006, \u00e8 \"Sedurre il demonio\"; \u00e8 la sua autobiografia, dalle prime esperienze nel mondo della letteratura alle sue travagliate vicende intellettuali ed amorose, fra le quali una breve relazione che la Jong ha avuto con l'editore Andy Steward.\nAttualmente \u00e8 sposata con il suo quarto marito, Ken Burrows, un avvocato di New York. Verso la fine degli anni '90 la Jong ha pubblicato un articolo sul suo quarto matrimonio sul periodico \"Interview\". Poich\u00e9 sia lei che suo marito hanno conosciuto i risvolti negativi di un matrimonio, hanno stipulato un accordo prematrimoniale. Dopo dieci anni hanno deciso che non era pi\u00f9 necessario e lo hanno cerimoniosamente bruciato. Questo atto si \u00e8 trasformato in una tradizione in alcuni ambienti.\nOpinioni sull'11 settembre.\nLa Jong ha pubblicamente messo in dubbio la versione ufficiale dell'11 settembre. Ha fatto un'apparizione allo \"Showbiz Tonight\" e, pi\u00f9 recentemente, al \"Real Time with Bill Maher\". Ha espresso appoggio a Charlie Sheen nel suo \"9/11-Related Interviews\", definendolo un \"uomo coraggioso\"."}
{"id": "1251498", "revid": "729019", "url": "https://it.wikipedia.org/wiki?curid=1251498", "title": "Elio Marcuzzo", "text": "Biografia e percorso artistico.\nGli inizi.\nTrasferitosi a Roma nel 1936, segu\u00ec irregolarmente alcuni corsi di recitazione presso il Centro sperimentale di cinematografia. Nella capitale conobbe e frequent\u00f2, successivamente, Giuseppe De Santis e Gianni Puccini, e, fra i politici, Pietro Ingrao. Nel 1937 debutt\u00f2 come attore, insieme ad Alberto Sordi, in un ruolo secondario ne \"Il feroce Saladino\" diretto da Mario Bonnard.\nMarcuzzo interpret\u00f2 altre parti secondarie in alcuni film di cassetta girati in quegli anni, fino a quando Goffredo Alessandrini non gli affid\u00f2 un ruolo importante in \"Nozze di sangue\" (1941) accanto a Fosco Giachetti e Luisa Ferida. Notato da Ferdinando Maria Poggioli, l'attore si fece ulteriormente conoscere e apprezzare nel film \"Sissignora\" (1942). Dopo essere tornato a lavorare a fianco di Alberto Sordi ne \"La signorina\" del 1942, a Marcuzzo venne offerto, nella primavera di quello stesso anno, un ruolo di particolare rilievo in un film di un giovane regista esordiente: Luchino Visconti. Il lungometraggio si sarebbe intitolato successivamente \"Ossessione\", e avrebbe marcato come pochi altri la storia della cinematografia italiana.\n\u00abLo Spagnolo\u00bb.\nNel film l'attore dette vita a \u00abLo Spagnolo\u00bb, un singolare venditore ambulante con connotazioni vagamente anarchiche, figura assolutamente inedita nella cinematografia italiana del tempo. Si disse in seguito che Visconti avesse scelto Marcuzzo, non solo per le sue indubbie doti interpretative ma anche per la sua condizione di omosessuale che avrebbe ulteriormente accentuato la carica eterodossa e ambigua del personaggio.\nGi\u00e0 Guido Aristarco all'inizio degli anni sessanta aveva parlato di ambiguit\u00e0 a proposito del ruolo de \u00abLo Spagnolo\u00bb soprattutto nel suo rapporto con quello di Gino, interpretato da Massimo Girotti. Qualche anno pi\u00f9 tardi Yves Guillon, riallacciandosi ad Aristarco arriv\u00f2 a maturare il convincimento che la relazione fra i due protagonisti maschili del film si poteva senz'altro configurare come un rapporto di chiara matrice omosessuale. Con questo personaggio antiretorico, irregolare, libertario, Visconti era comunque riuscito a creare, grazie alla magistrale interpretazione di Marcuzzo, una delle figure pi\u00f9 emblematiche della cinematografia italiana degli anni quaranta.\nGli ultimi film.\nSubito dopo aver terminato le riprese di \"Ossessione\", nell'autunno del 1942, l'attore venne invitato a partecipare alla lavorazione di ben quattro film: \"Silenzio, si gira!\", diretto da Carlo Campogalliani, \"Il cappello da prete\" con la regia di Ferdinando Maria Poggioli, \"Lettere al sottotenente\" di Goffredo Alessandrini e \"Carmen\" del celebre regista Christian-Jaque. In quest'ultimo film, girato interamente a Parigi, Marcuzzo ebbe come partner Viviane Romance e Jean Marais. Dei quattro lungometraggi solo i primi due vennero presentati al pubblico nel corso della guerra, gli altri, pur essendo stati entrambi ultimati ancor prima dell'estate del 1943, furono distribuiti un paio d'anni pi\u00f9 tardi, al termine del secondo conflitto mondiale.\nNel settembre del 1943, con l'invasione tedesca, si interruppe l'attivit\u00e0 cinematografica che fu ripresa qualche mese pi\u00f9 tardi a Venezia, in due stabilimenti allestiti con grande povert\u00e0 di mezzi, subito dopo la costituzione della RSI. \nElio Marcuzzo, uomo di sinistra, seppur non iscritto a nessun partito o movimento politico, non ader\u00ec al nuovo Stato di Mussolini preferendo ritirarsi a Cavri\u00e8 dove era stata sfollata la famiglia.\nUna morte prematura.\nCirca tre mesi dopo la resa delle truppe tedesche, un gruppo di ex partigiani travestiti da militi della Guardia Nazionale Repubblicana, al comando di Gino Simionato (\"Falco\"), lo prelev\u00f2 insieme a suo fratello Armando dal piccolo centro. I due, trasportati in un camion alla cartiera di Mignagola nei pressi di Breda di Piave vennero impiccati e, come rilev\u00f2 la perizia medica, seppelliti ancora in vita. Il processo, intentato nella prima met\u00e0 degli anni '50 contro i responsabili di tale efferato delitto, non and\u00f2 oltre la fase di istruttoria per subentrata amnistia. Dagli interrogatori emerse che Marcuzzo venne impiccato per avere effettuato due traduzioni per conto di un impiegato comunale di Treviso durante la RSI: la prima dall'inglese, la seconda dal tedesco all'italiano: quest'ultima aveva ingenerato il sospetto che l'attore fosse un collaborazionista. Al momento del decesso il giovane aveva appena compiuto ventotto anni.\nUn terribile equivoco.\nNel 1998, nel corso di un'intervista rilasciata a Tatti Sanguineti, Pietro Ingrao, che aveva conosciuto personalmente Elio Marcuzzo a Roma, e che lo stimava, si espresse in questi termini: \u00abUn terribile equivoco, una storia per me amarissima e triste. Elio condivideva le nostre speranze e il nostro odio per il fascismo\u00bb. Sempre Ingrao, in un noto programma radiofonico andato in onda su Raitre nell'ottobre del 2006, dopo aver ribadito ancora una volta l'estraneit\u00e0 di Elio Marcuzzo a quanto imputatogli dai suoi carnefici, ne mise in evidenza i sentimenti genuinamente antifascisti. Inoltre, nel 2006, a seguito della pubblicazione del libro \"Il Quizario del cinema italiano\", il giornalista Sergio Sciarra riusc\u00ec per la prima volta a mettere in contatto telefonico Pietro Ingrao con la sorella di Elio, Rina Marcuzzo, che viveva a Treviso: i due parlarono a lungo della tragica vicenda e la telefonata, attesa per sessant'anni, si chiuse tra le lacrime di entrambi."}
{"id": "1251501", "revid": "125816043", "url": "https://it.wikipedia.org/wiki?curid=1251501", "title": "Sigiriya", "text": "Sigiriya \u00e8 un sito archeologico dello Sri Lanka centrale. Contiene le rovine di un antico palazzo, costruito durante il regno di re Kashapa (477-495 d.C.). \u00c8 uno degli otto Patrimoni dell'umanit\u00e0 dello Sri Lanka e una delle attrazioni preferite dai turisti stranieri.\nGeologia.\nLa roccia su cui sorge Sigiriya \u00e8 composta da una dura placca magmatica eredit\u00e0 di un vulcano eroso. \u00c8 in un luogo sopraelevato rispetto alle pianure circostanti, visibile per chilometri. La roccia si trova su una collina dai pendii scoscesi. L'altezza della collina \u00e8 di 370 metri ed \u00e8 a picco su tutti i lati. Ha una forma ellittica e una sommit\u00e0 piatta che scende lentamente in direzione dell'asse lungo dell'ellisse.\nReperti archeologici.\nSigiriya \u00e8 composta da un antico castello eretto da re Kashapa nel quinto secolo. Il sito archeologico di Sigiriya contiene i resti del palazzo maggiore costruito sulla sommit\u00e0 piatta della collina, una terrazza di medio livello che comprende la Porta dei Leoni e un muro con affreschi, il palazzo secondario che si arrampica sui pendii sotto la roccia, e i fossati, le mura e i giardini che si estendono per centinaia di metri oltre il bordo della roccia.\nIl sito fungeva sia da palazzo sia da fortezza. I ruderi rimasti sono sufficienti per permettere ai turisti di restare stupefatti della semplicit\u00e0 e allo stesso tempo della creativit\u00e0 dei suoi architetti.\nIl palazzo maggiore situato sulla cima della roccia comprende delle cisterne tagliate nella roccia che contengono ancora acqua. I fossati e le mura che circondano il palazzo inferiore posseggono ancora una bellezza simile a quella originaria.\nStoria.\nSigiriya potrebbe essere stata abitata fin dalla preistoria. La sua roccia venne usata come riparo per un monastero dal terzo secolo a.C., con grotte preparate e donate dai seguaci del buddista Sangha.\nI giardini e il palazzo vennero eretti da Kashyapa. In seguito alla sua morte ne venne mantenuto l'uso monastico fino al quattordicesimo secolo, dopodich\u00e9 venne abbandonato. Le sue rovine furono scoperte nel 1907 dall'esploratore britannico John Still. Le inscrizioni Sigiri vennero decifrate dal famoso archeologo Paranavithana che pubblic\u00f2 un lavoro in due volumi, pubblicato da Oxford, noto come \"Sigiri Graffiti\". Scrisse anche il popolare libro \"Story of Sigiriya\".\nAdesso \u00e8 diventata un luogo di visita per i turisti.\nLe origini leggendarie.\nIl Mahavansaya, i vecchi archivi storici dello Sri Lanka, descrive re Kashyapa come figlio di il re Dhatusena. Kasyapa uccise il padre murandolo vivo e usurpandone il trono che, per diritto di successione, sarebbe spettato al fratello Mugallan, figlio avuto da Dhatusena con la vera regina. Mugallan fugg\u00ec in India per evitare la furia del fratello ma pensava ad una vendetta. durante il soggiorno in India raccolse un esercito con l'intento di tornare e riprendersi il trono dello Sri Lanka. Si dice che Kashyapa, a conoscenza delle intenzioni del fratello, fece costruire il suo palazzo sulla sommit\u00e0 della collina di Sigiriya con le sembianze contemporaneamente di fortezza e palazzo di piacere. Mogallana riusc\u00ec a raggiungere la citt\u00e0 e gli dichiar\u00f2 guerra. Durante la battaglia l'esercito di Kashyapa lo abbandon\u00f2 ed egli si suicid\u00f2 con la propria spada. I racconti dell'epoca parlano di un elefante da battaglia su cui Kashyapa mont\u00f2 per raggiungere una posizione pi\u00f9 favorevole per la battaglia; le truppe non capirono la mossa e pensarono ad una fuga del re. Moggallana riport\u00f2 la capitale ad Anur\u0101dhapura e trasform\u00f2 Sigiriya in un monastero.\nAltre storie fanno risalire la costruzione a re Dhatusena, mentre Kasyapa avrebbe solo finito il lavoro in onore del padre. Altri ancora ritengono Kashyapa un re playboy, secondo questi studiosi Sigiriya sarebbe semplicemente stato un palazzo di piacere. Anche la morte di Kasyapa \u00e8 piena di dubbi. In alcune versioni viene avvelenato da una concubina, in altre si taglia la gola quando viene abbandonato dall'esercito nel corso della battaglia finale.\nAltre interpretazioni identificano il sito con un luogo di lavoro della comunit\u00e0 buddista, senza nessun impianto militare. Il sito archeologico \u00e8 stato molto importante nella competizione le tradizioni buddiste Mahayana e Theravada nell'antico Sri Lanka.\nLe visite.\nI visitatori arrivano al fossato pi\u00f9 esterno. Il percorso attraverso il complesso di fossati e giardini conduce ai piedi del pendio. Le scale in roccia partono dalla base del masso, arrotandosi attorno ai resti della parte inferiore del palazzo, e raggiungendo una terrazza che attraversa il lato corto della faccia della roccia. La roccia che si trova sopra a questa terrazza era un tempo decorata con affreschi, alcuni dei quali sono ancora visibili, nonostante la maggior parte sia andata perduta. Verso il fondo la terrazza si apre in un giardino.\nDa questo punto ci si pu\u00f2 arrampicare verso la cima della roccia utilizzando una moderna scala in acciaio che porta attraverso l'originale muro in mattoni, la Porta dei Leoni, ora ridotto ad un paio di zampe. I resti delle zampe sono quello che resta di un enorme testa di leone e delle quattro zampe, le cui fauci aperte fungevano da entrata per il palazzo reale. La strada continua attorno alle mura, lungo la salita, con una scala in ferro che sostituisce l'originale in mattoni, crollata con la testa del leone a 1400 anni dalla costruzione del palazzo.\nLe scale terminano nel punto pi\u00f9 alto della roccia, la parte superiore del palazzo scende gentilmente verso le rocce sul versante opposto. Le rovine del palazzo si elevano solo mezzo metro dalla roccia, ma il grande lavoro di scavo della roccia stessa \u00e8 ancora ben visibile.\nDoppie mura e affreschi.\nI dipinti potrebbero aver coperto buona parte della facciata della roccia, un'area lunga 140 metri e alta 40. In una sua opera John Still parla di 500 donne raffigurate in quei dipinti. La maggior parte degli affreschi \u00e8 persa per sempre, grattati via quando il palazzo divenne un monastero, al fine di non disturbare la meditazione.\nInfluenza culturale.\nIl sito di Sigiriya \u00e8 stato usato come ambientazione per numerosi eventi del romanzo fantascientifico \"Le fontane del Paradiso\" (\"The Fountains of Paradise\", 1979) di Arthur C. Clarke, nonostante Clarke ne abbia cambiato il nome in Yakkagala.\nNell'aprile del 1982 presso il sito di Sigiriya \u00e8 stato girato il video del singolo \"Save a Prayer\" dei Duran Duran.\nEichiro Oda si \u00e8 ispirato al sito di Sigiriya per l'isola errante di Zo (\u30be\u30a6 \"Z\u014d\", lett. \"Elefante\") nell'anime One piece, sede del Ducato di Mokomo patria dei visoni."}
{"id": "1251504", "revid": "287204", "url": "https://it.wikipedia.org/wiki?curid=1251504", "title": "Girolamo Moretti", "text": "Biografia.\nElabor\u00f2 un metodo originale di grafologia la cui organizzazione inizi\u00f2 dal 1905.\nTra i suoi allievi pi\u00f9 rappresentativi ci sono Giovanni Luisetto, Nazzareno Palaferri e Lamberto Torbidoni. L'Istituto Grafologico Internazionale Girolamo Moretti di Urbino continua la sua attivit\u00e0 grafologica tramite la consulenza, la ricerca, la didattica, la pubblicazione di testi e riviste (\"Scrittura\" e \"Scienze Umane &amp; Grafologia\")."}
{"id": "1251506", "revid": "921573", "url": "https://it.wikipedia.org/wiki?curid=1251506", "title": "L'ombra della sera", "text": "L'ombra della sera \u00e8 un film per la televisione, diretto da Cinzia TH Torrini. \u00c8 andata in onda per la prima volta in Francia su France 2 (con il nome \"L'ombre du soir\") il 16 marzo 1994 ottenendo il 32,4% di \"share\" e il 19 ottobre 1994 su Rai Uno con il 21,5% di share.\nTrama.\nUn'azienda gestisce un traffico di scorie altamente tossiche. La segretaria dell'azienda, Carla, che \u00e8 impiegata in questa da anni, si accorge che qualcosa non va e per questo il proprietario d\u00e0 l'ordine ad uno dei soci, Marc Berg\u00e8, di licenziarla senza motivazioni. La segretaria, ritenendo Marc responsabile, interviene in un programma radiofonico per denunciare delle (inesistenti) avance sessuali che avrebbe ricevuto e il cui rifiuto avrebbero causato il suo licenziamento. Il programma viene ascoltato dalla futura moglie di Marc, una donna il cui passato era stato segnato dal tragico suicidio del padre e dalla rottura dei rapporti con la madre, che fugge di casa dopo aver annullato il matrimonio, decidendo di togliersi la vita nello stesso modo in cui l'aveva fatto il padre.\nNel frattempo i carabinieri sono sulle tracce delle sostanze tossiche, situazione che costringe il camionista (Marcello) che le sta portando a sbarazzarsene in una cava abbandonata, rimanendone per\u00f2 contaminato. Il proprietario dell'azienda decide di scaricare la responsabilit\u00e0 su Marc (il quale in realt\u00e0 era all'oscuro di tutto), che viene quindi braccato dalle forze dell'ordine.\nInizia quindi una corsa contro il tempo di Marc e della segretaria (resasi conto dell'errore commesso), che devono arrivare in tempo a Siena per evitare che la moglie di questo si suicidi e nel frattempo dimostrare la propria innocenza."}
{"id": "1251511", "revid": "599013", "url": "https://it.wikipedia.org/wiki?curid=1251511", "title": "Ciprian Marica", "text": "Carriera.\nClub.\nNato a Bucarest, ha iniziato a giocare con la squadra della sua citt\u00e0, la Dinamo Bucarest. Gioca 23 partite (con 4 gol) in tre anni.\nNel 2004 viene acquistato dallo Shakhtar Donetsk, con cui disputa diverse stagioni giocando anche la Coppa UEFA.\nIl 23 luglio 2007 viene acquistato dallo Stoccarda. Firma un contratto quinquennale. Il 12 agosto 2007 fa il suo debutto con la maglia dello Stoccarda nel pareggio casalingo contro lo Schalke 04 (2-2). Nella sua prima stagione con la maglia dello Stoccarda disputa 28 partite, segnando 2 gol (pi\u00f9 uno in Champions League, che ha permesso alla sua squadra di sconfiggere i Rangers). In seguito all'esonero di Armin Veh, il nuovo allenatore Markus Babbel lo fa giocare titolare insieme a Cacau. Dopo la nomina come nuovo allenatore di Christian Gross, Marica riesce nuovamente a trovare spazio, . Marica riesce quindi a segnare 4 gol in 3 partite consecutive (2 gol il 20 marzo 2010 nella vittoria per 2-0 dello Stoccarda contro l'Hannover 96, il gol vittoria il 27 aprile 2010 contro il Bayern Monaco e il gol del pareggio il 3 aprile 2010 nella vittoria per 2-1 contro il Borussia M\u00f6nchengladbach). Nella stagione 2010-2011 \u00e8 la riserva della coppia d'attacco formata da Cacau e Pavel Pogrebnjak. Il 12 luglio 2011 rescinde il suo contratto con lo Stoccarda.\nIl 28 luglio 2011 firma un contratto biennale con lo Schalke 04. Segna il suo primo gol con la nuova maglia nella vittoria per 3-0 contro il Maccabi Haifa. Il 29 gennaio 2012 segna una doppietta contro il Colonia, in una partita che finir\u00e0 poi 4-1 per la sua squadra.\nIl 27 settembre 2013 firma da svincolato un contratto con il Getafe, in Primera Divisi\u00f3n; gli fu consigliato di scrivere sulla propria maglia il nome Ciprian anzich\u00e9 il cognome, poich\u00e9 \"marica\" in lingua spagnola \u00e8 un termine dispregiativo per indicare un omosessuale. Il 6 ottobre 2013 debutta come sostituto con la nuova squadra nella vittoria per 3-1 contro il Betis Siviglia. Il 31 ottobre 2013 segna il suo primo gol con la maglia del Getafe nella vittoria per 2-0 contro il Villarreal.\nIl 18 gennaio 2016 ritorna in Romania dopo due anni nelle file del Steaua Bucarest che milita nella massima serie romena, dove firma un contratto annuale con l'obiettivo di essere di nuovo convocato in nazionale agli europei.\nIl 31 ottobre seguente a soli 31 anni, annuncia il suo ritiro dal calcio giocato.\nNazionale.\nCon la Nazionale rumena ha segnato 24 gol in 66 presenze. Il 16 novembre 2003 fa il suo debutto in un'amichevole contro l'Italia, poi vinta dagli \"azzurri\" per 1-0. Entra all'81\u00ba minuto sostituendo Daniel Pancu. Il 17 novembre 2004 segna il suo primo gol contro l'Armenia.\nStatistiche.\nPresenze e reti nei club.\n\"Statistiche aggiornate al 6 marzo 2016.\""}
{"id": "1251519", "revid": "181699", "url": "https://it.wikipedia.org/wiki?curid=1251519", "title": "0345", "text": "0345 \u00e8 il prefisso telefonico del distretto di San Pellegrino Terme, appartenente al compartimento di Milano.\nIl distretto comprende la parte nord-occidentale della provincia di Bergamo e corrisponde grosso modo alla Val Brembana. Confina con i distretti di Sondrio (0342) a nord, di Clusone (0346) a est, di Bergamo (035) a sud e di Lecco (0341) a ovest.\nAree locali e comuni.\nIl distretto di San Pellegrino Terme comprende 38 comuni compresi in una singola area locale (nata dall'aggregazione dei 4 preesistenti settori di Branzi, Piazza Brembana, San Pellegrino Terme e Zogno): Algua, Averara, Blello, Bracca, Branzi, Brembilla, Camerata Cornello, Carona, Cassiglio, Cornalba, Costa Serina, Cusio, Dossena, Foppolo, Gerosa, Isola di Fondra, Lenna, Mezzoldo, Moio de' Calvi, Olmo al Brembo, Oltre il Colle, Ornica, Piazza Brembana, Piazzatorre, Piazzolo, Roncobello, San Giovanni Bianco, San Pellegrino Terme, Santa Brigida, Sedrina, Serina, Taleggio, Ubiale Clanezzo, Valleve, Valnegra, Valtorta, Vedeseta e Zogno."}
{"id": "1251525", "revid": "1782831", "url": "https://it.wikipedia.org/wiki?curid=1251525", "title": "Nokia N73", "text": "Il Nokia N73 \u00e8 uno smartphone presentato il 25 aprile 2006 a Berlino, definito comunemente \"computer multimediale\".\nCome le nuove Nseries e E-Series prodotte da Nokia, il cellulare \u00e8 compatibile con le applicazioni Java e Symbian S60 release 3.\nViene presentato nei colori red purple e white pearl per poi uscire in Italia nel colore nero, marrone, blu e rosa.\nN73 dispone della funzionalit\u00e0 dual mode tra la rete UMTS e quelle GSM; la doppia fotocamera permette quindi di effettuare la videochiamata, mentre quella posteriore \u00e8 dotata di 3,2 Megapixel Carl Zeiss Tessar con autofocus e flash con riduzione degli occhi rossi. Le applicazioni Symbian (S60 release 3) e Java possono essere installate e rimosse secondo le esigenze dall'utente o direttamente dal proprio personal computer con la Nokia PC Suite inclusa nella confezione. Il Nokia N73 come altri cellulari Nokia, supporta l'upgrade del firmware tramite la propria suite.\nDiverse sono le modalit\u00e0 di utilizzo del Nokia N73, oltre alla possibilit\u00e0 di connettere il dispositivo tramite Bluetooth e IrDA, \u00e8 impostabile al momento del collegamento tramite USB della funzionalit\u00e0 archivio di massa.\nLa polivalenza del dispositivo permette, con le rispettive applicazioni, di utilizzarlo come navigatore GPS - antenna acquistabile separatamente-, ascoltare musica in formato MP3, WMA, AAC con il vivavoce integrato o le cuffie stereo -in dotazione-, guardare film in DivX, giocare con la nuova versione della piattaforma N-Gage (ma che ormai \u00e8 stata abbandonata dalla nokia) o guardare la TV in DVB-H grazie all'antenna Nokia Mobile TV Receiver SU-33W bluetooth acquistabile separatamente ed altro.\nGrazie al notevole successo raggiunto, sono state presentate nuove versioni, uscite successivamente a quella standard, tra le quali: 'Music Edition' con MiniSD da 2GB e la 'Internet Edition'.\n\u00c8 stata immessa sul mercato anche la versione \"\"MTV Mobile\", che presenta solamente una piccola parte di design differente (parte posteriore), mentre sul fronte software, \u00e8 stato inserito il diffuso programma di messaggi istantanei \"Windows Live Messenger\"\" ed implementato un lettore musicale pi\u00f9 ottimizzato rispetto a quello dei modelli standard.\nCronologia Firmware.\nle versioni sono per il modello RM-133, ossia la versione no-brand"}
{"id": "1251527", "revid": "339392", "url": "https://it.wikipedia.org/wiki?curid=1251527", "title": "Weissenburg-Gunzenhausen", "text": ""}
{"id": "1251529", "revid": "1543377", "url": "https://it.wikipedia.org/wiki?curid=1251529", "title": "0346", "text": "0346 \u00e8 il prefisso telefonico del distretto di Clusone, appartenente al compartimento di Milano.\nIl distretto comprende la parte nord-orientale della provincia di Bergamo e corrisponde grosso modo all'Alta Valle Seriana ed alla Valle di Scalve. Confina con i distretti di Sondrio (0342) a nord, di Breno (0364) a est, di Bergamo (035) a sud e di San Pellegrino Terme (0345) a ovest.\nAree locali e comuni.\nIl distretto di Clusone comprende 19 comuni compresi in 1 area locale, nata dall'aggregazione dei 3 preesistenti settori di Clusone, Gromo e Vilminore di Scalve: Ardesio, Azzone, Castione della Presolana, Cerete, Clusone, Colere, Fino del Monte, Gandellino, Gromo, Oltressenda Alta, Onore, Piario, Rovetta, Schilpario, Songavazzo, Valbondione, Valgoglio, Villa d'Ogna e Vilminore di Scalve."}
{"id": "1251530", "revid": "1573940", "url": "https://it.wikipedia.org/wiki?curid=1251530", "title": "Milford (Connecticut)", "text": "Milford \u00e8 un comune degli Stati Uniti d'America, della Contea di New Haven nello Stato del Connecticut. La popolazione \u00e8 di 55.021 abitanti secondo una stima del 2006. Il comune comprende il \"borough\" di Woodmont e il villaggio di Devon."}
{"id": "1251533", "revid": "14480", "url": "https://it.wikipedia.org/wiki?curid=1251533", "title": "IEEE-488", "text": ""}
{"id": "1251537", "revid": "56620", "url": "https://it.wikipedia.org/wiki?curid=1251537", "title": "Di notte sui tetti, corsari perfetti", "text": "Di notte sui tetti, corsari perfetti \u00e8 un romanzo per ragazzi del 2001 di Domenica Luciani. Come altre opere dell'autrice (ad esempio Okey dokey, sono un punk e La scuola infernale), \u00e8 ambientato a Firenze.\nTrama.\nLa famiglia di Amina e Martino deve traslocare a distanza di qualche isolato, da un appartamento a piano terreno con giardino, ad uno a all'ultimo piano con terrazza in copertura.\nIl loro palazzo \u00e8 contiguo ad altri e i due ragazzi si accorgono che c'\u00e8 una fantomatica \"banda di corsari\" che lascia tracce del proprio passaggio.\nIn questa maniera Amina e Martino conoscono i coetanei Oscar e Margherita (detta Marga), i loro gatti, imparano a conoscere le particolarit\u00e0 dei vicini e la \"geografia\" di quella serie di coperture confinanti che \u00e8 l'Isola delle terrazze.\nCos\u00ec la delusione di aver dovuto lasciare il proprio giardino, pian piano lascia il posto a nuove amicizie, anche con chi ad una prima impressione non sembrava tanto simpatico, perch\u00e9 ognuno ha dei difetti, quello che \u00e8 importante \u00e8 l'onest\u00e0 nel rapporto con gli altri.\nNon mancano un'indagine e una serie di spedizioni notturne, ovviamente all'insaputa dei genitori.\nPersonaggi.\nAmina\nUndici anni, brava a scuola, figlia maggiore. \u00c8 la padroncina del gatto Modem e nello svolgersi della storia si prende una cotta per Oscar, ricambiata.\nMartino\nHa undici mesi meno di Amina, frequenta la stessa classe, ma ha degli \"alti e bassi\" nel rendimento. Per fortuna che le sorelle esistono! \u00c8 il proprietario del gatto Kodless, chiamato cos\u00ec per la mancanza di coda.Ha l'abitudine di tirar fuori massime in rima, sin dalla prima pagina del libro, quando per essersi attardato a letto trova il bagno occupato, e sentenzia a se stesso: \"Chi \u00e8 fesso perde il posto al cesso!\".\nLa nonna\nDi natura pessimista, prevede disastri e disgrazie, raccomandando la prudenza ai familiari. Con lei si sa sempre quale pu\u00f2 essere la peggiore conseguenza delle nostre azioni.\nMarga\nO meglio Margherita. Coetanea dei quasi gemelli. \"Ha la faccia tonda. Anche il resto del corpo, per\u00f2, \u00e8 altrettanto sferico: spalle, pancia, piedi, sedere\". Proprietaria della gatta Pagnotta.\nLa sua casa ha una piccola terrazza d'angolo, \"la scialuppa\"\nAma mangiare, ha sempre qualcosa tra le mandibole\nOscar\nRagazzino biondo \"dall'antiquata pettinatura a caschetto\" come un \"piccolo Lord\". Parla con la erre moscia, ha una gatta dal nobile nome di Leonora Anastasia di Bosco Fiorito. Oscar Ghisleri sta nel Palazzo Ghisleri, e i ragazzi chiamano la sua terrazza la Filibusta.\nOronzo\nDetto dai quasi gemelli \"Harry Potter\" a causa degli occhialini tondi. Va a vivere nella casa con il giardino e frequenta la stessa loro scuola media. Piccolo di corporatura, all'inizio guardato con sospetto dai due ragazzi.\nCompagni di scuola\nI tre Tremendi\nIl Tirri, Il Lenzi, La Tagli.\nI bulletti di classe il cui sport preferito \u00e8 prendere in giro Martino.\nNuovi Vicini\nPadre Fumagalli\nIl parroco della Chiesa che fa parte dell'isolato. Scorbutico coi ragazzi, ha una passione segreta per i cartoni animati dei Simpson.\nLa Spagnola\nAnita. Signorina non pi\u00f9 giovanissima nativa della Castiglia. Vive in un appartamento con una terrazza che i ragazzi chiamano \"La caravella Spagnola\" ed \u00e8 afflitta da un problema di... baffetti.\nGli Sposini\nOvvero i signori Innoceenti. Coppietta innamoratissima. La loro terrazza, piccola ma dotata di dondolo e cuscini a forma di cuore, viene indicata come \"la Gondola\"\nGli Astronomi\nCoppia di astrofili la cui terrazza \u00e8 chiamata dai ragazzi \"la Nave Vedetta\". Hanno un bambino di circa un anno, cui hanno imposto nome Orione.\nIl Colonnello Bull\nUn ufficiale in pensione, un tipo allampanto con baffoni \"a manubrio\", di nome Attila. Ha un molosso, o meglio un Mastino napoletano che chiama Gordon. La sua terrazza viene indicata col nome in codice di Nave Ammiraglia.\nGustavo\nIl commesso della Pasticceria Biffi. Cerca di limitare le paste a Marga ritenendola troppo grassa, anche se la sua stazza..."}
{"id": "1251540", "revid": "13945", "url": "https://it.wikipedia.org/wiki?curid=1251540", "title": "Fantanauti", "text": ""}
{"id": "1251543", "revid": "1543377", "url": "https://it.wikipedia.org/wiki?curid=1251543", "title": "0363", "text": "0363 \u00e8 il prefisso telefonico del distretto di Treviglio, appartenente al compartimento di Milano.\nIl distretto comprende la parte meridionale della provincia di Bergamo ed include anche tre comuni di altre province: Cassano d'Adda (MI), Rivolta d'Adda (CR) e Vailate (CR). Confina con i distretti di Bergamo (035) a nord, di Brescia (030) a est, di Soresina (0374) a sud-est, di Crema (0373) a sud e di Milano (02) a ovest.\nAree locali e comuni.\nIl distretto di Treviglio comprende 32 comuni suddivisi in 2 aree locali, corrispondenti ai due preesistenti settori:"}
{"id": "1251547", "revid": "1305772", "url": "https://it.wikipedia.org/wiki?curid=1251547", "title": "Nothing as It Seems", "text": "Nothing as It Seems. Singolo dei Pearl Jam estratto dal loro album del 2000, Binaural. Il brano raggiunse, nel maggio 2000, la 3\u00aa posizione nella \"Billboard Mainstream Rock Chart\". La canzone appare anche su .\nIl brano fu composto da Jeff Ament. Nella canzone l'autore suona un contrabbasso, conferendogli un'intensa atmosfera. Sebbene per la band non fu un successo commerciale, il brano viene citato dai fan come una delle preferite. La canzone fu realizzata con la tecnica della registrazione binaurale e prodotta da \"Tchad Blake\".\nPerformance dal vivo del brano sono disponibili, sia sul DVD Touring Band 2000, che sull'album Live at Benaroya Hall.\nSignificato del testo.\nJeff Ament rivel\u00f2 che scrisse la canzone in relazione alla sua infanzia trascorsa in una zona rurale del nord del Montana. Egli dichiar\u00f2 : \"\"\u00c8 una piccola riflessione riguardo alla mia provenienza...sono cresciuto in una zona rurale nel nord del Montana, ed il brano guarda indietro. Penso che fino a due o tre anni fa guardavo la mia infanzia come se fosse una situazione utopica dove avevo la libert\u00e0 di correre in bici per il paese. Quando avevo cinque anni e i miei genitori non dovevano preoccuparsi dell'eventualit\u00e0 che qualcuno potesse ripirmi, uccidermi o altre brutte cose del genere. Negli ultimi anni...ho vissuto diversi traumi nel corso della mia infanzia: ho visto cose che ho voluto dimenticare, per mantenere integra la mia salute mentale. Ho appena visto \"Affliction\" e ho appena letto \"Nine Below Zero\", un film e un libro densi di contenuti sulla ruralit\u00e0. Il brano \u00e8 solo una cosa che \u00e8 venuta fuori. L'analisi di ci\u00f2 di cui sto parlando \u00e8 solo all'inizio ... perch\u00e9 non ho ancora una vera padronanza su tutto questo\"\""}
{"id": "1251551", "revid": "124972337", "url": "https://it.wikipedia.org/wiki?curid=1251551", "title": "Who's That Girl (singolo)", "text": "Who's That Girl \u00e8 un brano della cantautrice statunitense Madonna uscito nel 1987. La canzone \u00e8 il tema principale della colonna sonora del film omonimo \"Who's That Girl\" interpretato dalla stessa Madonna e da Griffin Dunne. \u00c8 stata pubblicata sull'album \"Who's That Girl - Original Motion Picture Soundtrack\" che contiene le canzoni del film e nella raccolta dei massimi successi della cantante, \"Celebration\". Il brano fu pubblicato il 30 Giugno 1987 dalla Sire Records come primo singolo dell'album. Durante la registrazione dell'album, allora chiamato \"Slammer\", Madonna chiese a Patrick Leonard di produrre una canzone a ritmo veloce che potesse catturare la natura del personaggio principale del film. Successivamente Madonna aggiunse il testo e la voce alla demo prodotta da Leonard, e decise di rinominare la canzone e il film \"Who's That Girl\".\nLa canzone presenta il suono della batteria, del basso e di strumenti a corde, e l'aggiunta di parole spagnole all'interno del testo mostr\u00f2 nuovamente l'attrazione che Madonna provava nei confronti del mondo ispanico. Sebbene la canzone ricevette reazioni miste da parte dei critici, la canzone fu il sesto singolo della cantante a raggiungere la vetta del Billboard Hot 100. A livello internazionale, la canzone raggiunse la posizione numero uno in paesi quali il Regno Unito, Canada, Paesi Bassi, Irlanda e Belgio. La canzone fu candidata al come \"Miglior canzone scritta per un film\" ai Grammy Awards del 1987. Fu inoltre candidata come \"Miglior canzone originale\" ai Golden Globe del 1988.\nIl video musicale della canzone presenta un'immagine diversa della cantante. Come per la canzone, Madonna incorpor\u00f2 nel video la cultura ispanica, indossando un abito dallo stile spagnolo. Nel video Madonna rappresentava una giovane ragazza alla ricerca di un tesoro. Madonna interpret\u00f2 la canzone nel suo \"Who's That Girl Tour\" nel 1987 e nel \"Rebel Heart Tour\" nel 2015-2016.\nPubblicazione e accoglienza.\nIl singolo della canzone, uscito l'11 luglio 1987, raggiunse la prima posizione della classifica Billboard Hot 100 negli Stati Uniti e il primo posto in quasi tutti i paesi del mondo tra cui l'Italia, dove ebbe un successo clamoroso restando in vetta alla classifica per 12 settimane consecutive.\n\"Who's that Girl\" \u00e8 il 3\u00b0 singolo pi\u00f9 venduto del 1987 in Italia.\nNel 2010 il dj francese David Guetta per la promozione dell'album \"One More Love\" ha estratto il singolo \"Who's That Chick\" con la collaborazione di Rihanna, che contiene campionamenti di \"Who's That Girl\".\nEsecuzioni dal vivo.\n\"Who's That Girl\" \u00e8 stata interpretata dal vivo nel \"Who's That Girl Tour\" del 1987 e nel \"Rebel Heart Tour\" tra il 2015 e il 2016."}
{"id": "1251557", "revid": "70647", "url": "https://it.wikipedia.org/wiki?curid=1251557", "title": "Molina di Quosa", "text": "Molina di Quosa \u00e8 una frazione del comune italiano di San Giuliano Terme, nella provincia di Pisa, in Toscana.\nGeografia fisica.\nIl paese di Molina di Quosa si trova lungo la Strada statale 12 dell'Abetone e del Brennero, che scorre lungo monte, che conduce da San Giuliano Terme a Lucca.\nIl paese si estende sia nella piana, sia sul crinale del Monte Pisano.\nToponimo.\nIl nome \"Molina di Quosa\" significa \"i mulini\" presso il torrente \"Cuoza\".\nAnticamente, infatti, il paese era diviso in due parti: la parte in monte, chiamata semplicemente \"Cuoza,\" e la parte a valle nota come \"Corte di Lugnano\".\nStoria.\nFondazione romana.\nLa via che attraversa questo paese \u00e8 la via Emilia Scauri che in epoca romana collegava Pisa a Lucca. Nel centro dell'attuale paese di Molina (dove ora sorge la villa Studiati-Berni), sono stati trovati resti di un'abitazione signorile di epoca romana, che fa supporre che in questa zona fosse stata costruita una \"colonia\", un'azienda agricola, affidata alla famiglia dei Leoninus, da cui il nome \"Lugnano\", con cui Molina era conosciuta.\nMedioevo.\nDal IV all'VIII secolo, al disgregarsi dell'impero romano e in seguito alle invasioni barbare, la popolazione trov\u00f2 scampo sul monte, abitando le grotte o le spelonche naturali di cui il Monte Pisano \u00e8 ricco.\nIn monte, nel 724 sotto il regno di Liutprando, fu eretto uno dei primi monasteri cristiani, la cui chiesa era dedicata a San Michele Arcangelo, sorto per opera dei monaci benedettini di San Colombano. Attorno al monastero, chiamato \"Cuoza\" dal nome del ruscello presso cui sorgeva, si sviluppo un nucleo di abitazioni, mentre il paese che si stava formando a valle conservava il nome della prima colonia, Corte di Lugnano.\nOttone III dette in concessione le Corti di Pugnano, Lugnano e di Laiano, i monti di Ripafratta ed alcuni terreni alle porte di Pisa, a Manfredo da Ripafratta. Probabilmente di questo periodo \u00e8 la chiesa di Santa Lucia di Lugnano.\nBorgo fortificato.\nAttorno ai secoli XI e XII, lo sviluppo demografico ed economico del paese fu alimentato dalla costruzioni di mulini ad acqua, invenzione importata dai Crociati. I mulini erano dedicati alla macina dei cereali e alla spremitura delle olive.\nCon il crescere della sua economia, Molina cominci\u00f2 ad essere contesa fra i due stati confinanti, la repubblica di Lucca e la repubblica marinara di Pisa. A partire dal 1082 si and\u00f2 sviluppando una barriera difensiva intorno al paese. Le mura, le torri e il mastio in questo periodo proteggevano il solo centro abitato. Tra la fine del XII e l'inizio del XIII secolo, il sistema difensivo del paese fu rafforzato, e nel 1286, dopo che il paese pass\u00f2 nuovamente di mano, i pisani iniziarono l'opera di consolidamento, costruendo un castello nei pressi di \"Ciapino\".\nNel 1313, la mancata ratifica della Pace di Quosa, in seguito alla provocazione degli ambasciatori lucchesi, caus\u00f2 una nuova guerra, vinta dalle truppe pisane capitanate da Uguccione della Faggiola. Al termine della guerra, nel 1314 il condottiero ordin\u00f2 la demolizione delle difese di Molina di Quosa, cos\u00ec come di altre fortificazioni sul confine pisano-lucchese. All'inizio del secolo XIV, le mura furono ricostruite. Nel 1503 le truppe fiorentine conquistarono il paese, e lo lasciarono in fiamme. Delle mura oggi rimane visibile un buon tratto lungo la Via dei Mulini, alcune parti delle mura sono invece state annesse alle case.\nSeconda guerra mondiale.\nNell'agosto del 1944 Molina di Quosa fu teatro di un eccidio nazifascista, in localit\u00e0 La Romagna, durante il quale 69 persone furono trucidate.\nIl 31 agosto del 1944, per proteggere alcuni partigiani nascosti in canonica, il parroco di Molina, don Giuseppe Bertini, si consegn\u00f2 ai tedeschi. Messo ai lavori forzati e interrogato senza successo, fu fucilato a Quercioli di Massa il 10 settembre successivo. La piazza del paese \u00e8 intitolata alla sua memoria.\nSviluppo attivit\u00e0 economica.\nNei secoli successivi, l'economia locale era fortemente legata all'attivit\u00e0 dei molini. Agli inizi del Novecento circa 30 mulini erano operativi. L'ultimo mulino rimasto operativo ha terminato le sue attivit\u00e0 negli anni 1950.\nMonumenti e luoghi d'interesse.\nA Molina di Quosa sono presenti diversi edifici di interesse artistico, tra cui:\nInoltre di notevole interesse sono i sentieri percorribili a piedi per raggiungere il moriglion di Penna, con Cloe.\nSport.\nIl paese vantava una squadra di hockey in linea chiamata \"Bad Boars\" Polisportiva Molinese. Fondata nel 1998 ha militato dal 2007 al 2012 in serie A2 per poi proseguire, dal 2013 al 2015 (anno del suo scioglimento), nella massima serie nazionale A1."}
{"id": "1251558", "revid": "1305772", "url": "https://it.wikipedia.org/wiki?curid=1251558", "title": "Liberovici", "text": "Liberovici \u00e8 un cognome italiano che pu\u00f2 riferirsi a:"}
{"id": "1251562", "revid": "110157", "url": "https://it.wikipedia.org/wiki?curid=1251562", "title": "Roberto Riva", "text": "Il suo risultato pi\u00f9 prestigioso \u00e8 stata la medaglia d'argento ai Giochi mondiali 2009, vera e propria anticamera dei Giochi olimpici .\nCarriera.\nHa iniziato a pattinare nello \"Skating Club\" locale per poi tesserarsi nel 1997 nel \"Roller Club\" di Cornate d'Adda, dove \u00e8 tuttora iscritto. \u00c8 allenato da Michele Terruzzi, tecnico della nazionale italiana di pattinaggio artistico su rotelle.\nRiva concilia sport e studio: \u00e8 iscritto a Scienze e Tecniche Psicologiche presso l'Universit\u00e0 di Milano Bicocca. Riva \u00e8 il primo atleta al mondo ad aver vinto tre titoli mondiali (obbligatori, libero e combinata) nello stesso anno, per la categoria Seniores maschile.\nA tutto il 2008, ha conquistato:"}
{"id": "1251563", "revid": "111213162", "url": "https://it.wikipedia.org/wiki?curid=1251563", "title": "Anselmo di Nonantola", "text": "Biografia.\nAbbiamo di lui notizie certe da bolle pontificie, diplomi e altri documenti. Anche una \"Vita\" scritta da un autore anonimo, che era gi\u00e0 citata nel 1037 nel \"Catalogus Abbatum\". Asceso al trono ducale di Cividale nel 749 (in associazione con Pietro), quando Astolfo, gi\u00e0 duca in seguito all'elezione di Rachis a sovrano dei Longobardi, divenne a sua volta re a Pavia.\nLa tradizione della Chiesa cattolica lo identifica con sant'Anselmo da Nonantola, che avrebbe abbandonato il trono ducale nel 750-751, quando si ritir\u00f2 nel monastero di Fanano, da lui stesso fondato in un luogo donatogli da re Astolfo, il quale avrebbe sposato sua sorella Gisaltruda. Due anni pi\u00f9 tardi, intorno al 752, fond\u00f2 poi il monastero di Nonantola, sempre presso Modena, per poi recarsi in seguito a Roma, dove papa Stefano II gli don\u00f2 alcune reliquie di san Silvestro e lo nomin\u00f2 abate di Nonantola. In seguito fond\u00f2 diversi ricoveri per i poveri e i malati, ma nel 756 venne scacciato da Nonantola dal nuovo re longobardo, Desiderio, che aveva intrapreso una vasta opera di riorganizzazione dei monasteri del regno longobardo per garantirsi il loro appoggio. Anselmo si ritir\u00f2 a Montecassino fino al 774 quando, deposto Desiderio da Carlo Magno, pot\u00e9 rientrare a Nonantola, dove mor\u00ec nell'803.\nUn'identificazione alternativa, ipotetica e induttiva, \u00e8 invece con il terzo figlio di Pemmone e Ratperga, accanto a Rachis e Astolfo: Ratchait. Se la corrispondenza \u00e8 corretta, anche a lui va estesa la qualifica di \"valoroso\" attribuita da Paolo Diacono a tutti i figli di Pemmone. Ratchait appare alla corte di Liutprando all'indomani della deposizione del padre a favore di Rachis, nel momento in cui il sovrano ordina l'arresto dei sostenitori del duca deposto.\nCulto.\nCanonizzato dalla Chiesa cattolica, \u00e8 ricordato il 3 marzo.\nDal Martirologio Romano: \"A Nonantola in Emilia, sant'Anselmo, fondatore e primo abate del monastero del luogo, che per cinquant'anni promosse la disciplina monastica sia con l'insegnamento che con l'esercizio delle virt\u00f9.\"\nAnselmo nella letteratura.\nAnselmo di Nonantola compare come personaggio nel romanzo fantasy storico \"Donna di spade\", dell'autore finalese Giuseppe Pederiali."}
{"id": "1251564", "revid": "339392", "url": "https://it.wikipedia.org/wiki?curid=1251564", "title": "Ratchait", "text": ""}
{"id": "1251565", "revid": "339392", "url": "https://it.wikipedia.org/wiki?curid=1251565", "title": "Sant'Anselmo di Nonantola", "text": ""}
{"id": "1251567", "revid": "75435", "url": "https://it.wikipedia.org/wiki?curid=1251567", "title": "Santuari", "text": ""}
{"id": "1251574", "revid": "125288085", "url": "https://it.wikipedia.org/wiki?curid=1251574", "title": "Breakdown (videogioco)", "text": "Breakdown (titolo del progetto: \"Project breakdown\") \u00e8 un gioco in prima persona pubblicato dalla Namco nel 2004 per la console di casa Microsoft Xbox. Il gioco combina elementi di uno sparatutto a quelli di un classico picchiaduro a scorrimento. La visuale \u00e8 in prima persona e accompagna il giocatore per tutto il tempo, anche nei vari filmati che sono realizzati in tempo reale.\nPersonaggi principali.\nSi riveler\u00e0 un ottimo alleato.\nTrama.\nLa storia ha inizio con il protagonista che in stato di semi incoscienza ascolta delle voci che ne diagnosticano la perdita totale della memoria. Si risveglier\u00e0 quindi in quella che sembra una camera di ospedale, dalla quale ti faranno spostare in alcune sale dove alcuni dottori verificheranno le capacit\u00e0 psicofisiche e di combattimento di Derrick. Tornato da questi test, il nostro eroe verr\u00e0 avvelenato con del sonnifero tramite il cibo, e in contemporanea giungeranno dei soldati spediti nel laboratorio per uccidere chiunque incontrino e in particolar modo Derrick. Per la fortuna del nostro amico arriva una giovane donna, che, dopo aver sfondato una finestra, armata di coltello, uccide i tre sicari. La ragazza sembra conoscere Derrick molto bene, ed \u00e8 in possesso di informazioni segrete; il suo nome \u00e8 Alex e dopo aver verificato l'amnesia di Derrick, gli dir\u00e0 di raggiungere il dottore Glen Ogawa al Terminous 4. \nDopo aver preso una pistola da uno dei cadaveri, i due si dirigono verso il poligono di tiro in cui troveranno dei soldati. Una volta uccisi, Derrick entrer\u00e0 in possesso della radio. Una volta usciti dalla stanza ci sar\u00e0 un terremoto durante il quale Alex dir\u00e0 che nexus si \u00e8 attivato. I due continueranno a spostarsi nell'edificio durante il quale verranno attaccati da un elicottero"}
{"id": "1251579", "revid": "647919", "url": "https://it.wikipedia.org/wiki?curid=1251579", "title": "Simonetta Cesaroni", "text": ""}
{"id": "1251584", "revid": "647919", "url": "https://it.wikipedia.org/wiki?curid=1251584", "title": "Delitto di Via Poma", "text": ""}
{"id": "1251585", "revid": "188116", "url": "https://it.wikipedia.org/wiki?curid=1251585", "title": "Accademia Aeronautica", "text": "L'Accademia Aeronautica \u00e8 un istituto militare per la formazione degli ufficiali dell'Aeronautica Militare. La sede \u00e8 posta nel comune di Pozzuoli al confine con il comune di Napoli. Ha il compito di preparare \"giovani ufficiali dai saldi principi morali, motivati ed in possesso delle qualit\u00e0 personali, militari e professionali necessarie per ben operare al servizio del Paese\". \u00c8 la pi\u00f9 giovane accademia militare italiana, ma tra le pi\u00f9 antiche accademie aeronautiche nel mondo, avendo iniziato le attivit\u00e0 nel 1923.\nAttivit\u00e0.\nAll'interno si svolgono i cinque corsi regolari per i \"Ruoli normali\", destinati ai futuri ufficiali della forza armata in servizio permanente effettivo, della durata quinquennale per piloti, armi e genio aeronautico, biennali per Commissariato e sanit\u00e0.\nL'Accademia inoltre ospita i corsi speciali di 15 settimane per allievi ufficiali in ferma prefissata e di tre mesi per gli allievi ufficiali piloti di complemento \nRuoli normali.\nAl completamento di studi della durata di cinque anni, i frequentatori del ruolo normale conseguono una laurea magistrale. L'Accademia lavora a stretto contatto con l'Universit\u00e0 degli Studi di Napoli Federico II, che rilascia quattro tipologie di lauree:\nPer il passaggio alla classe successiva dell'Accademia Aeronautica, tutti gli allievi devono superare, in prima o seconda sessione, tutti gli esami sulle discipline d'insegnamento previste dal piano degli studi.\nLa formazione degli allievi di ogni Corpo e Ruolo comprende anche altre attivit\u00e0, tra cui attivit\u00e0 sportiva ed esercitazioni militari, studio intensivo della lingua inglese, visite istruttive a Reparti Operativi dell'Aeronautica Militare e ad industrie aeronautiche, corsi di sopravvivenza in mare e in montagna, corsi di volo a vela, corsi di vela.\nGli allievi, dopo il superamento degli esami militari, conseguono durante la frequenza dell'istituto il grado di sottotenente al quarto anno di corso.\nI sottotenenti del Ruolo Naviganti, una volta conseguita la laurea magistrale al quinto anno di frequenza, interrompono provvisoriamente gli studi accademici per essere sottoposti a un'ulteriore selezione al volo che consente di fregiarsi del titolo di pilota militare o navigatore militare. Una volta conseguito il brevetto presso le scuole di volo in Italia, in Grecia, negli USA o in Canada, il frequentatore rientra in Accademia per terminare gli studi con l'esposizione della tesi.\nIn circa sei anni dall'entrata in Accademia, i naviganti sono trasferiti ai reparti operativi, dove prestano servizio.\nAllievi Ufficiali in ferma prefissata.\nIl corso per Allievi Ufficiali in ferma prefissata (AUFP) ha lo scopo di fornire la preparazione di base, nonch\u00e9 una iniziale preparazione tecnico-professionale, differenziata in funzione del Corpo e ruolo di appartenenza e degli Ufficiali frequentatori stessi, indispensabile e sufficiente a fornire le competenze specifiche della categoria per svolgere i compiti previsti per gli Ufficiali in ferma prefissata presso gli Enti dell'Aeronautica Militare.\nI frequentatori, che restano in accademia 15 settimane, entrano a far parte dell'Aeronautica come tenenti Ausiliari del ruolo normale del Corpo Sanitario Aeronautico (C.S.A.r.n.) arruolati per nomina diretta, o come sottotenenti dei ruoli speciali dei Corpi e dell'Arma dell'Aeronautica Militare (A.A.r.a.s., G.A.r.s., C.C.r.s.). Essi devono contrarre una ferma volontaria di 30 mesi e assoggettarsi alle leggi e ai regolamenti militari.\nL'obiettivo del corso \u00e8 di far sviluppare negli allievi i principi della cultura militare e aeronautica, riferita allo status di Ufficiale, per mezzo di corsi specifici:\nCorso Applicativo per gli Ufficiali dei ruoli speciali.\nL'Accademia Aeronautica riveste il ruolo di formatrice per gli ufficiali dei ruoli speciali che intendono, previo superamento del corso, essere ammessi al servizio permanente effettivo. Il corso ha lo scopo di fornire la preparazione di base comune a tutti i frequentatori, nonch\u00e9 la preparazione tecnico-professionale, differenziata in funzione del Corpo e ruolo di appartenenza degli Ufficiali frequentatori stessi, diretta a fornire le competenze specifiche della categoria secondo programmi didattici ad hoc.\nAll'atto della presentazione al corso gli Ufficiali frequentatori contrarranno una ferma obbligatoria di 5 anni, a decorrere dalla data di inizio del corso.\nAllievi Ufficiali Piloti di Complemento.\nIl ruolo Naviganti Speciale (A.A.r.n.s.) nasce per dare integrare operativamente le attivit\u00e0 svolte nei Reparti Operativi. Gli Allievi Ufficiali Piloti di Complemento (AUPC) contraggono una ferma volontaria di 12 anni.\nL'iter formativo, finalizzato al conseguimento delle capacit\u00e0 operative \u00e8, di massima, articolato in una formazione di base di tre mesi, che si svolge presso l'Accademia Aeronautica, quindi di 4 mesi presso la scuola di volo di Latina per il conseguimento del Brevetto di Pilota d'Aeroplano (BPA), e in un periodo addestrativo differenziato in funzione della linea di volo di prevista assegnazione, che si svolge presso i Centri Addestrativi delle Scuole di Volo.\nPer la sua particolare natura, un pilota di complemento avr\u00e0 uno sviluppo di carriera pi\u00f9 lento concentrandosi esclusivamente sull'attivit\u00e0 di volo.\nIl ciclo formativo triennale \u00e8 poi integrato dai corsi di perfezionamento nel grado di Capitano, orientato ai compiti da espletare nei successivi gradi, e il Corso Pre-Comando nel grado di Maggiore e Tenente Colonnello, la cui frequenza \u00e8 subordinata all'eventuale assunzione d'incarichi di comando richiedenti il possesso di conoscenze a carattere disciplinare, amministrativo e ordinativo, indispensabili all'esercizio del comando.\nStoria.\nNel 1923, pochi mesi dopo la nascita della Regia Aeronautica come forza armata indipendente, venne istituita la Regia Accademia Aeronautica, inaugurata il 5 novembre, e i primi tre corsi si tennero presso l'Accademia navale di Livorno al comando del capitano di vascello Giulio Valli. \nLa nuova sede era stata progettata all'Aeroporto di Capodichino - Campo di Marte, a Napoli. \nMa i lavori andarono a rilento e quindi venne deciso a partire dal corso del 1926/27 il trasferimento a Caserta presso il palazzo reale rilevando le strutture occupate fino all'anno precedente dall'Accademia della Guardia di Finanza, e ne assume il comando il col. Giuseppe Valle, ricevendo la bandiera dell'Istituto dalle mani di re Vittorio Emanuele III il 28 marzo dello stesso anno. Valle rimarr\u00e0 alla guida della scuola fino al 1928. \nLa Scuola di Volo era all'Aeroporto di Capua che utilizzava i Breda A.4, dal 1928 i Breda A.9, dal 1929 i Breda Ba.15, dal 1930 i Breda Ba.19 e dal 1932 i Breda Ba.25.\nDal 1932 era comandata dal Colonnello Mario Martucci.\nIl 15 febbraio 1940, in vista dell'entrata in guerra dell'Italia, fu nominato Comandante il Generale Vittorio Marchesi, ricoprendo tale incarico fino al 15 ottobre 1941.\nFu la Reggia di Caserta quindi a fare da scenario al film I 3 aquilotti del 1942 che aveva nel cast Alberto Sordi alle prese con le prime esperienze cinematografiche.\nLa sede venne mantenuta fino all'agosto del 1943. Con il precipitare degli eventi per le forze armate italiane nel corso della seconda guerra mondiale, si pens\u00f2 di trasferire le attivit\u00e0 pi\u00f9 a nord, presso il Collegio Aeronautico di Forl\u00ec (oggi Palazzo dell'ex collegio aeronautico), dove giunse la notizia dell'Armistizio di Cassibile che di fatto port\u00f2 alla chiusura temporanea dell'istituto.\nL'istituto venne ricostituito il 7 novembre 1943 nel Collegio navale \"Niccol\u00f2 Tommaseo\" a Brindisi dove condivise fino alla fine della seconda guerra mondiale la sede provvisoria con l'Accademia navale.\nNel novembre 1945 venne scelta una nuova sede sull'isola di Nisida appartenente al territorio di Napoli, dove i corsi si susseguirono fino al dicembre 1961 data di inaugurazione della sede attuale, poco distante dalla precedente e posta nel confinante comune di Pozzuoli.\nIl nome dei corsi.\nIn occasione del primo anno accademico nel 1923, venne ideata una cerimonia di battesimo per il primo corso, durante la quale alla classe venne consegnato un gagliardetto e attribuito un nome. Iniziando con l'ordine alfabetico, venne utilizzata la \"A\" e il corso venne contraddistinto con il nome \"Aquila\" cui venne fatto corrispondere un motto: \"Aquila, ad astra audacter!\". Da quel momento, ogni anno al corso arruolato si continu\u00f2 ad assegnare un nome in ordine alfabetico e un motto, nonch\u00e9 un colore. L'anno successivo venne incorporato il corso \"Borea\" con il rispettivo motto \"Borea, boream devince\", poi il corso \"Centauro\" con il motto \"Centauro, alla tua corsa la nube \u00e8 fango e il vano vento \u00e8 suolo\"; procedendo fino alla \"Z\" con il corso Zodiaco, saltando per\u00f2 la lettera H e la lettera Q. Nel 1936 il corso che doveva portare il nome con la lettera \"R\" fu chiamato \"Rex\", in onore del re Vittorio Emanuele III.\nNel 1943 dopo il corso Zodiaco, venne deciso di ricominciare dall'inizio nominando i nuovi corsi con lo stesso nome, ma aggiungendo un numero per simboleggiare la generazione successiva. Il corso di quell'anno venne quindi chiamato \"Aquila II\". Dopo le travagliate vicende della seconda guerra mondiale e la proclamazione della repubblica, si ritenne poco opportuno il richiamo alla monarchia del nome \"Rex\", per cui nel 1957 venne battezzato il corso \"Rostro\", comunque erede delle tradizioni della generazione precedente.\nAlessandro Mettimanno, futuro Capo di stato maggiore dell'Aeronautica Militare, ne assume il comando dal novembre del 1969 fino all'ottobre del 1972.\nMario Arpino ne ha assunto il comando dal settembre 1987 all'ottobre del 1989.\nI corsi recenti.\nDopo l'incorporamento dei corsi Urano V, Vulcano V, Zodiaco V e Aquila VI, il bando pubblicato nel mese di gennaio 2020 ha selezionato gli allievi che giureranno come Borea VI. L'iter concorsuale ora in atto \u00e8 mirato alla selezione del futuro corso Centauro VI.\nAttualmente in Accademia, oltre al pennone della bandiera d'Italia svettano altri 20 pennoni, uno per ogni lettera eccetto H e Q pi\u00f9 uno del corso Rex (ribattezzato poi con Rostro). Durante le cerimonie ufficiali, su questi pennoni vengono issate le bandiere con i nomi di tutti i corsi, mentre nelle normali giornate vengono issate solo le orifiamme dei corsi presenti, ognuno con il suo colore e con la propria iniziale.\nIn origine ad ogni corso veniva assegnato un colore caratteristico scelto liberamente da una madrina, prassi quest'ultima che \u00e8 cambiata e che prevedeva in tempi recenti l'assegnazione del colore caratteristico dei corsi assegnato in sequenza, ruotando tra i quattro colori presenti nello stemma araldico dell'Aeronautica Militare: il blu, il giallo, il rosso e il verde. Ad esempio, il corso \"Marte V\" \u00e8 contraddistinto dal colore blu, il \"Nibbio V\" dal giallo, l\"'Orione V\" dal rosso e il \"Pegaso V\" dal verde: la sequenza \u00e8 stata ripetuta con lo stesso ordine per i corsi successivi fino al corso Zodiaco V (caratterizzato dal colore giallo). Con l'arrivo del corso Aquila VI nell'anno accademico 2019-2020 l'assegnazione dei colori \u00e8 tornato ad essere quello delle origini pertanto dalla sesta generazione in poi tutti i corsi avranno un loro colore caratteristico diverso l'uno dall'altro.\nLa bandiera dell'Accademia.\nIl 28 marzo 1926, il re Vittorio Emanuele III, consegn\u00f2 la bandiera di istituto all'allora comandante dell'Accademia, colonnello Giuseppe Valle che la consegn\u00f2 nelle mani del primo aspirante del corso Aquila, Fausto Cecconi, medaglia d'oro al valor aeronautico alla memoria.\nLa bandiera fu modificata in conseguenza della proclamazione della Repubblica e della sostituzione della bandiera nazionale per la rimozione dal drappo dello scudo sabaudo, stemma di Casa Savoia, in conformit\u00e0 all'articolo 12 della Costituzione della Repubblica Italiana. Il 10 dicembre 1947 sul sedime dell'Aeroporto di Napoli-Capodichino, la bandiera fu sostituita alla presenza del Capo di stato maggiore dell'Aeronautica.\nOnorificenze.\nIl 3 dicembre 1986, il Capo dello Stato ha conferito alla bandiera dell'Accademia la medaglia di bronzo al valor civile con la seguente motivazione:\nIl 10 marzo 2009, il Capo dello Stato ha conferito alla bandiera dell'Accademia la medaglia d'oro al merito aeronautico con la seguente motivazione:"}
{"id": "1251588", "revid": "78273", "url": "https://it.wikipedia.org/wiki?curid=1251588", "title": "Guerra degli 80 anni", "text": ""}
{"id": "1251589", "revid": "647919", "url": "https://it.wikipedia.org/wiki?curid=1251589", "title": "Via Poma", "text": ""}
{"id": "1251590", "revid": "72396", "url": "https://it.wikipedia.org/wiki?curid=1251590", "title": "Scuola sottufficiali della Marina Militare", "text": "La Scuola sottufficiali della Marina militare (conosciuta anche come Mariscuola) prepara i marescialli, i sergenti e i volontari della Marina Militare italiana. Ha due sedi a Taranto e a La Maddalena, in Sardegna.\nLe origini delle Scuole sottufficiali della Marina Militare risalgono alle Scuole CREM, sorte in luoghi e tempi diversi, in funzione delle necessit\u00e0 che, man mano, venivano a crearsi per le esigenze della Regia Marina. All'epoca, essendo molto alto il livello di analfabetismo, la Regia Marina e gli altri corpi militari hanno contribuito non poco a ridurre tale fenomeno.\nStoria.\nIl primo atto ufficiale del neocostituito Regno d'Italia relativo ad un istituto di formazione per gli equipaggi delle navi della Regia Marina, nata dalla fusione della Marina del Regno di Sardegna e della Marina del Regno delle due Sicilie, \u00e8 stato il Regio decreto del 21 marzo del 1861 che regolamentava l'attivit\u00e0 delle due Scuole degli Allievi Operai Macchinisti delle marine preunitarie, ubicate una a Genova ed un'altra a Napoli, che con Regio decreto del 25 settembre 1862 vennero unificate e diedero vita alla \"Regia Scuola degli Allievi Macchinisti\", che dopo un anno a Genova, venne ubicata inizialmente a La Spezia e poi trasferita a Venezia. Al contrario delle altre categorie che venivano formate ed addestrate direttamente a bordo durante i quattro anni di leva, come ad esempio nocchieri, i macchinisti necessitavano di una solida preparazione teorica e pratica per poter operare con le sofisticate macchine a vapore introdotte in quell'epoca sulle unit\u00e0. Con Regio decreto 6 dicembre 1863 venne costituita la \"Scuola per Allievi Marinai Cannonieri\", anche questa a bordo di unit\u00e0 navali. In seguito venne deciso di costituire anche la \"Scuola dei Torpedinieri\" e la \"Scuola dei Fuochisti\", quest'ultima ospitata a bordo di una nave per addestrare gli allievi alla condotta delle caldaie.\nA partire dal 1876 la Regia Marina disponeva di un'articolata serie di Scuole, alcune ospitate in caserme ed altre ancora a bordo di navi in grado di formare gli \"specialisti\", ovvero uomini specializzati a svolgere a bordo delle unit\u00e0 specifici compiti. Per i corsi svolti su unit\u00e0 navali, venivano scelte le navi pi\u00f9 grandi e pi\u00f9 vecchie per meglio alloggiare gli allievi a bordo e per non privare la flotta di un'unit\u00e0 di prima linea, con le navi che rimanevano quasi sempre in porto, e lasciavano gli ormeggi solo per effettuare brevi \"uscite in mare\" per l'addestramento degli allievi.\nNel corso della prima guerra mondiale, in applicazione di un nuovo ordinamento del C.R.E. (Corpo Regi Equipaggi), vennero riordinate le Scuole esistenti. La \"Scuola Macchinisti\" di Venezia, nel 1912 aveva cambiato denominazione in \"Scuola Meccanici\", e le scuole per mozzi, nocchieri e timonieri, venivano sempre ospitate a bordo di navi. Sempre nel 1912 a La Spezia vennero concentrate in localit\u00e0 San Bartolomeo le \"Scuole Specialisti\" mentre al Varignano, nel 1916 venne istituita la \"Scuola Radiotelegrafisti e Semaforisti\".\nL'organizzazione degli istituti di formazione della Regia Marina and\u00f2 via via migliorando con il trascorrere del tempo, da un lato specializzando sempre pi\u00f9 le figure professionali, dall'altro, di pari passo con lo sviluppo tecnologico delle unit\u00e0 navali, vennero introdotte nuove categorie, come nel 1916 con i Semaforisti e Radiotelegrafisti, fino ad arrivare alle sedici categorie che nel 1919 componevano il Corpo Reale Equipaggi.\nNel 1924 venne istituita la Scuola di Pola, dopo che in conseguenza della prima guerra mondiale Pola era entrata a far parte del Regno d'Italia.\nNel 1926 viene introdotta la nuova denominazione C.R.E.M. (Corpo Reali Equipaggi Marittimi), per distinguerli da quelli della Regia Aeronautica; nello stesso periodo, ormai abolite le Scuole di bordo, venne unificata l'organizzazione delle Scuole, articolata territoriale su tre poli con le scuole di San Bartolomeo (La Spezia), Pola e Venezia che avrebbero mantenuto questa configurazione fino all'armistizio dell'8 settembre 1943.\nI corsi che vi si svolgevano avevano la durata che andava da 7 a 12 mesi ed avevano lo scopo di iniziare alla vita militare marinaresca i giovani provenienti da arruolamento volontario, educandoli e fornendo loro tutti gli elementi di istruzione teorico/pratica che dovevano possedere tutti coloro che intendevano diventare graduati nelle varie specializzazioni del Corpo Regi Equipaggi Marittimi.\nDurante i corsi veniva migliorata e perfezionata la cultura generale e tecnica dei Sottocapi affinch\u00e9 fossero abilitati a conseguire l\u2019idoneit\u00e0 al grado superiore. Nei corsi venivano eseguiti studi ed esperimenti sui materiali da guerra che appartenevano alle competenze di ciascuna scuola e venivano aggiornate le teorie e compilate norme e pubblicazioni inerenti l\u2019istruzione del personale delle varie categorie.\nLe Scuole di S. Bartolomeo istituite nel 1912, nel 1941 contavano 2000 allievi delle seguenti categorie:\nLa Scuola di Venezia nel 1941 contava 1165 allievi ed era riservata ai soli giovani volontari meccanici che ricevevano le istruzioni teorico-professionali per il funzionamento e la condotta degli apparati motori delle navi.\nA Pola inizialmente venne istituita solo la Scuola Motoristi; nel 1925 vennero istituiti i corsi per gli allievi nocchieri e cannonieri delle corazzate Roma e Napoli. Successivamente i corsi interessarono anche le seguenti categorie:\nLa Scuola di Pola era la pi\u00f9 rappresentativa di quel periodo e nel 1941 ospitava 3000 allievi volontari. Nell'aprile 1940 a Pola venne anche istituita la Regia Scuola Sommergibilisti, lontano dallo scenario della guerra in mare, rilevando dalla Regia Aeronautica un complesso di edifici che venne riadattato ad alloggi, servizi, strutture didattiche per addetti ed allievi, ed officine.\nAlla fine dei corsi veniva rilasciato un diploma che permetteva agli allievi di poter partecipare al concorso, bandito dal Comando C.R.E.M., per allievo Sergente. Coloro che, terminato il periodo di ferma, preferivano tornare alla vita civile, erano in grado di trovare lavoro nelle varie industrie che avevano bisogno di tecnici specializzati.\nDopo la proclamazione dell'armistizio, avendo le tre scuole C.R.E.M. ubicate nel Norditalia cessato la loro attivit\u00e0, nel periodo della cobelligeranza si dovette immediatamente affrontare il problema relativo all'organizzazione dei Corsi Ordinari per i nuovi arruolati e provvedere al completamento della formazione e dell'addestramento del personale, interrotto a causa delle vicende belliche. Essendo state gran parte delle infrastrutture militari di Taranto requisite dagli Alleati e non disponendo di caserme a terra, venne deciso di organizzare i corsi a bordo di alcune grandi unit\u00e0 in grado di ospitare contemporaneamente gli allievi ed il personale addetto: Nave Doria ormeggiata a Siracusa e Nave Duilio in banchina a Taranto; tale organizzazione coinvolse anche altre navi fino alla fine del conflitto.\nAl termine della seconda guerra mondiale, alla fine del 1945, affinch\u00e9 moltissimi Sottufficiali potessero completare la formazione e l'addestramento venne deciso le attivit\u00e0 vennero concentrata presso le neocostituite Scuole Sottufficiali di Venezia, dove si sarebbero tenuti tutti i corsi per i Sottufficiali, mentre i Corsi Ordinari per gli Allievi Sottufficiali e per il Personale volontario del C.R.E.M. si sarebbero continuati a tenere sulle unit\u00e0 navali ormeggiate a Taranto e Siracusa.\nCon la proclamazione della Repubblica la vecchia dizione monarchica C.R.E.M. venne cambiata nella nuova dizione C.E.M.M. (Corpo Equipaggi Militari Marittimi), per adeguarla alla nuova forma istituzionale repubblicana dello Stato, mentre Pola, nel 1947 in conseguenza del trattato di pace sarebbe stata ceduta alla Jugoslavia.\nNel 1947 venne istituito il Comando Scuole CEMM di Taranto e nel 1949 il Comando Scuole C.E.M.M. di La Maddalena. Nel 1952 venne assunta la denominazione Gruppo Scuole C.E.M.M. rispettivamente di Taranto, La Maddalena e Venezia e nel 1953 viene costituito il Gruppo Scuole C.E.M.M. di Portoferraio. Nel 1962 vennero soppresse le scuole di Venezia e Portoferraio ed il Gruppo Scuole definitivamente ubicato a La Maddalena e Taranto, concentrado presso il Gruppo Scuole della Maddalena le Scuole delle categorie pi\u00f9 propriamente marinaresche, quali nocchieri e tecnici di macchine e di quelle relative ai servizi logistici, quali furieri e infermieri, mentre a presso il Gruppo Scuole di Taranto vennero concentrate le Scuole delle categorie pi\u00f9 propriamente operative, quelle del personale impiegato al funzionamento di apparati elettronici e sistemi d'arma.\nA partire dal 1980 le Scuole hanno subito radicali trasformazioni a livello organizzativo e di competenze fino ad arrivare alla attuale struttura con la denominazione di Scuola sottufficiali della Marina Militare.\nLe sedi.\nTaranto.\nNella sede di Taranto sono concentrate le Scuole delle categorie pi\u00f9 propriamente \"operative\", quelle del personale che dovr\u00e0 impiegare apparati elettronici e sistemi d'arma, e di quelle dei servizi logistici, scienze e gestione delle attivit\u00e0 marittime, informatica e comunicazione digitale, furieri e infermieri militari, in particolare corsi per:\nSede La Maddalena.\nNella sede della Maddalena sono raggruppate le Scuole delle categorie pi\u00f9 propriamente marinaresche quali nocchieri e tecnici di macchine e nocchieri di porto della Guardia Costiera, facendo anche uso della Nave Scuola Palinuro, in particolare corsi per:"}
{"id": "1251591", "revid": "21880", "url": "https://it.wikipedia.org/wiki?curid=1251591", "title": "Supraprimates", "text": ""}
{"id": "1251598", "revid": "729019", "url": "https://it.wikipedia.org/wiki?curid=1251598", "title": "Scuola specialisti dell'Aeronautica Militare", "text": "La Scuola specialisti dell'Aeronautica Militare, \u00e8 una struttura delle forze armate italiane, che si occupa della formazione dei sergenti dell'Aeronautica Militare italiana, con sede nella citt\u00e0 di Caserta.\nSi occupa della formazione degli specialisti e dei sottoufficiali, fino al ruolo sergenti. \u00c8 intitolata al capitano fotografo Mario Anelli, decorato di medaglia d'oro al valor militare alla memoria nel corso della seconda guerra mondiale.\nStoria.\nCreata nel 1948, in seguito al riassetto della \"Scuola Sottufficiali Aeronautica Militare\", dove prima aveva sede l'Accademia Aeronautica di Pozzuoli, dalla sua fondazione ha sempre provveduto alla formazione iniziale degli \"specialisti\", ovvero del personale che a vario titolo era coinvolto nella gestione e nella manutenzione dei \"sistemi d'arma\" e dei \"sistemi di comando, controllo e comunicazione\", e sul finire degli anni settanta furono riunificate nella sede di Caserta anche le Scuole specialisti di Taranto e Macerata, che tenevano corsi nel settore logistico-amministrativo.\nAssunta nel luglio del 1979 la nuova denominazione di \"Scuola sottufficiali A.M.\", l'istituto ha proseguito nella sua missione e, in seguito alla ripartizione del ruolo sottufficiali in \"Ruolo marescialli\" e \"Ruolo sergenti\" sancita dal d.lgs. 12 maggio 1995, n.196, a partire dal 1999 e fin verso la fine del 2005; a partite dal 1\u00ba novembre di quell'anno i corsi biennali per i marescialli sono stati trasferiti presso la Scuola marescialli dell'Aeronautica Militare con sede a Viterbo.\nLa sede per la formazione specialisti rimane presso la citt\u00e0 di Caserta, dapprima presso la Reggia di Caserta fino al 16 gennaio 2016, e successivamente in Viale Ellittico.\nAraldica.\nLa Scuola specialisti ha come emblema araldico la figura mitologica di Dedalo, padre di Icaro, a rappresentare l'opera degli Specialisti dell'Aeronautica Militare, quale risorsa umana indispensabile per l'attivit\u00e0 di volo."}
{"id": "1251601", "revid": "33689", "url": "https://it.wikipedia.org/wiki?curid=1251601", "title": "Traina costiera", "text": ""}
{"id": "1251604", "revid": "486946", "url": "https://it.wikipedia.org/wiki?curid=1251604", "title": "Scuola Allievi Marescialli e Brigadieri", "text": ""}
{"id": "1251606", "revid": "228587", "url": "https://it.wikipedia.org/wiki?curid=1251606", "title": "Collelungo (Baschi)", "text": "Collelungo \u00e8 una frazione del comune di Baschi (TR).\nIl paese si trova ad un'altezza di 478 ed \u00e8 popolato da 188 residenti (dati Istat, 2001).\nA Collelungo \u00e8 vissuto il regista cinematografico e teatrale Mem\u00e8 Perlini, deceduto nel 2017\nStoria.\nNon si conosce la data esatta di costruzione del castello fortificato, che in origine dipendeva dal plebato della vicina Izzalini di Todi e contava quindici famiglie residenti. Si sa che nel 1297 partecip\u00f2 alle operazioni di difesa di Pompognano, dove nel 1252 Todi sconfisse Orvieto. La posizione strategica lungo il passo delle Morre lo caratterizza come bastione di difesa, assieme alle vicine Pigliuto, Fulignano, Acqualoreto e Cappanni.\nIl potere era assegnato ad un \"sindaco\", affiancato da \"massari\" e \"sergenti\" (consiglieri militari). Egli doveva versare una cauzione di 50 libbre d'argento, al momento della nomina, e doveva recarsi a Todi una volta all'anno per versare le imposte raccolte: pascolo, legnatico, ghiandatico, frondatico, carbone, pertiche, calce e mattoni.\nTra i signori di Collelungo vanno ricordati i Landi, guelfi, che dovettero sopportare le angherie del ghibellino Aribello Chiaravalle. Don Giacomo Landi, rettore della chiesa di San Donato, fu in particolare anche \"magister familiae\" del nipote di Paolo III, il cardinale di Santa Fiora Guido Ascanio Sforza.\nNel 1571 la popolazione contava 185 unit\u00e0.\nIl castello ospitava al suo interno uno spartano ospedale.\nSi ricorda, inoltre, la figura religiosa di fra' Michele di Collelungo (1602-1682).\nEconomia e manifestazioni.\nL'economia si basa prevalentemente sull'artigianato: lavorazione del legno ed attivit\u00e0 edile, sul commercio e sull'agricoltura.\nVerso la fine di luglio si svolge la sagra \"Collelungo in festa\".\nLa domenica successiva il 7 agosto si svolge una processione in onore del santo protettore, san Donato. A settembre si svolge la processione della Madonna Ausiliatrice, organizzata dalle \"priore\"."}
{"id": "1251607", "revid": "767487", "url": "https://it.wikipedia.org/wiki?curid=1251607", "title": "Raphael Sch\u00e4fer", "text": ""}
{"id": "1251609", "revid": "827882", "url": "https://it.wikipedia.org/wiki?curid=1251609", "title": "0364", "text": " 0364 \u00e8 il prefisso telefonico del distretto di Breno, appartenente al compartimento di Milano.\nIl distretto comprende la parte settentrionale della provincia di Brescia e corrisponde grosso modo alla Val Camonica. Confina con i distretti di Sondrio (0342) a nord, di Cles (0463) a nord-est, di Tione di Trento (0465) a est, di Sal\u00f2 (0365) a sud-est, di Brescia (030) a sud, di Bergamo (035) e di Clusone (0346) a ovest.\nAree locali e comuni.\nIl distretto di Breno comprende 42 comuni compresi nelle 3 aree locali di Breno, Darfo Boario Terme (ex settori di Darfo Boario Terme e Pisogne) ed Edolo (ex settori di Cedegolo, Edolo e Ponte di Legno). I comuni compresi nel distretto sono: Angolo Terme, Artogne, Berzo Demo, Berzo Inferiore, Bienno, Borno, Braone, Breno, Capo di Ponte, Cedegolo, Cerveno, Ceto, Cevo, Cimbergo, Cividate Camuno, Corteno Golgi, Darfo Boario Terme, Edolo, Esine, Gianico, Incudine, Losine, Lozio, Malegno, Malonno, Monno, Niardo, Ono San Pietro, Ossimo, Paisco Loveno, Paspardo, Pian Camuno, Piancogno, Pisogne, Ponte di Legno, Prestine, Saviore dell'Adamello, Sellero, Sonico, Tem\u00f9, Vezza d'Oglio e Vione."}
{"id": "1251614", "revid": "1643152", "url": "https://it.wikipedia.org/wiki?curid=1251614", "title": "Scuola ispettori e sovrintendenti della Guardia di Finanza", "text": "La Scuola ispettori e sovrintendenti della Guardia di Finanza italiana \u00e8 una struttura militare sita all'Aquila ed ospita la prestigiosa scuola che si occupa di preparare futuri marescialli e brigadieri del Corpo. Dopo il terremoto del 2009 la caserma \u00e8 divenuta famosa per essere stata sede di alcuni dei principali eventi tenutisi nel capoluogo abruzzese ospitando nel dopo-terremoto circa 800 sfollati.\nStoria.\nLa nascita della scuola.\nNei primi anni del Regno d'Italia non esisteva una scuola apposita per la formazione dei sottufficiali del corpo ed i corsi non avvenivano in un'unica sede. Nel 1896 venne istituita a Caserta, presso il complesso della Reggia, la \"Scuola Speciale per i Sottufficiali della Reale Guardia di Finanza\" anche se alcuni corsi continuarono ad essere svolti presso i vari depositi sparsi nel territorio nazionale. Solo nel 1924, sempre a Caserta, venne istituita la \"Scuola Allievi Sottufficiali della Reale Guardia di Finanza\" dove vennero dirottati i corsi d'istruzione degli allievi sottobrigadieri.\nNel 1925 la scuola si trasfer\u00ec a Roma e qualche anno pi\u00f9 tardi, nel 1933 vennero attivati anche i corsi di applicazione di polizia tributaria. Nel 1938 la scuola cambi\u00f2 nuovamente sede per trasferirsi al Lido di Ostia, dove era stato costruito un moderno complesso militare che prese il nome di \"Caserma IX Maggio\", poi divenuto \"Caserma Italia\". I corsi subirono un'interruzione durante la seconda guerra mondiale e vennero riattivati nel 1947, nella stessa sede. Nel dopoguerra, inoltre, la scuola accolse anche il gruppo sportivo dell'esercito e, dal 1984, il gruppo polisportivo delle Fiamme Gialle.\nNel 1981 l'incremento degli arruolamenti port\u00f2 ad un nuovo trasferimento della scuola a Cuneo, dove sino al 1997 si \u00e8 svolto il 1\u00ba anno di corso degli allievi sottufficiali.\nLa sede dell'Aquila.\nNel 1983 il Comune dell'Aquila mise a disposizione della Guardia di Finanza un terreno di 20 ettari (poi divenuti 45) alle porte della citt\u00e0, dove venne realizzato un moderno complesso multifunzionale. Nel 1992 la struttura, intitolata a Vincenzo Giudice, \u00e8 stata ufficialmente inaugurata alla presenza del Comandante Generale della Guardia di Finanza Costantino Berlenghi, e del Comandante in Seconda della Guardia di Finanza Guglielmo Farn\u00e8; nello stesso anno, si \u00e8 tenuta la prima sessione di corsi per Ispettori e Sovrintendenti della Guardia di Finanza, con riferimento al 2\u00ba anno di corso (il primo si svolgeva a Cuneo). Dal 73\u00ba Corso (1998/2000) L'Aquila \u00e8 divenuta l'unica sede di formazione per i Sovrintendenti e gli Ispettori del Corpo.\nPer le sue dimensioni la struttura \u00e8 stata pi\u00f9 volte scelta dall'amministrazione per ospitare alcuni importanti eventi cittadini come concerti, fiere ed esposizioni. Dopo il terremoto del 2009 la caserma \u00e8 divenuta punto di riferimento per i cittadini aquilani trasformandosi dapprima nel quartier generale dei soccorsi e successivamente, divenendo sede delle principali istituzioni cittadine, Comune e Prefettura su tutte, nonch\u00e9 della Direzione di Comando e Controllo (Di.Coma.C.) della Protezione Civile. La caserma ha inoltre ospitato i funerali di stato per le vittime del terremoto e, nel luglio del 2009, \u00e8 stata sede del XXXV vertice dei G8 che si \u00e8 tenuto all'Aquila.\nOrdinamento e Studi.\nPresso questo Istituto si svolgono i seguenti corsi, previsti nel D.Lgs. 12 maggio 1995 n\u00b0 199 e successive modificazioni:\nComando.\nLa scuola \u00e8 retta attualmente da un Generale di Divisione.\nStemma.\nLo stemma araldico \u00e8 stato concesso all'allora Scuola Sottufficiali il 17 Gennaio 1991. Di seguito la descrizione tecnica:Stemma: inquartato: nel primo, di verde, al grifone in profilo, seduto sugli arti posteriori, poggiante la zampa anteriore destra sul forziere posto a destra, il tutto d'oro e sostenuto dal terreno ristretto, dello stesso; nel secondo, di rosso, al gladio d'oro posto in palo, caricante con la parte inferiore il libro aperto, d'argento; nel terzo, di azzurro, alla montagna rocciosa, d'oro, parzialmente innevata d'argento, fondata in punta; nel quarto, d'argento, alla caravella d'oro, guarnita di azzurro, posta di tre quarti, attraversante, con la prua a destra, navigante sul mare di azzurro, mareggiato d'argento.\nLo scudo \u00e8 timbrato dalla corona turrita d'oro degli Enti Militari.\nSotto lo scudo, su lista bifida e svolazzante d'oro, il motto, in lettere maiuscole di nero: \"CONSILIO ET VIRTUTE\".Il grifone che poggia la zampa sul forziere, simbolo della Guardia di Finanza, rappresenta le funzioni istituzionali del Corpo. Nel secondo quadrato, il gladio rappresenta l'istruzione militare degli allievi della scuola, il libro aperto lo studio giuridico. La montagna del terzo quadrato rappresenta gli allievi del contingente ordinario, oltre che le origini del corpo, mentre la caravella sta a rappresentare gli allievi del contingente di mare.\nStruttura.\nLa Scuola Ispettori e Sovrintendenti della Guardia di Finanza \u00e8 situata lungo \"Viale delle Fiamme Gialle\" nella frazione aquilana di Coppito, ed \u00e8 parzialmente aperta al pubblico. Dispone di un parcheggio da 1800 posti ed \u00e8 situata a poca distanza sia dall'uscita autostradale L'Aquila Ovest sulla A24 che dall'Aeroporto dei Parchi con cui \u00e8 direttamente collegata.\nLa struttura comprende il Comando della Guardia di Finanza, un centro uffici, un Palazzetto dello sport, un Auditorium da 1000 posti, un campo da calcio, un complesso sportivo con palestre e piscina, un'autorimessa, un eliporto ed alloggi per circa 2000 persone. \u00c8 inoltre presente un bunker sotterraneo di 38 ettari.\nSulla facciata dell'Auditorium campeggia la scritta \"Nec Recisa Recedit\", letteralmente \"Neanche spezzata retrocede\", motto della Guardia di Finanza di origine dannunziana; in seguito al terremoto il motto ha assunto un particolare valore simbolico per la cittadinanza.\nLa scuola \u00e8 caratterizzata da una vasta piazza rettangolare posta proprio all'ingresso. Precedentemente nota come Piazza d'Armi, la piazza \u00e8 stata ribattezzata \"piazza VI Aprile\" in ricordo del giorno in cui si \u00e8 registrato il maggiore degli eventi sismici collegati al terremoto che ha colpito L'Aquila nel 2009 e che ha causato 308 morti, 1500 feriti, 65.000 sfollati e numerosissimi danni al patrimonio artistico e architettonico della citt\u00e0. Il 10 luglio, durante il summit dei G8, si \u00e8 svolta l'inaugurazione della targa commemorativa del sisma con i leader mondiali che hanno osservato un minuto di silenzio in ricordo delle vittime. La targa mostra la frase \"L'Aquila bella mai non po' perire\" tratta dal \"Cantare\" di un anonimo aquilano del XV secolo, un auspicio di rinascita per questo la citt\u00e0.\nEventi.\nFunerali di Stato.\nIl 10 aprile 2009, alla presenza di 1.600 familiari e 5.000 persone, si sono svolti nella caserma i funerali di Stato per 205 delle 309 vittime accertate in seguito al terremoto. I funerali sono stati officiati dal segretario di Stato Vaticano Tarcisio Bertone e dal vescovo dell'Aquila Giuseppe Molinari. Il segretario di stato Vaticano ha ricevuto la dispensa e gli oli santi da papa Benedetto XVI per celebrare la cerimonia durante il venerd\u00ec santo, inoltre il papa ha inviato il suo segretario personale, Georg Gaenswein a leggere un suo messaggio all'inizio della cerimonia.\nAlla cerimonia erano presenti il presidente della repubblica Giorgio Napolitano, il presidente del Consiglio Silvio Berlusconi, i presidenti di Senato e Camera dei deputati Renato Schifani e Gianfranco Fini e il presidente della Regione Abruzzo Gianni Chiodi oltre che Dario Franceschini, Piero Fassino, Paolo Ferrero, Rosy Bindi, Franco Marini, Paolo Cento e Lorenzo Cesa. Inoltre era presente il ministro dell'Interno Roberto Maroni con i sottosegretari Gianni Letta e Paolo Bonaiuti, l'ex presidente della repubblica Carlo Azeglio Ciampi, il presidente della regione Sardegna Ugo Cappellacci.\nDurante la cerimonia, il cardinale Tarcisio Bertone ha ricordato il capo squadra esperto dei vigili del fuoco, Marco Cavagna, tragicamente scomparso durante i soccorsi ai terremotati. Dopo la cerimonia cristiana c'\u00e8 stato il rito islamico per i sette morti islamici officiato dall'imam e presidente dell'Unione delle comunit\u00e0 e organizzazioni islamiche in Italia Mohammed Nour Dachan.\nSummit dei G8.\nLa scuola della Guardia di Finanza \u00e8 stata sede del XXXV vertice dei G8 che si \u00e8 svolto all'Aquila dall'8 al 10 luglio 2009. Inizialmente previsto nella citt\u00e0 sarda della Maddalena, dopo il sisma il Presidente del Consiglio, Silvio Berlusconi, ha fortemente voluto che la sede del summit venisse spostata proprio all'Aquila affinch\u00e9 non si spegnessero i riflettori sul dramma abruzzese. Per l'occasione l'intera struttura, compresi l'Auditorium e la palestra, \u00e8 stata revisionata e sottoposta ad interventi di consolidamento laddove necessario. L'intera offerta ricettiva \u00e8 stata riorganizzata ed attualmente la caserma contiene al suo interno dieci complessi alloggiativi per un totale di circa 1000 stanze.\nDurante il vertice e, con apertura al pubblico, nei mesi successivi, all'interno della caserma sono state allestite due mostre d'arte e design. La prima, chiamata L'Aquila bella mai non pu\u00f2 perire (en: \"Beautiful L'Aquila must never die\") \u00e8 stata dedicata alla citt\u00e0 che ha ospitato il vertice e presenta alcune delle opere d'arte scampate al terremoto e analizza i lavori di restauro da compiere. Nell'ultima sala la mostra celebra i 45 monumenti da salvare. La seconda, L'arte del saper far bene italiano (en: \"The best of italian know-how\"), \u00e8 invece dedicato agli oggetti che hanno segnato la storia del costume e della cultura nazionale."}
{"id": "1251615", "revid": "466539", "url": "https://it.wikipedia.org/wiki?curid=1251615", "title": "John Pershing", "text": "Si distinse giovane nella guerra ispano-americana per il suo coraggio e, dopo una lunga e brillante carriera nelle Filippine e in Messico contro i ribelli dei due paesi, Pershing fu a capo della spedizione statunitense nella prima guerra mondiale e ancora dopo capo di stato maggiore dell'Esercito degli Stati Uniti ed \u00e8 per questo considerato il mentore di una generazione di generali statunitensi che combatterono nella seconda guerra mondiale come George Marshall, Dwight D. Eisenhower, Omar Bradley, Lesley James McNair, George Smith Patton e Douglas MacArthur. Con George Washington \u00e8 stato l'unico soldato a raggiungere il massimo grado militare statunitense, quello di General of the Armies of the United States, tuttavia da Washington lo contraddistingue che lui lo ottenne quando era ancora in vita ed \u00e8 per questo per ora l'unico statunitense ad aver avuto l'onore di riceverlo di persona.\nPershing \u00e8 stato uno dei primi generali della storia ad impiegare e saper coordinare brillantemente la fanteria leggera tradizionale con le nuovissime invenzioni belliche novecentesche come i carri armati e le autoblindo per le grandi offensive come durante la spedizione punitiva in Messico e l'Offensiva dei cento giorni. Tuttavia la sua dipendenza da assalti frontali \u00e8 stata ampiamente criticata sia dai suoi contemporanei che dagli storici moderni in quanto causa di troppe inutili perdite tra i soldati.\nIn suo onore, il missile balistico con codice MGM-31 e il carro armato M26 furono nominati Pershing.\nBiografia.\nPershing nacque in una fattoria nei pressi di Laclede in Missouri nel 1860 in una famiglia benestante: il padre John Fletcher, di origini tedesche, era un uomo d'affari mentre la madre, Ann Elizabeth Thompson, di origini inglesi, una casalinga. Il trisavolo di Pershing, Frederick Pershing, il cui nome in origine era Pfersching, emigr\u00f2 dall'Alsazia e arriv\u00f2 a Filadelfia il 2 ottobre 1749. Pershing aveva cinque fratelli: i fratelli James F. (1862-1933) e Ward (1874-1909) e le sorelle Mary Elizabeth (1864-1928), Anna May (1867-1955) e Grace (1867-1903); altri tre bambini morirono in tenera et\u00e0. Quando scoppi\u00f2 la Guerra di secessione suo padre si arruol\u00f2 nelle file dell'Unione e prest\u00f2 servizio nel 18\u00ba Fanteria volontaria del Missouri.\nCompletati molto presto i primi studi, Pershing divenne insegnante per i bambini afro-americani in una scuola di Laclede ma abbandon\u00f2 tale lavoro per andare a insegnare nel 1880 alla pi\u00f9 prestigiosa Truman State University a Kirksville. Pershing studi\u00f2 anche alla Scuola Normale Statale (ora Truman State University) a Kirksville, nella quale si laure\u00f2 nel 1880 con un bachelor of science in didattica scientifica. Due anni pi\u00f9 tardi Pershing entr\u00f2 all'Accademia militare di West Point, motivato soprattutto dall'idea di abbandonare l'ambiente rurale del Missouri, da cui usc\u00ec laureato nel 1886 con risultati poco pi\u00f9 che sufficienti, ma i suoi insegnanti gli riconobbero doti di comando, rigore, disciplina e buone capacit\u00e0 psicologiche.\nQuando era ancora in accademia, nell'agosto 1885 Pershing ebbe l'opportunit\u00e0 di comandare, \"ex officio\", la guardia d'onore che salut\u00f2 il treno funebre del presidente Ulysses S. Grant mentre superava West Point.\nPrimi incarichi.\nPershing venne assegnato allo Squadrone L del 6\u00ba Cavalleria di stanza a Fort Bayard, nel Nuovo Messico. Mentre prestava servizio nel 6\u00ba Cavalleria, Pershing partecip\u00f2 a diverse campagne indiane e venne citato per il coraggio nelle azioni contro gli Apache. Durante il suo periodo a Fort Stanton, Pershing e gli amici intimi, il tenente Julius A. Penn ed il tenente Richard B. Paddock, vennero soprannominati \"The Three Green P's\", trascorrendo il loro tempo libero a caccia e frequentando balli ispanici. Grace, la sorella di Pershing, spos\u00f2 Paddock nel 1890.\nTra il 1887 e il 1890, Pershing prest\u00f2 servizio con il 6\u00ba Cavalleria in varie pubblicazioni in California, Arizona e Dakota del Nord. Divenne anche un esperto tiratore e, nel 1891, si classific\u00f2 secondo nell'uso della pistola e quinto nell'uso del fucile tra tutti i soldati dell'esercito degli Stati Uniti.\nIl 9 dicembre 1890, Pershing ed il 6\u00ba Cavalleria arrivarono a Sioux City, dove Pershing ebbe un ruolo nel sopprimere le ultime rivolte degli indiani Lakota (Sioux). Sebbene lui e la sua unit\u00e0 non avessero partecipato al massacro di Wounded Knee, combatterono tre giorni dopo, il 1\u00ba gennaio 1891, quando i guerrieri Sioux attaccarono i carri di rifornimento del 6\u00ba Cavalleria. Quando i Sioux iniziarono a sparare contro i carri, Pershing e le sue truppe udirono i colpi e cavalcarono per pi\u00f9 di sei miglia sul luogo dell'attacco. La cavalleria spar\u00f2 contro le forze di capo War Eagle, facendole ritirare. Questa sarebbe stata l'unica occasione in cui Pershing avrebbe visto l'azione nella campagna della danza dei fantasmi.\nTerminato il servizio insegn\u00f2, di nuovo, per quattro anni tattica militare all'Universit\u00e0 del Nebraska-Lincoln. In seguito rientr\u00f2 attivamente nell'esercito col grado di tenente, venendo assegnato nel 1895 ad uno squadrone del 10\u00ba Reggimento cavalleria, un reggimento di soldati afroamericani sotto il comando di ufficiali bianchi e uno dei reggimenti originali dei Buffalo Soldiers. Da Fort Assinniboine nel Montana centro-settentrionale, comand\u00f2 una spedizione a sud e a sud-ovest che radun\u00f2 e deport\u00f2 un gran numero di indiani Cree in Canada.\nNel 1897 Pershing divenne istruttore militare a West Point. Qui egli si fece notare per la sua rigidit\u00e0, cosa che gli valse l'antipatia di molti uomini che per questo lo soprannominarono, anche per il fatto di essere stato il comandante di un reggimento di neri, \"\"Nigger Jack\" ma esso venne considerato troppo dispregiativo e quindi addolcito in \"Black Jack\"\", soprannome che gli rimarr\u00e0 per tutta la vita.\nLa guerra contro la Spagna e nelle Filippine.\nNel 1898 partecip\u00f2 alla Guerra ispano-americana, guerra di stampo quasi colonialista da parte degli Stati Uniti contro la Spagna per il controllo di Cuba, le Filippine e di qualche altra isola strategica nell'Oceano Pacifico e combatte nella battaglia delle alture di San Juan agli ordini di Theodore Roosevelt, il futuro presidente USA. Nel 1919, ricevette la Silver Citation Star per queste azioni, e nel 1932 l'assegnazione venne aggiornata con la decorazione Silver Star. Un ufficiale in comando comment\u00f2 cos\u00ec il comportamento calmo di Pershing sotto il fuoco, dicendo che era \"freddo come una ciotola di ghiaccio rotto\". Col trattato di Parigi del 1898 tutti i territori passano sotto il controllo degli Stati Uniti ma mentre Cuba viene velocemente pacificata, nelle Filippine invece la ribellione continua. Pershing, diventato capitano, vi si fa trasferire e dopo varie azioni contro i guerriglieri come le campagne del Lago Lanao, con la decisiva Battaglia di Bud Bagsak nel 1913, riesce a ristabilire il controllo della situazione.\nLa scalata ai vertici dell'esercito e la tragedia familiare.\nNel 1905 spos\u00f2 Helen Warren, figlia del potente senatore Francis. A questo legame familiare sembra che Pershing debba la sua folgorante carriera, con un salto da capitano a generale di brigata, una promozione che suscita molte polemiche perch\u00e9 gli permette di sorpassare in un sol colpo ben 862 ufficiali superiori in attesa di promozione. I suoi incarichi lo portano nelle Filippine, in Manciuria e Corea per la guerra russo-giapponese al fianco del generale Kuroki Tamemoto poi a Parigi e nei Balcani come osservatore.\nNel 1915 lo colp\u00ec una immane tragedia: nell'incendio della sua abitazione muoiono sua moglie e le sue tre figliolette; si salva solo il figlio Francis Warren di 6 anni. La disgrazia lo segner\u00e0 pesantemente ed egli si sarebbe risposato, in segreto, solo nel 1946, con l'artista franco-romena Micheline Resco. La Resco aveva 35 anni meno di lui e si conoscevano e si scambiavano lettere d'amore codificate da quando si erano incontrati a Parigi nel 1917, dove Resco aveva dipinto il ritratto di Pershing.\nLa Rivoluzione messicana e la spedizione punitiva contro Pancho Villa.\nGi\u00e0 dal 1910 era iniziata la Rivoluzione messicana in cui gli Stati Uniti si erano ritrovati coinvolti a causa di svariati incidenti sulla frontiera contro banditi che compivano scorrerie, ora sempre pi\u00f9 frequenti, e addirittura interi reparti di soldati armati: da questo si origin\u00f2 la guerra di confine tra le truppe statunitensi e le truppe rivoluzionarie messicane, in cui gli USA compivano attacchi isolati come l'occupazione di Veracruz nel 1914 (questa facente parte in realt\u00e0 delle cosiddette guerre della banana e a cui partecip\u00f2 anche il giovane Douglas MacArthur) e/o soprattutto operazioni di pattuglia in suolo nemico e viceversa i messicani, guidati al nord dal brillante generale guerrigliero Pancho Villa.\nPershing aveva incontrato quest'ultimo insieme all'altro generale rivoluzionario \u00c1lvaro Obreg\u00f3n a Fort Bliss in Texas nel 1914 e si erano accordati per una reciproca alleanza militare contro il governo centrale, sorretto in quel momento dal presidente Victoriano Huerta, ma i legami si deteriorarono velocemente a partire dall'anno seguente quando Obreg\u00f3n e Villa divennero nemici e gli attacchi sulla frontiera ripresero in massa. Gli Stati Uniti per\u00f2 mantennero almeno per il momento uno stato di guardia e basta. Il 9 marzo del 1916 tuttavia le truppe di Villa compirono un enorme raid in pieno territorio statunitense a Columbus uccidendo molti soldati della guarnigione locale, evento che indusse il presidente Woodrow Wilson il 16 marzo a dare l'ordine di far intervenire finalmente gli USA di grande forza contro i ribelli messicani.\nPershing viene nominato comandante della nuova spedizione e inviato con uomini a catturare \"vivo o morto\" Villa. La spedizione prosegue a rilento a causa delle continue azioni di guerriglia dei messicani nel Chihuahua, (anche se in realt\u00e0 erano gli statunitensi ad avere la meglio, infliggendo gravi perdite ai nemici), problema che, unito alla mancata cattura di Villa, costringe Wilson ad annullarla nel febbraio del 1917.\nLa prima guerra mondiale.\nTuttavia la vera ben pi\u00f9 preoccupante ragione dell'annullamento della spedizione fu che gli USA captarono un messaggio segreto dall'Impero tedesco diretto al Messico in cui i tedeschi chiedevano ai messicani di entrare ufficialmente in guerra contro gli USA in modo da tagliare i rifornimenti statunitensi al Regno Unito e alla Francia nell'ambito della prima guerra mondiale in Europa: si tratta del famoso telegramma Zimmermann. L'opinione pubblica statunitense ne rimane indignata e scoppiano ovunque proteste antitedesche e lo stesso presidente Wilson a questo punto non ha scelta: scioglie gli indugi e fa entrare in guerra gli USA contro la Germania, esattamente il 6 aprile.\nDopo l'improvvisa morte del generale Frederick Funston, il quale era stato designato da Wilson come comandante delle truppe statunitensi in Europa, a seguito di un infarto a 51 anni il 19 febbraio, Pershing viene di conseguenza nominato comandante in capo delle nuove American Expeditionary Forces (AEF), evento che desta polemiche in quanto sembrava che ci dovessero essere molti altri ufficiali, anche pi\u00f9 esperti, prima di lui per la scelta del comando (come Leonard Wood) ma alla fine la scelta ricadde su di lui e il 13 giugno del 1917 sbarc\u00f2 con i primi soldati in Francia.\nPrima di inviare le prime truppe al fronte Pershing si volle fermare un attimo a Parigi al Cimitero di Picpus per rendere omaggio alla tomba del celeberrimo generale-marchese Gilbert du Motier de La Fayette eroe della Guerra d'indipendenza americana e della Rivoluzione francese, decisione anche simbolica per mettere in evidenza lo stretto legame storico e militare esistente tra Stati Uniti d'America e Francia e sottolineare l'importanza dell'intervento statunitense al fianco di quest'ultima in quella guerra.\nA questo episodio \u00e8 stata attribuita per molto tempo erroneamente a Pershing la frase \"La Fayette, siamo qui\" ma in realt\u00e0 essa fu pronunciata dall'ufficiale e aiutante Charles E. Stanton.\nTra le truppe di spedizione statunitensi ritroviamo molti giovani e determinati ufficiali che in seguito sarebbero diventati i famosi generali protagonisti della Seconda guerra mondiale tra cui il luogotenente George Smith Patton e Lesley James McNair, gi\u00e0 presenti nella campagna contro Villa, George Marshall, suo aiutante, Douglas MacArthur e Mark Wayne Clark. Il lavoro che lo attende \u00e8 colossale perch\u00e9 deve organizzare un esercito che deve essere costruito da zero, addestrato e trasferito, ma egli \u00e8 un instancabile e molto determinato lavoratore. Non mancano i contrasti, anche forti, con gli alleati, che vorrebbero un immediato impegno dei soldati statunitensi, ma Pershing resiste e concede solo poche truppe.\nFinalmente nel giugno del '18, forzato anche dalla possente azione tedesca nella regione della Champagne, Black Jack impegna pesantemente le sue forze arrestandone l'avanzata. Per organizzare bene il suo esercito, impreparato a un conflitto di tali proporzioni, Pershing decide di dividerlo in sezioni diverse per controllarlo meglio e crea inizialmente una 1\u00aa Armata, la First United States Army, il 10 agosto e la pone prima sotto il suo diretto comando e poi la cede al suo primo generale Hunter Liggett, distintosi nella seconda battaglia della Marna. Seguono cos\u00ec epiche vittorie durate tutto il 1918 sul fronte occidentale come la Battaglia di Bosco Belleau a giugno e le Battaglie di Hamel e Ch\u00e2teau-Thierry a luglio.\nTuttavia la pi\u00f9 grande vittoria dell'esercito degli Stati Uniti \u00e8 ottenuta presso il saliente di Saint-Mihiel fra il 12 e il 19 settembre dove Pershing coordina brillantemente l'azione di fanti statunitensi e fanti francesi, appoggiati da aerei e 267 carri leggeri. L'Offensiva della Mosa-Argonne, iniziata il 26 settembre e parte della ben pi\u00f9 grande Offensiva dei cento giorni iniziata l'8 agosto, \u00e8 la mossa finale degli Alleati per distruggere definitivamente la presenza tedesca in Francia: 37 divisioni franco-statunitensi appoggiate da ben 700 carri vengono fatte avanzare ancora nel settore dell'Argonne al confine con l'Alsazia-Lorena tedesca, dove si trova l'ambitissima Metz che Pershing sogna di espugnare.\nPer farlo il generale crea in ottobre la Second United States Army, sotto il comando del generale Robert Lee Bullard e il 7 novembre la Third United States Army, sotto il comando del generale Joseph Dickman. I tedeschi resistono fino all'ultimo contro i continui assalti frontali ordinati da Pershing (tattica che molti storici tutt'oggi gli criticano, in quanto causa di enormi perdite) ma ormai al collasso sono costretti a chiedere l'armistizio, l'11 novembre. \u00c8 la fine, contro molti pronostici degli alti comandi alleati, della prima guerra mondiale.\nPershing non prese subito bene la notizia dell'improvvisa (ma annunciata) resa tedesca, in quanto avrebbe preferito proseguire con la guerra per continuare a dimostrare sul campo tutto il mostruoso potenziale dell'esercito degli Stati Uniti, che si sarebbe concretizzato con la nuova offensiva franco-statunitense che sarebbe dovuta partire il 14 novembre e che avrebbe dovuto portare alla tanto agognata conquista di Metz in pieno territorio tedesco e alla liberazione definitiva dell'Argonne per portare nei primi mesi del 1919 la linea del fronte direttamente in Germania e distruggere totalmente il suo apparato bellico.\nSempre nel 1918 Pershing contrasse i sintomi della terribile Influenza spagnola che decim\u00f2 molti dei suoi uomini, ma lui sopravvisse e pot\u00e9 cavalcare il suo cavallo, Kidron, nella parata della vittoria di Parigi nel 1919.\nLa vita nel dopoguerra.\nPershing fece parte della delegazione statunitense alla Conferenza di pace di Parigi insieme allo stesso presidente Wilson, il generale ed ex-capo di stato maggiore dell'esercito Tasker H. Bliss, il segretario di Stato Robert Lansing e i due diplomatici e consiglieri presidenziali Edward Mandell House ed Henry White.\nAl suo ritorno negli Stati Uniti, Pershing \u00e8 ricevuto come un eroe e ottiene il pi\u00f9 alto grado dell'esercito statunitense di tutti i tempi, appuntandosi sulla divisa 4 stelle d'oro. Washington ottenne lo stesso grado ma solo postumo nel 1976, quando il presidente Gerald Ford in occasione del bicentenario dalla Dichiarazione d'indipendenza venne autorizzato dal Congresso a promuovere il Padre della Nazione a quel rango. Nessuno dei famosi generali del secondo grande conflitto avr\u00e0 lo stesso titolo. Per merito a tutta la sua carriera dal 1\u00ba luglio 1921 al 13 settembre 1924 Pershing venne insignito del rango di capo di stato maggiore dell'Esercito degli Stati Uniti.\nNel 1920 ci fu un tentativo da parte del Partito Repubblicano d'inserire Pershing tra i candidati repubblicani alla presidenza per le elezioni di quell'anno (Pershing aveva simpatie repubblicane) tuttavia, sebbene il generale avesse dimostrato interesse alla cosa, si rifiut\u00f2 di fare campagna elettorale a causa della non buona considerazione che aveva di lui l'elettorato repubblicano il quale lo vedeva vicino al Partito Democratico a causa del suo lungo legame col presidente Wilson, un democratico.Scartato Pershing l'opzione pass\u00f2 su un altro generale, Leonard Wood, ma alla fine la scelta migliore ricadde sul senatore Warren Gamaliel Harding.\nIl 1\u00ba novembre 1921, a Kansas City, Pershing partecip\u00f2 alla cerimonia di inaugurazione del Liberty Memorial, museo e polo culturale di grande importanza costruito in ricordo della vittoria degli Alleati nella guerra e di essa in generale. Fu un evento particolarmente significativo, a cui parteciparono anche il vicepresidente statunitense Calvin Coolidge, il generale belga Alphonse Jacques de Dixmude, l'ammiraglio britannico David Beatty, il generale francese Ferdinand Foch e il generale italiano Armando Diaz. Tra i tanti veterani presenti invece spiccava un sottufficiale che si era distinto in Francia ed era stato per questo scelto come portabandiere ai comandanti: Harry Truman.\nIl 2 ottobre 1922 Pershing istitu\u00ec, con l'aiuto di diverse centinaia di ufficiali, molti dei quali reduci delle trincee europee, la Reserve Officers Association (ROA) presso il Willard Hotel di Washington D.C., composta da 75.000 membri, ufficiali o ex-ufficiali, di tutti i servizi di difesa degli Stati Uniti, in primo luogo la Riserva e la Guardia Nazionale. Essa \u00e8 tutt'ora esistente ed \u00e8 un'associazione con sede nel Congresso che fornisce consulenza ad esso e al presidente su questioni di sicurezza nazionale per conto di tutti i membri della Componente della Riserva.\nNel 1923 il Congresso istitu\u00ec l'American Battle Monuments Commission, un'organizzazione non governativa tutt'ora esistente che si occupa della costruzione, la gestione e il mantenimento dei cimiteri per i militari statunitense morti in guerra all'estero e seppelliti in patria o altrove pi\u00f9 anche giardini pubblici e statue a loro dedicate. Pershing ne venne nominato primo presidente e inizi\u00f2 la vasta costruzione di imponenti cimiteri e monumenti per i soldati caduti in Europa. Terminato l'incarico di Capo di stato maggiore dell'esercito nel 1924, Pershing si conged\u00f2 e sempre nello stesso anno divenne membro della Pennsylvania Society of the Sons of the American Revolution. Egli era anche membro della Society of the Cincinnati e della Veteran Companion of the Military Order of Foreign Wars.\nL'anno seguente, nel 1925, il generale fu richiamato dal presidente Coolidge che lo nomin\u00f2 capo commissario statunitense nella disputa arbitrale tra Per\u00f9 e Cile per il possesso delle regioni di Tacna e Arica per svolgere un ruolo di mediatore ma il tentativo fall\u00ec e la questione sarebbe rimasta aperta ancora a lungo. Terminato quindi anche questo incarico Pershing si ritir\u00f2 a vita privata continuando per\u00f2 a mantenere una posizione privilegiata nel morale della Nazione.\nGli ultimi anni.\nNel 1931 Pershing pubblic\u00f2 tramite la casa editrice Frederick A. Stokes Company di New York il romanzo autobiografico \"My Experiences in the World War\", un libro di memorie in due volumi in cui il generale narrava il suo ruolo, le sue esperienze, i suoi legami ma anche attriti con alcuni ufficiali britannici e francesi, nella Prima guerra mondiale in Europa con l'inserimento di numerose foto, mappe, tabelle di organizzazione e varie illustrazioni. Il libro ebbe grande successo e gli valse il Premio Pulitzer per la storia l'anno seguente nel 1932.\nQuando la Francia si arrese nel giugno 1940 all'inizio della Seconda guerra mondiale Pershing fu un esplicito difensore degli aiuti per il Regno Unito contro la Germania nazista. Non a caso nell'agosto di quell'anno sostenne pubblicamente il Destroyers for bases agreement in base al quale gli Stati Uniti vendettero cinquanta navi da guerra della Prima guerra mondiale al Regno Unito in cambio di lunghe locazioni di terreno su possedimenti britannici per l'istituzione di basi militari. Sempre due mesi prima il 10 giugno Pershing, in qualit\u00e0 di militare di rango pi\u00f9 elevato negli Stati Uniti e generale capo delle truppe in Europa nella Prima guerra mondiale, in un breve discorso alla Nazione invit\u00f2 la popolazione statunitense a parteggiare per gli Alleati e inviare loro rifornimenti bellici dicendo anche come queste nazioni si ritrovassero di nuovo a combattere per i loro ideali e valori contro il comune nemico germanico.\nNel luglio del 1944 Pershing, ormai in et\u00e0 avanzata e con la guerra a favore degli Alleati, ricevette la visita del generale francese Charles de Gaulle, guida della Francia Libera, al quale quando chiese se il suo vecchio amico e collega, il generale e maresciallo Philippe P\u00e9tain, stesse bene; de Gaulle rispose con tatto (nonostante P\u00e9tain fosse suo nemico militare e politico in quanto capo della Francia di Vichy) che l'ultima volta che lo aveva visto stava bene.\nLa morte.\nPershing si trasfer\u00ec a Washington D.C. nel 1944 per andare a vivere in un comodo appartamento costruito per lui dall'esercito al Walter Reed Army Medical Center, importante e famoso ospedale militare. Mor\u00ec l\u00ec all'ospedale nel 1948, in tempo per vedere la fine della Seconda guerra mondiale e l'inizio della Guerra fredda, salutato come eroe nazionale e seppellito nel Cimitero di Arlington in Virginia, vicino alle tombe dei soldati che aveva comandato in Europa.\nFamiglia.\nLa madre di Pershing mor\u00ec nel 1886 quando lui era ancora giovane ed in servizio nelle guerre contro i nativi americani, mentre il padre mor\u00ec pi\u00f9 tardi, precisamente il 16 marzo 1906. L'unico figlio rimastogli dopo la tragedia familiare del 1915, Francis Warren Pershing (1909-1980), come gi\u00e0 detto in precedenza, fu prima aiutante di George Marshall nella seconda guerra mondiale e poi fondatore e primo presidente della Pershing &amp; Company. Mor\u00ec nel 1980 ed ebbe due figli: Richard W. (1942-1968) e John Warren (1941-1999) entrambi diventati militari.\nRichard W. prest\u00f2 servizio nel 502\u00ba Fanteria e mor\u00ec nella guerra del Vietnam il 17 febbraio 1968. Anche lui, come il nonno, \u00e8 seppellito nel Cimitero nazionale di Arlington. John, o meglio, John Pershing III divenne assistente speciale dell'ex-capo di stato maggiore dell'esercito Gordon R. Sullivan e arriv\u00f2 al grado di colonnello. Si distinse nel formare l'esercito e i programmi del Reserve Officers Training Corps (ROTC) a livello nazionale negli USA. Mor\u00ec nel 1999."}
{"id": "1251620", "revid": "729019", "url": "https://it.wikipedia.org/wiki?curid=1251620", "title": "Scuola allievi finanzieri", "text": "La Scuola allievi finanzieri, in Italia, \u00e8 una struttura della Guardia di Finanza, che si occupa di fornire l'addestramento iniziale alle reclute del corpo, avente sede a Bari.\nLa sede, localizzata a Maddaloni sin dalla sua istituzione, nel 2002 \u00e8 stata trasferita a Bari. Da essa dipendono la scuola alpina di Predazzo e la scuola nautica di Gaeta.\nStoria.\nIstituita nel 1906 con sede a Maddaloni, ottiene la sua bandiera nel 1912. Con la soppressione dei Battaglioni Allievi Finanzieri di Rovigo, Mondov\u00ec (CN), Cuneo, Portoferraio (LI) e Macerata, avvenute tra il 1998 ed il 1999, ha avuto inizio un processo di riorganizzazione logistica dell'attivit\u00e0 addestrativa degli allievi finanzieri, indispensabile per un migliore impiego delle risorse umane e materiali del Corpo.\nQuesto processo pu\u00f2 considerarsi concluso con il provvedimento datato 10 luglio 2001 dell'allora comandante generale della Guardia di Finanza, generale di corpo d'armata Alberto Zignani, che disponeva la riorganizzazione della \"Legione allievi\" in relazione sia ai prevedibili volumi dei flussi addestrativi, sia alla recente acquisizione di moderne e confacenti disponibilit\u00e0 infrastrutturali.\nDescrizione.\nLa struttura, con una ricezione di quasi mille posti letto, presenta diverse aule ed un'area sportiva polivalente, con una piazza d'armi ed un poligono di tiro, oltre ad un auditorium e la chiesa della \"Nativit\u00e0 di Nostro Signore Ges\u00f9\", cappella della scuola."}
{"id": "1251624", "revid": "125813807", "url": "https://it.wikipedia.org/wiki?curid=1251624", "title": "Scuola allievi carabinieri", "text": "Le scuole allievi carabinieri sono delle strutture dell'Arma dei carabinieri deputate all'addestramento e alla formazione del personale del ruolo appuntati e carabinieri e precedentemente anche dei carabinieri ausiliari.\nDipendono dalla \"Legione Allievi Carabinieri\", avente sede in Roma.\nStoria.\nNel 1971 il Comando Generale dell'Arma dispose che le legioni allievi carabinieri di Torino e Roma assumessero la denominazione di \"Scuole Allievi Carabinieri\". Una terza scuola allievi \u00e8 poi stata costituita a Benevento a far data dal 1\u00ba agosto 1982. Esse erano comandate da colonnelli comandanti di corpo. Quella di Roma aveva alle dipendenze i battaglioni allievi di Roma, Campobasso e Iglesias; quella di Torino con alle dipendenze il Battaglione di Torino e quello di Fossano (CN) ed infine la Scuola di Benevento con alle dipendenze i battaglioni allievi di Benevento, Chieti e Reggio Calabria.\nCon questa configurazione ordinativa, le scuole allievi carabinieri dipendevano dalla Brigata appuntati e carabinieri di Benevento che succedeva alla originaria grande unit\u00e0 che per prima raggruppava le scuole allievi: la X Brigata carabinieri, che aveva sede nella stessa caserma \"De Tommaso\", dal 2009 sede della ripristinata legione allievi. Nel 1994 fu istituito il III Battaglione allievi carabinieri di Reggio Calabria, che nel 2003 fu trasformato in scuola allievi carabinieri. Nel 2013 furono chiuse le sedi di Fossano e di Benevento, che hanno cessato l'attivit\u00e0 completamente nel 2015.\nL'attivit\u00e0 formativa.\nL'attivit\u00e0 formativa delle scuole allievi di moderne tecnologie e metodologie didattiche, quali l'affinamento della conoscenza dell'etica militare in Italia e professionale, lo sviluppo delle competenze in materia di polizia di prossimit\u00e0.\nSono state adottate soluzioni didattico-addestrative tra cui, l'istituzione di nuove materie a carattere scientifico/investigativo e criminologico, la diversificazione dello studio delle lingue straniere (arabo, cinese, inglese, tedesco e francese) nonch\u00e9 l'arricchimento delle nozioni informatiche al fine di preparare il personale all'utilizzo base delle tecnologie informatiche necessarie per l'attivit\u00e0 istituzionale, l'approfondimento delle modalit\u00e0 d'impiego, a mezzo di esercitazioni pratiche, di pi\u00f9 apparati tecnologici e dell'equipaggiamento in uso alla forze di polizia italiane.\nOrganizzazione.\nLe scuole allievi carabinieri sono comandate da colonnelli. Attualmente dislocate nelle seguenti citt\u00e0:"}
{"id": "1251628", "revid": "647919", "url": "https://it.wikipedia.org/wiki?curid=1251628", "title": "Scuola Sottufficiali (La Maddalena)", "text": ""}
{"id": "1251633", "revid": "767487", "url": "https://it.wikipedia.org/wiki?curid=1251633", "title": "Harvey Cox", "text": "Cox \u00e8 uno dei pi\u00f9 noti teologi cristiani contemporanei, ministro della chiesa battista e il maggior rappresentante delle teologie della secolarizzazione. La sua opera pi\u00f9 rilevante in questo campo \u00e8 \"La citt\u00e0 secolare\". Tra gli altri suoi scritti rilevanti: \"Il cristiano come ribelle\"."}
{"id": "1251634", "revid": "339392", "url": "https://it.wikipedia.org/wiki?curid=1251634", "title": "Scuola Allievi Sovrintendenti", "text": ""}
{"id": "1251636", "revid": "120992277", "url": "https://it.wikipedia.org/wiki?curid=1251636", "title": "Alstom Citadis", "text": "Gli Alstom Citadis sono una famiglia di tram pluriarticolati progettati e costruiti \u2013 a pianale parzialmente o totalmente ribassato \u2013 dall'azienda Alstom dalla fine degli anni 1990, negli stabilimenti di Aytr\u00e9 (vicino a La Rochelle in Francia), di Santa Perp\u00e8tua de Mogoda (vicino a Barcellona in Spagna) o di Reichshoffen (in Alsazia), i tram-treni sono invece progettati e realizzati a Valenciennes (nel Nord).\nSecondo Alstom, pi\u00f9 di 2\u00a0500 tram Citadis sono stati venduti, in pi\u00f9 di 50 citt\u00e0, in 20 Paesi diversi.\nCaratteristiche.\nI Citadis sono tram snodati uni- o bidirezionali, a guida centrale, costituiti da un numero dispari da tre a sette elementi, uniti fra loro in modo flessibile: la cassa centrale \u00e8 sormontata dal pantografo. La trazione \u00e8 elettrica e l'energia necessaria per il funzionamento dei tram \u00e8 fornita tramite una linea di contatto aerea; tuttavia in un breve tratto della rete tranviaria di Nizza, il tram procede a batterie, per evitare che i cavi elettrici rovinino l'estetica del centro storico.\nSono prevalentemente usati in linee tranviarie e tranviarie veloci, anche se non mancano impieghi ferroviari (tram-treno e treno-tram) e interurbani."}
{"id": "1251640", "revid": "125807488", "url": "https://it.wikipedia.org/wiki?curid=1251640", "title": "Odyssey (Yngwie Malmsteen)", "text": "Odyssey, quarto lavoro solista di Yngwie J. Malmsteen, viene pubblicato a due anni di distanza dal precedente album Trilogy.\nIl disco.\nTutte le canzoni sono composte dallo stesso chitarrista con la partecipazione, per alcune tracce, di Joe Lynn Turner, nuovo cantante del gruppo. Band che vanta per quest'album anche la presenza di un bassista, Bob Daisley, che invece non figurava nella formazione del precedente disco a causa della decisione di Malmsteen di incidere autonomamente le parti di basso. Il resto del gruppo \u00e8 rimasto invariato e presenta alle tastiere Jens Johansson e il fratello Anders Johansson alla batteria. Spiccano nel disco i pezzi \"Heaven Tonight\", \"D\u00e9j\u00e0 Vu\" e soprattutto \"Rising Force\", dove lo svedese mette maggiormente in mostra le notevoli doti tecniche gi\u00e0 evidenziate dai precedenti album."}
{"id": "1251642", "revid": "729019", "url": "https://it.wikipedia.org/wiki?curid=1251642", "title": "Scuola allievi agenti", "text": "Le scuole allievi agenti sono delle strutture della Polizia di Stato italiana, preposta alla formazione degli agenti.\nCompetenze.\nPresso di esse vengono inviati i vincitori dei concorsi per entrare nel corpo ed il personale assume la qualifica di \"allievo agente\", per la frequentazione di un corso d'addestramento diverso per durata e programma a seconda della qualifica.\nDislocazione territoriale.\nHanno sede presso le citt\u00e0 di:"}
{"id": "1251643", "revid": "599013", "url": "https://it.wikipedia.org/wiki?curid=1251643", "title": "Serdar Ta\u015f\u00e7\u0131", "text": "Carriera.\nClub.\nTa\u015f\u00e7\u0131 inizia la sua carriera all\"'SC Altbach\", trasferendosi successivamente agli Stuttgarter Kickers. Nel luglio 1999 passa al settore giovanile del . Viene inserito nella rosa della seconda squadra nella stagione 2005-2006 e in quella della prima squadra nel 2006-2007.\nIl primo incontro in Bundesliga risale al 20 agosto 2006 nella trasferta contro l' durante la seconda giornata del campionato 2006-2007, quando rileva l'infortunato Jon Dahl Tomasson al 68\u00ba minuto. Mette a segno la prima rete in campionato nella giornata successiva contro il . Gi\u00e0 al termine della sua prima stagione, conclusa con 26 incontri e 2 reti in campionato, riesce a conquistare il titolo nazionale. Manca per un soffio il \"double\" allorch\u00e9 il suo club perde la finale di Coppa di Germania 2006-2007 contro il Norimberga.\nIl 29 agosto 2009 prolunga il suo contratto con il club bianco-rosso fino alla fine di giugno 2014.\nIl 1\u00ba febbraio 2016 passa al in prestito con diritto di riscatto a 10 milioni per compensare agli infortuni di J\u00e9r\u00f4me Boateng e Javi Mart\u00ednez.\nNazionale.\nTa\u015f\u00e7\u0131, a causa delle sue origini turche, ha avuto l'occasione di poter scegliere tra le nazionali di Germania e Turchia; nonostante il forte interesse della federazione turca, gi\u00e0 dalle selezioni giovanili, ha vestito esclusivamente la divisa tedesca.\nIl debutto nella nazionale maggiore avviene il 20 agosto 2008, in un'amichevole contro il Belgio; gioca tutti i 90 minuti della gara.\nFigura tra i convocati della nazionale tedesca per il Campionato mondiale di calcio 2010 in Sudafrica, dove disputa solo uno scampolo di partita nella finale per il terzo posto contro l'Uruguay.\nStatistiche.\nPresenze e reti nei club.\n\"Statistiche aggiornate al 3 maggio 2019.\""}
{"id": "1251644", "revid": "729019", "url": "https://it.wikipedia.org/wiki?curid=1251644", "title": "Scuola agenti del Corpo di polizia penitenziaria", "text": "La Scuola agenti del Corpo di polizia penitenziaria di Roma \u00e8 una delle nove scuole di formazione che provvedono a formare il personale effettivo del Corpo di polizia penitenziaria italiano.\nAttiva dal 1992, \u00e8 situata in Via Brava ed occupa una superficie di 130.000 m\u00b2. Suo compito \u00e8 di organizzare e svolgere corsi di formazione base e di aggiornamento a tutto il personale dell'Amministrazione penitenziaria, che vi tiene anche seminari, convegni e iniziative varie. Ospita la sede del Gruppo operativo mobile. La scuola dispone di una palestra da 500 m\u00b2, un campo di calcio, tre campi da tennis e una piscina di 500 m\u00b2, oltre ad un poligono di tiro di 600 m\u00b2."}
{"id": "1251647", "revid": "1543377", "url": "https://it.wikipedia.org/wiki?curid=1251647", "title": "Gabriel Vahanian", "text": "Il suo scritto pi\u00f9 importante \u00e8 \"La morte di Dio\" da cui ha tratto il nome la \"teologia della morte di Dio\", corrente di pensiero teologico sviluppata nei circoli accademici statunitensi (nei quali insegn\u00f2 per circa 26 anni), attorno agli anni sessanta del Novecento.\nVita e opere.\nVahanian ricevette il baccalaureato nel 1945, presso il \"Lycee de Valence\" in Francia e il \"Master's Degree\" in Teologia nel 1950 al Seminario Teologico di Princeton, ove raggiunse anche il dottorato nel 1958. La sua dissertazione aveva come titolo: \"Il Protestantesimo e le Arti\" (\"Protestantism and the Arts\").\nVahanian fu educato nella corrente teologica riformata di Giovanni Calvino e di Karl Barth, del quale tradusse \"La fede della Chiesa\". Presto si distinse per l'interesse alla relazione fra letteratura e teologia, e fra cultura e religione. Un protestante francese suo contemporaneo era il teologo laico e critico sociale Jacques Ellul.\nVahanian fu membro fondatore del primo \"Consiglio\" (\"board of directors\") della \"American Academy of Religion\", nonch\u00e9 \"professor emeritus\" di teologia culturale all'Universit\u00e9 Marc Bloch di Strasburgo. Prima del suo posto a Strasburgo, Vahanian tenne due diverse cattedre alla Syracuse University, ove egli fond\u00f2 il corso universitario di Religione.\nIl suo primo libro, \"La morte di Dio: la cultura della nostra era post-cristiana\" (1961), fu salutato come pietra miliare della critica teologica da Rudolf Bultmann. Negli anni sessanta, gli scritti teologici di Vahanian, Harvey Cox, Paul Van Buren, William Hamilton, Thomas J. J. Altizer e Richard Rubenstein vennero riconosciuti da molti osservatori come un nuovo movimento cristiano ed ebraico che si fonda sulla morte di Dio. Come per\u00f2 ebbe a notare l\"'evangelical\" John Warwick Montgomery, la posizione di Vahanian era considerata \"disperatamente conservatrice agli occhi dell'ateismo cristiano\". Vahanian espresse la sua comprensione della \"morte di Dio\" come evento accaduto quando Dio venne ad essere mutato in semplice artefatto culturale. Vahanian era allarmato dalla \"oggettificazione\" di Dio:\nArticoli di Vahanian su un vasto numero di argomenti sono apparsi su pubblicazioni e riviste come \"The Nation\", \"The Christian Century\" and \"R\u00e9forme or Foi et Vie\" e la \"Biblioteca dell'Archivio di filosofia\".\nHa lavorato come membro della Commissione Presidenziale sull'etica biomedica ed ha tenuto incontri in diverse universit\u00e0 del Nord America, America Latina, Europa e Asia. Fra sue pubblicazioni pi\u00f9 recenti ricordiamo \"Dio Anonimo\" (\"Anonymous God\", 2003), \"Tillich ed il nuovo Paradigma Religioso\" (\"Tillich and the New Religious Paradigm\", 2004) e \"Lode del Secolare\" (\"Praise of the Secular\", 2008)."}
{"id": "1251649", "revid": "196390", "url": "https://it.wikipedia.org/wiki?curid=1251649", "title": "Scuola di applicazione d'Arma", "text": ""}
{"id": "1251650", "revid": "124247678", "url": "https://it.wikipedia.org/wiki?curid=1251650", "title": "Magica magica Emi", "text": " \u00e8 un anime \"mah\u014d sh\u014djo\", prodotto dallo Studio Pierrot e trasmesso in Giappone su Nippon Television tra il giugno 1985 e il febbraio 1986. In Italia \u00e8 stato trasmesso su Italia 1 tra l'agosto e l'ottobre 1986. La serie gode anche di una trasposizione manga, distribuita dalla Shogakukan parallelamente alla trasmissione, e di tre OAV.\n\"Magica magica Emi\" \u00e8 la terza serie della saga delle maghette dello Studio Pierrot, ed \u00e8 preceduta da \"Evelyn e la magia di un sogno d'amore\" e seguita da \"Sandy dai mille colori\".\nTrama.\nMai \u00e8 una ragazzina di 10 anni con la passione per i trucchi di magia e l'arte della prestidigitazione in generale. Figlia di una ex maga e di un pasticciere, Mai sogna di diventare un giorno una famosa e brava prestigiatrice, come il suo idolo Emily Howell, una leggendaria maga degli anni trenta, e di poter entrare a far parte del gruppo dei Magic-Art, compagnia di maghi creata dai suoi nonni.\nUn giorno durante il trasloco dei nonni, in una grande villa vicino al negozio di famiglia, la ragazzina nota una sfera di luce che solo lei sembra riuscire a vedere. Rincorsa per tutta la casa, la sfera di pura energia va a infilarsi in un particolare specchio portatile a forma di cuore che proprio poco prima il premuroso nonno aveva regalato alla bambina. Mai, guardando nello specchio, nota che la sua immagine non viene riflessa e che al suo posto sembra esserci un'altra dimensione fatta di tante sfere lucenti. Una strana creatura, fuoriuscendo dal piccolo specchio e infilatasi in uno pi\u00f9 grande, materializza uno strano braccialetto che rotea fuori dallo specchio fino a infilarsi sul suo polso: il folletto cerca di spiegare alla ragazzina che con esso potr\u00e0 realizzare il suo sogno che lui vede gi\u00e0 riflesso nello specchio. La bambina per\u00f2, non riuscendo a vedere niente per la troppa luce, costringe Moko, questo il nome del folletto, a infilarsi nel corpo di un peluche dalle sembianze di uno scoiattolo volante, trovato fra le scatole della stanza, dando cos\u00ec vita al buffo e tenero pupazzo. Senza troppe domande il simpatico essere convincer\u00e0 Mai a provare i suoi poteri, che la bambina user\u00e0 per la prima volta proprio per salvare e chiudere uno spettacolo dei Magic-Art, trasformandosi in una bella e abile prestigiatrice che lei stessa ribattezzer\u00e0 con il nome di Magical Emi.\nLa carriera di Magical Emi comincia cos\u00ec per caso grazie anche all'aiuto del signor Bartolomeo, produttore televisivo, che assistendo per caso allo spettacolo dei Magic-Art rimane sbalordito dalla bravura e dal fascino della misteriosa maga, captandone subito il grande talento e il successo assicurato per gli share televisivi. Per Mai sembra essersi avverato il sogno di sempre, iniziando cos\u00ec a vivere tante belle e impegnative giornate come Magical Emi. La ragazzina arriver\u00e0 a debuttare persino come idol, unendo ai giochi di prestigio anche delle melodiose canzoni, rendendo le sue performance sempre pi\u00f9 appariscenti e spettacolari.\nTrascorsi l'estate e l'autunno, dopo numerosi spettacoli al confine tra veri incantesimi e illusionismo, Magical Emi e i Magic-Art vengono invitati a partecipare separatamente al \"Premio Emily - Magic Festival\", un concorso per lanciare nuovi talenti nel mondo della magia. Il verdetto finale vedr\u00e0 i giovani dei Magic-Art accaparrarsi un premio speciale della giuria per la gioia di tutti, mentre la fatidica statuetta andr\u00e0 alla Magical Emi che, per la prima volta, si sentir\u00e0 demotivata e distaccata dalla compagnia, avendo ricevuto un premio solo grazie alla fittizia magia dei suoi poteri. Al party organizzato per festeggiare i vincitori, i nonni della ragazzina annunciano inoltre lo scioglimento della compagnia, dal momento che ormai non hanno pi\u00f9 nulla da insegnare ai loro ragazzi, fissando l'ultimo spettacolo per il 28 febbraio. Mai non distinguendo pi\u00f9 bene la realt\u00e0 dal sogno s'interroga sul futuro della carriera di Emi, domandando a Moko che cosa sia per lei Magical Emi e che cosa far\u00e0 quando rimarr\u00e0 sola. Nonostante il folletto le dica che Emi non \u00e8 altro che il suo sogno che lui vede riflesso nello specchio, la bambina non sembra convinta e un giorno guardando dei vecchi filmati di Emily Howell, arriva pian piano alla matura e difficile scelta di rinunciare ai suoi poteri, pur non essendone obbligata, consapevole che solo in tal modo avrebbe potuto davvero impegnarsi per diventare Magical Mai. Il dolce Moko le augura cos\u00ec buona fortuna non ricordandole per\u00f2 che, cos\u00ec facendo, avrebbe dovuto dire addio anche a lui. Arrivati al malinconico 28 febbraio, tutti fremono per vedere l'ultimo spettacolo della compagnia che d\u00e0 il meglio di s\u00e9, fino al gran finale in cui Emi, ritrasformandosi in Mai davanti a tutti, scompare per sempre insieme a Moko ormai tornato sfera di luce dileguatasi nello specchio. Tutto \u00e8 finito e Mai stringendo lo specchio e il pupazzo inanimato a s\u00e9, d\u00e0 un ultimo struggente sguardo di addio all'immagine della Magical Emi, rimasta ancora per qualche secondo sul grande schermo elettronico esterno al teatro.\nAnime.\nL'anime, prodotto dallo Studio Pierrot, \u00e8 composto da 38 episodi, andati in onda su Nippon Television dal 7 giugno 1985 al 28 febbraio 1986. La serie, pur avvicinandosi apparentemente molto ai temi affrontati in \"L'incantevole Creamy\", con il mondo dello spettacolo, canzoni e doppia vita della protagonista, si allontana di parecchio dalla sua struttura ideologica, proprio a partire da quella costante atmosfera malinconica e pi\u00f9 realistica che permea tutti gli episodi, fino alla diversa concezione di fondo della storia: se infatti in Creamy \u00e8 l'aspetto sentimentale e magico a prevalere, in Emi la vicenda si basa tutta sulla realizzazione di un sogno che, da quello della protagonista, si estender\u00e0 a tutti i personaggi. Qui l'elemento della magia viene a essere solo il pretesto o il mezzo, per arrivare alla consapevolezza di doversi mettere in discussione e rischiare in prima persona per realizzare i propri sogni. Non \u00e8 un caso che in tale serie sia assente la classica perdita e riacquisizione dei poteri magici, ormai semplificati al massimo anche nell'oggettistica e usati esclusivamente per diventare una proiezione onirica di se stessi. In definitiva il valore pi\u00f9 grande della serie sta nell'inedito finale, indubbiamente pessimistico, in cui i destini dei protagonisti appaiono molto meno rosei e scontati delle precedenti colleghe. Gli episodi sono stati pubblicati prima in VHS e poi in DVD, mentre negli LD \u00e8 stato incluso come bonus un piccolo videoclip musicale dal titolo \"Kaze no invitation\".\nIn Italia \u00e8 stato acquistato da Mediaset ed \u00e8 stato trasmesso su Italia 1 dal 9 agosto al 4 ottobre 1986 all'interno del contenitore \"I Cartonissimi\" (spin-off della trasmissione \"Bim Bum Bam\"). La serie ottenne un successo notevole quasi pari a \"L'incantevole Creamy\", venendo successivamente molto replicata. La versione italiana cambia quasi tutti i nomi originali dei personaggi, mantenendo solo quello della protagonista Mai, che per\u00f2 nei titoli di coda \u00e8 scritto May; anche il nome di Akira (Gennaro) nei titoli di coda e nell'OAV diventa Germano. Dalle repliche della met\u00e0 degli anni 90 fino al 2007 \u00e8 stato tolto l'episodio 22 \"Daniele se ne va\" a causa della presenza di sangue in una scena. La Yamato Video ne ha distribuito i DVD, che recuperano l'episodio in questione cos\u00ec come successo nelle repliche successive al 2007.\nColonna sonora.\nLa sigla italiana, scritta da Alessandra Valeri Manera con la musica di Giordano Bruno Martelli ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nLe canzoni di Magical Emi sono cantate dalla doppiatrice Y\u014dko Obata e sono in totale due, mentre in italiano sono cantate da Cristina D'Avena con i testi di Alessandra Valeri Manera. L'adattamento italiano \u00e8 avvenuto solo a livello di testi, infatti le musiche sono quelle originali giapponesi.\nManga.\nIn contemporanea alla trasmissione dell'anime, tra il 1985 e il 1986, \u00e8 stato pubblicato in Giappone sulla rivista \"Ciao\" un adattamento manga in tre tank\u014dbon editi dalla Shogakukan, scritto e disegnato da Kiyoko Arai.\nIn Italia non \u00e8 mai arrivato, ma sulla rivista \"Corriere dei Piccoli\" sono usciti dei fotogrammi dell'anime a cui sono stati aggiunti i fumetti che riportano i dialoghi. Il discreto successo della serie ha permesso, inoltre, la pubblicazione di un album di figurine Panini.\nOAV.\nOltre alla serie televisiva, sono stati prodotti tre OAV, di cui uno trasmesso anche in Italia. Sono stati pubblicati sia i VHS che i DVD, e il terzo di essi \u00e8 stato rilasciato in occasione dell'uscita dei DVD-BOX della serie. Magical Emi inoltre compare in , mediometraggio del 1986 insieme a Creamy Mami e Persha, e in , un team-up del 1987 in cui sono presenti anche le altre tre eroine della Pierrot (Creamy, Evelyn e Sandy).\n\"Finale! Finale!\".\n \u00e8 il primo OAV della serie, distribuito in Giappone il 25 maggio 1986. In Italia \u00e8 stato trasmesso al termine di alcune repliche della serie TV negli anni 90. Curiosit\u00e0: alcune voci del cast italiano sono cambiate rispetto a quelle delle serie TV (ad esempio la doppiatrice di Annie, la madre di Mai).\n\"Pioggerella / Orchestra di cicale\".\n \u00e8 il secondo OAV della serie, distribuito in Giappone il 21 settembre 1986. In Italia \u00e8 stato acquistato da Mediaset ed \u00e8 stato trasmesso su Italia 1 per intero durante la prima visione col titolo \"Magica magica Emi - Pioggerella\", mentre nelle repliche \u00e8 stato diviso in tre episodi rispettivamente intitolati \"La rinuncia ai poteri\", \"Il gioco del filo\" e \"L'arcobaleno\". Il sottotitolo \"Pioggerella\" utilizzato \u00e8 errato, infatti l'intenzione della casa di produzione era mantenere quella poetica e animista falsariga narrativa che aveva caratterizzato la serie TV: il termine originale \"Semishigure\" (alla lettera \"pioggerella di cicale\") si riferisce infatti all'ossessivo frinire delle cicale giapponesi come una pioggia scrosciante, ed \u00e8 spesso utilizzato per evocare in senso animista la stagione estiva nel suo fulgore. Nel 2010 la Yamato Video ha pubblicato il DVD cambiandone il titolo in \"Magica magica Emi - Orchestra di cicale\", pi\u00f9 vicino al titolo originale.\nLa trama si apre con una Mai un po' cresciuta intenta a sfogliare un album di fotografie dell'estate 1985, tramite il quale si apre una sorta di episodio flashback, cronologicamente posto fra l'episodio 8 e 13, nel quale ritroviamo tutti i protagonisti immersi nella nipponica calura estiva. Stranamente assenti e sbadati quasi come immersi in un'ipnotica atmosfera caratterizzata dall'ossessivo frinire delle cicale, tutti i personaggi appaiono come assuefatti al torpore estivo che, all'apparenza, sembra essere la vera causa comune di simbolici micro problemi della quotidianit\u00e0 di ognuno. Solo una breve rinfrescante pioggia estiva sembrer\u00e0 sbloccare e risvegliare la volont\u00e0 dei singoli personaggi per risolvere le loro piccole difficolt\u00e0. L'OAV si chiude in maniera circolare con un ritorno al presente in cui ritroviamo Mai guardare piacevolmente con sorpresa il suo specchio nel quale per un attimo ricompaiono fiocamente le lucenti sfere di luce, quasi come richiamate dagli intensi ricordi della ragazzina racchiusi nell'album di fotografie che stava sfogliando.\n\"Kumo hikaru\".\n \u00e8 il terzo OAV della serie, distribuito in Giappone il 25 maggio 2002, con l'uscita del primo DVD-BOX della serie. In Italia \u00e8 inedito.\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia e in Spagna \u00e8 stata trasmessa la stessa edizione mandata in onda in Italia, poich\u00e9 le reti televisive La Cinq e Telecinco sono di propriet\u00e0 di Fininvest; la sigla utilizzata da entrambe ha come base quella italiana, ma il testo tradotto ed \u00e8 cantata da Val\u00e9rie Barouille per la prima e da Soledad per la seconda."}
{"id": "1251653", "revid": "767487", "url": "https://it.wikipedia.org/wiki?curid=1251653", "title": "Ricardo Osorio", "text": ""}
{"id": "1251658", "revid": "297059", "url": "https://it.wikipedia.org/wiki?curid=1251658", "title": "Wolfhart Pannenberg", "text": "Biografia.\nStudia filosofia e teologia prima a Berlino poi ad Heidelberg, dove inizia ad insegnare negli anni cinquanta e dove sar\u00e0 uno degli animatori del \"Circolo di Heidelberg\". Successivamente sar\u00e0 docente di teologia a Wuppertal, Magonza e Monaco di Baviera. Esponente del cristianesimo protestante esprime una teologia di ispirazione antropocentrica radicalmente critica nei confronti dell'autoritarismo presente nella religione cristiana. Sostiene, inoltre, con decisione un rinnovamento profondo all'interno della chiesa evangelica.\nPensiero.\nIl pensiero teologico di Pannenberg \u00e8 caratterizzato dal tentativo post-illuminista di conciliare la fede e la ragione in una visione coerente, in parte in polemica con le concezioni della rivelazione proprie dei teologi Karl Barth e Rudolf Bultmann. Tale visione \u00e8 incentrata sull'idea della storia come progressiva rivelazione di Dio. La stessa rivelazione \u00e8 dunque da intendersi come graduale e incompleta, e il senso della venuta di Cristo nella storia \u00e8 quello di una anticipazione a livello individuale di quel momento finale della piena autorivelazione. Il punto d'arrivo della storia, ovvero la fine del mondo, coincide per Pannenberg con il ricongiungimento dell'uomo con Dio, gi\u00e0 desiderato da Adamo e anticipato dalla persona di Cristo (il \"nuovo Adamo\")."}
{"id": "1251665", "revid": "189072", "url": "https://it.wikipedia.org/wiki?curid=1251665", "title": "Diocesi di Oppido-Palmi", "text": ""}
{"id": "1251671", "revid": "124123", "url": "https://it.wikipedia.org/wiki?curid=1251671", "title": "Mary Daly", "text": "Biografia.\nNata da una famiglia di origine irlandese e di religione cattolica, Mary Daly frequent\u00f2 il College of Saint Rose e la Catholic University of America, laureandosi in Lingua inglese e in religione nel Saint Mary's College dell'Indiana. Intenzionata a studiare teologia, e poich\u00e9 nessuna universit\u00e0 degli Stati Uniti concedeva tale dottorato a una donna, si trasfer\u00ec alla fine degli anni Cinquanta a Friburgo, in Svizzera, iscrivendosi nella locale Universit\u00e0 statale. \n\u00abStraniera in una terra straniera, l\u00ec mi sentivo libera, mentre facevo ci\u00f2 che avevo scelto di fare, in un posto apparentemente improbabile. Accumulavo lauree dottorali, la prima in teologia e la seconda in filosofia, mentre guadagnavo abbastanza denaro per sopravvivere dando lezioni di filosofia a studenti americani\u00bb. Ripensando dieci anni dopo all'esperienza di quegli anni, Daly ne vedr\u00e0 gli aspetti contraddittori rispetto allo sviluppo della propria formazione: \u00abascoltare lezioni in latino impartite da preti domenicani in lunghi abiti bianchi, le cui lezioni talvolta avevano pi\u00f9 senso quando non si capiva la lingua [...] apprendere l'intensa disciplina intellettuale di una cultura gi\u00e0 allora scomparsa dalla maggior parte della superficie del nostro pianeta [...] un'esperienza estatica di sette anni [...]\u00bb.\nNel gennaio 1965 Daly aveva pubblicato, in seguito alla lettura di un articolo di un'intellettuale cattolica, Rosemary Lauer, insegnante di filosofia alla St. John's University di New York, che rivolgeva critiche all'atteggiamento di chiusura paternalistica della Chiesa nei confronti delle donne, un articolo, \"A Built-in Bias\" (Un pregiudizio insito), nel quale riprendeva le sue considerazioni sul comportamento sessista della Chiesa, che aveva attirato su di lei l'attenzione di un editore londinese il quale le aveva proposto di scrivere un libro sull'argomento. Fu cos\u00ec che Mary Daly cominci\u00f2 la stesura di \"The Church and the second sex\". \nNell'autunno del 1965 si rec\u00f2 a Roma per assistere ad alcune sedute del Concilio Vaticano II: \u00abC'era un esuberante senso di speranza. La maggior parte di noi pensava ci\u00f2 significasse che c'era speranza per la chiesa\u00bb. A San Pietro, seduta nel settore riservato alla stampa, osserv\u00f2 a distanza il gran numero di cardinali e vescovi, \u00abuomini anziani in vesti color cremisi\u00bb e, in un altro settore, gli uditori, tra i quali \u00abalcune donne cattoliche, per lo pi\u00f9 suore con lunghe vesti nere e il capo velato. Il contrasto tra il portamento arrogante e l'abbigliamento vistoso di quei \"principi della chiesa\" e l'atteggiamento umile, dimesso e le vesti scure di quelle pochissime donne suscitava sgomento\u00bb. Solo discorsi di uomini, \u00abvoci senili, fesse, lagnose\u00bb: le poche donne \u00absedevano docilmente, ascoltando la lettura in latino di documenti che n\u00e9 loro n\u00e9 i lettori sembravano comprendere\u00bb. Il messaggio di quella scena \u00abs'impresse profondamente nella mia coscienza a caratteri di fuoco. Nessun film di Fellini avrebbe potuto superare quell'involontaria autoparodia del cattolicesimo\u00bb. \nTorn\u00f2 a Friburgo e di qui negli Stati Uniti, per insegnare dal 1967 nel Boston College, un Istituto tenuto dai Gesuiti: \"The Church and the second sex\" fu pubblicato nel 1968, e quell'anno la direzione del College le mut\u00f2 il rapporto di lavoro in un contratto a termine. Il licenziamento, avvenuto nel 1969, nel quale si ravvisarono le cause nel contenuto del suo libro, suscit\u00f2 grandi proteste da parte degli studenti e delle studentesse e un forte richiamo mediatico: nel contenzioso con l'amministrazione dell'Universit\u00e0 Daly ebbe l'impressione che si stesse svolgendo \u00abuna battaglia archetipa tra i principati e le potest\u00e0 [...] sotto l'insidioso velo della segretezza si stava distruggendo la mia futura carriera di docente\u00bb. Inaspettatamente per\u00f2, l'Istituto le offr\u00ec un nuovo contratto a tempo indeterminato. \nMary Daly trasse un personale insegnamento di carattere generale dalla vicenda: \u00abi giudici del mio libro non avevano mai scritto un libro n\u00e9 capito il mio. Sedendo in giudizio per condannare il mio insegnamento, avevano per\u00f2 paura del corpo studentesco che non sapeva che farsene del loro insegnamento [...] mi apparivano sempre pi\u00f9 chiari gli stretti legami tra le strutture oppressive di una societ\u00e0 patriarcale e la dinamica distruttiva che esse generano nelle loro vittime\u00bb. \nNel 1999 segu\u00ec un nuovo licenziamento, a causa del suo rifiuto di tenere lezioni in una classe mista: Daly giustificava la sua volont\u00e0 di tenere corsi in due classi separate sostenendo che l'efficacia dell'insegnamento tenuto in un'unica classe mista ne avrebbe risentito negativamente, ma la magistratura le diede torto. \nIl femminismo radicale di Mary Daly continua a esercitare una particolare influenza sul movimento e la teologia femminista. Vegetariana, ha anche sviluppato il concetto di biofilia, contro quello di \"necrofilia sociale\", prendendo posizione contro la pratica della vivisezione, la produzione e commercializzazione di pellicce animali e battendosi a favore del riconoscimento dei diritti degli animali. \u00c8 stata anche membro del Comitato consultivo del \"Feminists For Animal Rights\".\nOpere.\nNe \"La chiesa e il secondo sesso\", titolo che richiama il titolo di un libro famoso di Simone de Beauvoir, Daly sostiene che il cristianesimo ha contribuito a mantenere l'oppressione delle donne, e afferma la necessit\u00e0 che la Chiesa cattolica si rinnovi profondamente per superare la sua visione conservatrice della societ\u00e0 e delle relazioni umane. \nIn una successiva edizione del libro, ha espresso la sua completa sfiducia nella possibilit\u00e0 che la Chiesa riveda sostanzialmente le sue posizioni. Il suo libro successivo, \"Beyond God the Father. Toward a Philosophy of Women's Liberation\" (1973) rappresenta la fondazione di una teologia femminista che interpreta l'androcentrismo dell'ebraismo e del cristianesimo, affermando la tesi che la visione sessista della Chiesa sia connaturata alle sue premesse teologiche fondamentali: \u00abSe Dio \u00e8 maschio, allora il maschio \u00e8 Dio\u00bb.\nI miti della creazione e della caduta narrati nel \"Genesi\" rappresentano l'espressione riflessa della subordinazione e dell'oppressione della donna vigente nella societ\u00e0 patriarcale: che la donna Eva possa essere creata dall'uomo Adamo sarebbe in s\u00e9 un puro controsenso logico, se non avesse la sua giustificazione ideologica nella volont\u00e0 di affermare la priorit\u00e0 maschile, tanto quanto la responsabilit\u00e0 del peccato originale fatta ricadere primariamente su Eva \u00e8 la volont\u00e0 di indicare nella donna il \u00abcapro espiatorio primordiale\u00bb, che legittima il disprezzo maschile nei confronti della donna e l'autosvalutazione di s\u00e9 della donna a causa dell'introiezione del senso di colpa derivato.\nCacciate nella societ\u00e0 patriarcale nel ruolo subordinato di serve dell'uomo, \u00able donne sono state condizionate a considerare riprovevole ogni atto che affermi il valore dell'ego femminile. L'ambizione femminile pu\u00f2 \"passare\" solo quando viene diluita nell'ambizione vicaria tramite il maschio o per conto di valori patriarcali\u00bb. In quest'ultimo caso la donna \u00e8 \u00abbuona\u00bb, esprime valori positivi poich\u00e9 mette al centro della propria vita il marito e i figli: altrimenti torna ad essere una \"scomoda figlia di Eva\", un nemico, una donna ambigua e perversa che pretende di affermare la propria immagine uscendo dal suo ruolo di subordinazione.\nEvadere dalla condizione di essere subordinato significa affermare il proprio \"potere\": \u00able streghe furono persone realmente esistenti condannate dalla gerarchia ecclesiastica che si sentiva minacciata dal loro potere. Infatti \"potere\" \u00e8 una parola chiave per capire perch\u00e9 furono scelte per questo orribile fato certe donne e non altre. Gli autori del \"Malleus Maleficarum\" asserirono che, tra le donne, le levatrici sorpassavano in malvagit\u00e0 tutte le altre. Come evidenzia Michelet, c'\u00e8 ragione di credere che le levatrici e le guaritrici fossero grandemente temute dalla Chiesa perch\u00e9 il loro potere minacciava la supremazia del clero\u00bb. "}
{"id": "1251673", "revid": "599013", "url": "https://it.wikipedia.org/wiki?curid=1251673", "title": "Caio Ribeiro Decoussau", "text": " e attualmente commentatore sportivo\n\u00c8 soprannominato \"Douthorinho\" (\"Dottorino\") per il suo abbigliamento sempre raffinato e per il suo aspetto estetico sempre molto curato.\nCarriera.\nInizia la carriera nel 1994 con il San Paolo, squadra con cui vince la Supercoppa sudamericana, la Recopa Sudamericana e la Coppa CONMEBOL.\nViene quindi acquistato all'et\u00e0 di vent'anni dall', per 7 miliardi di lire, e dopo un anno viene ceduto al Napoli, squadra con cui termina la sua breve esperienza italiana, senza segnare alcun gol in Serie A.\nDopo l'Italia \u00e8 tornato in Brasile, con una piccola parentesi tedesca al Rot-Wei\u00df Oberhausen, dove ha giocato nel Santos, Flamengo, Fluminense, Gr\u00eamio e Botafogo.\nCon la Nazionale di calcio del Brasile ha giocato il , perdendo la finale, ma venendo premiato come miglior giocatore del torneo.\nGioca con la Nazionale brasiliana 11 partite realizzando in totale 8 reti tra Nazionale Under 20 e maggiore.\nDopo il ritiro.\nNel 2007 ha intrapreso la carriera di commentatore in Brasile per la radio \"R\u00e1dio Globo\" e la televisione \"SporTV\". Ha proseguito poi la sua carriera anche nel con Tiago Rodrigues de Leifert, giornalista brasiliano, nel programma \"Central da Copa\".\nInoltre \u00e8 commentatore nella versione brasiliana della serie di videogiochi FIFA assieme allo stesso Tiago Rodrigues de Leifert."}
{"id": "1251675", "revid": "43530", "url": "https://it.wikipedia.org/wiki?curid=1251675", "title": "Idrosolfito di sodio", "text": ""}
{"id": "1251676", "revid": "78273", "url": "https://it.wikipedia.org/wiki?curid=1251676", "title": "NaHSO4", "text": ""}
{"id": "1251683", "revid": "34514", "url": "https://it.wikipedia.org/wiki?curid=1251683", "title": "7zip", "text": ""}
{"id": "1251689", "revid": "363629", "url": "https://it.wikipedia.org/wiki?curid=1251689", "title": "Accessori dei telescopi ottici", "text": "Oltre al tubo ottico e alla sua montatura, gli astrofili si dotano di un corredo di diversi accessori, che pu\u00f2 partire da pochi oculari essenziali, fino ad un vasto parco di accessori specializzati.\nOculari.\nFra gli accessori spiccano gli oculari, che possono contribuire significativamente al rendimento dell'osservazione. I telescopi commerciali economici vengono solitamente venduti con un corredo di oculari di qualit\u00e0 modesta, generalmente dallo schema ottico Huygens e Ramsden o nel migliore dei casi un Kellner: questi oculari, pur essendo funzionali, sono solitamente scomodi (\u00e8 necessario avvicinare molto l'occhio e non sono adatti ai portatori di occhiali) e hanno un campo apparente ridotto, oltre a mostrare evidenti aberrazioni ottiche e distorsioni, specialmente ai bordi del campo visivo. I Kellner hanno meno aberrazioni rispetto agli Huygen e ai Ramsed e possono essere un buon compromesso economico fra qualit\u00e0 e prezzo, in particolar modo quando sono ben trattati e opacizzati. Gli oculari di buona qualit\u00e0 attualmente pi\u00f9 diffusi sono quelli basati sullo schema ottico Pl\u00f6ssl e i pi\u00f9 comodi sono gli Erfle o K\u00f6nig, che hanno anche un campo apparente molto ampio. Un solo oculare di alta qualit\u00e0 pu\u00f2 costare come un piccolo telescopio newtoniano economico.\nLente di Barlow e riduttori di focale.\nInsieme agli oculari gli astrofili possono dotarsi anche di una lente di Barlow, che aumenta la focale dell'obiettivo e quindi gli ingrandimenti, o viceversa di un riduttore di focale. La qualit\u00e0 dell'immagine degrada ogni volta che la luce proveniente dall'obiettivo incontra o attraversa ulteriori elementi ottici, per cui molti astrofili non amano molto elementi aggiuntivi come questi o come i raddrizzatori d'immagine, tuttavia, se una lente di barlow \u00e8 di ottima qualit\u00e0 rispetto al solo oculare permettono una minima perdita di luminosit\u00e0, a parit\u00e0 di ingrandimenti, rispetto al solo oculare montato.\nFiltri.\nIl filtro \u00e8 un accessorio importante per un telescopio, esso serve a filtrare la luce di un oggetto celeste: Sole o Luna onde attenuarne la luminosit\u00e0 altrimenti dannosa per la retina. Vi sono poi altri tipi di filtri specializzati al passaggio di una specifica banda dello spettro, in modo da osservare un certo tipo di oggetto enfatizzandone la visione.\nGli astrofili pi\u00f9 appassionati si dotano anche di filtri colorati di contrasto, che aiutano nell'osservazione planetaria o particolari filtri interferenziali e nebulari, per far passare solo certe lunghezze d'onda e vedere meglio certe nebulose o ridurre l'effetto dell'inquinamento luminoso.\nAccessori fotografici.\nFra gli accessori fotografici, il principale \u00e8 ovviamente la fotocamera. Chi usa la pellicola, preferisce le vecchie macchine reflex manuali, che possono tenere aperto l'otturatore per tutte le ore di posa, senza pericolo che si chiuda per l'esaurimento della batteria. Per chi punta sul digitale, la tecnologia migliora ogni anno: attualmente si pu\u00f2 partire da comuni fotocamere digitali e webcam, per arrivare ai CCD dedicati (spesso dotati di sistemi di raffreddamento), che hanno una grandissima sensibilit\u00e0 e qualit\u00e0.\nA queste vengono affiancati i vari raccordi e adattatori necessari, ma soprattutto il sistema di guida, che pu\u00f2 essere basato su un telescopio guida montato in parallelo al principale oppure pu\u00f2 essere una guida fuori asse, che intercetta parte della luce che va alla fotocamera, ridirigendola verso l'oculare di guida. Dell'oculare guida esistono diversi modelli, accomunati da un reticolo illuminato, con la funzione di mirino e riferimento.\nCercatore.\nIl cercatore \u00e8 un piccolo telescopio con minori ingrandimenti e quindi con un campo visivo pi\u00f9 ampio, atto alla ricerca dell'oggetto da puntare.\nTreppiede.\nIl treppiede \u00e8 il supporto del telescopio, sostenuto appunto da tre piedi estendibili. Sopra il treppiede viene montata la montatura del telescopio. La funzione del treppiede \u00e8 fondamentale per dare stabilit\u00e0 all'intero strumento.\nPrisma deviatore.\nIl prisma deviatore \u00e8 un prisma che devia l'angolo di incidenza di un'immagine di 90 o di 120\u00b0. La deviazione risulta utile quando si utilizza un telescopio in cui la posizione di osservazione risulta scomoda."}
{"id": "1251693", "revid": "287204", "url": "https://it.wikipedia.org/wiki?curid=1251693", "title": "Serdar Tasci", "text": ""}
{"id": "1251699", "revid": "56620", "url": "https://it.wikipedia.org/wiki?curid=1251699", "title": "Gaspard II de Coligny", "text": ""}
{"id": "1251707", "revid": "75435", "url": "https://it.wikipedia.org/wiki?curid=1251707", "title": "Dialogo del Redentore", "text": ""}
{"id": "1251708", "revid": "123286981", "url": "https://it.wikipedia.org/wiki?curid=1251708", "title": "Venom", "text": ""}
{"id": "1251714", "revid": "212348", "url": "https://it.wikipedia.org/wiki?curid=1251714", "title": "Junk-bond", "text": ""}
{"id": "1251716", "revid": "125776400", "url": "https://it.wikipedia.org/wiki?curid=1251716", "title": "Gabriele Giannantoni", "text": "Biografia.\nGabriele Giannantoni studi\u00f2 filosofia presso la Sapienza Universit\u00e0 di Roma, dove ebbe come amici e colleghi Franco Voltaggio, Enzo Siciliano, e Muzi Epifani. Laureatosi a Roma con Guido Calogero, dal 1963 fu prima assistente, poi professore di Storia della filosofia antica e infine di Storia della filosofia. Dal 1972 divenne professore ordinario nella Facolt\u00e0 di Lettere e Filosofia dell'Universit\u00e0 La Sapienza di Roma.\nNel 1979 fu fondatore e direttore del Centro di Studio del Pensiero Antico del Consiglio Nazionale delle Ricerche. La sua dedizione alla ricerca e all'insegnamento fu contraddistinta da comprensione e bonariet\u00e0 nei confronti degli studenti ma anche da severo impegno di studio.\nDal 1979, molto interessato e attivo nel settore dell'istruzione pubblica e della scuola, volendo contribuire alla riforma del sistema scolastico, intraprese un'attiva politica da deputato, ripetuta pi\u00f9 volte nelle file del Partito Comunista Italiano dal 1968 al 1979.\nRitiratosi dalla partecipazione diretta alla vita politica, continu\u00f2 i suoi studi, interrotti prematuramente dalla sua morte nel 1998.\nUna delle sue maggiori opere \"Dialogo socratico e nascita della dialettica nella filosofia di Platone\" , dove attribuisce a Socrate una concezione molto laica della divinit\u00e0 e della religiosit\u00e0 (\u00ab\"Religiosit\u00e0, che Socrate, il quale era certamente una personalit\u00e0 religiosa, intendeva in modo del tutto diverso da come comunemente era sentita a quell'epoca\"\u00bb), \u00e8 stata infatti pubblicata postuma e, coerentemente con le convinzioni dell'autore, sostenitore della diffusione della cultura, messa liberamente a disposizione degli studiosi sul web.\nPensiero.\nLa sua dottrina storico-filosofica si fonda sul principio che ogni seria riflessione filosofica si debba basare su un'accurata e rigorosa ricerca filologica delle fonti. Questo spiega l'enorme dispiego di tempo dedicato all'elaborare la sua opera monumentale \"Socratis et Socraticorum reliquiae\" che doveva essere probabilmente la necessaria premessa per la pubblicazione, avvenuta postuma, del suo contributo alla complessa e controversa questione socratica.\nGiannantoni ha sempre seguito il criterio, di ispirazione crociana e gramsciana, secondo cui l'esposizione del pensiero di un autore debba avvenire tramite l'esame storico cronologico delle sue opere, allo scopo di prendere consapevolezza dell'evoluzione della dottrina e di separare da questa ogni sovrapposizione interpretativa personale non adeguatamente basata sulle fonti.\nConvinto dell'onest\u00e0 intellettuale come valore fondamentale cui deve rifarsi ogni interprete della storia della filosofia, capace perci\u00f2 di rinunciare di fronte alla ricostruzione filologica dei testi anche alle proprie pi\u00f9 profonde convinzioni personali. Giannantoni ha tracciato un profilo \u201cideale\u201d dello \u00abstorico autentico\u00bb della filosofia, che ha il \u00abdovere di farsi filologo rigoroso per avvicinarsi il pi\u00f9 possibile al mondo mentale del pensatore da lui studiato\u00bb, ben sapendo che ci\u00f2 \u00abnon basta ancora se non \u00e8 accompagnato da una sensibilit\u00e0 filosofica e da una consapevolezza teoretica e storica insieme [\u2026]\u00bb. Di qui \u2013 concludeva \u2013 il fascino di una ricerca che, rendendoci consapevoli di una grande quantit\u00e0 di problemi altrimenti inavvertiti, termina in un autentico arricchimento spirituale\u00bb Il suo insegnamento \u00e8 stato caratterizzato dalla volont\u00e0 di essere semplice e chiaro nell'espressione del pensiero considerando questo un dovere morale dell'intellettuale nei confronti degli altri studiosi. Anche allo scopo di realizzare una scrittura filosofica quanto pi\u00f9 scientificamente precisa, ha compiuto studi approfonditi sulla logica formale aristotelica e sulla filosofia del linguaggio.\nNella sua vita e nella dottrina si \u00e8 sempre impegnato nel mettere in pratica l'insegnamento socratico, cos\u00ec come fece il suo maestro Guido Calogero: insegnando il confronto ed il dialogo basati sul rispetto verso ogni interlocutore.\n\u00c8 del 1969 la sua traduzione dei Presocratici del Diels-Kranz (\"Die Fragmente der Vorsokratiker\")."}
{"id": "1251730", "revid": "1543377", "url": "https://it.wikipedia.org/wiki?curid=1251730", "title": "Hotchkiss Anth\u00e9or", "text": "La Anth\u00e9or era un'autovettura di fascia alta prodotta dal 1950 al 1954 dalla Casa automobilistica franco-statunitense Hotchkiss.\nBreve profilo.\nLa Anth\u00e9or altro non era che la versione cabriolet della Anjou: presentata e lanciata in contemporanea a quest'ultima, la Anth\u00e9or conservava gran parte delle forme della versione chiusa, ma per disegnarne le linee ci si affid\u00f2 al designer francese Henri Chapron, ed anche lo stesso assemblaggio fu affidato ai suoi stabilimenti. La Anth\u00e8or era disponibile in due varianti di passo: 2.92 e 3.09 m, ed era inoltre disponibile come l'Anjou in due motorizzazioni: la pi\u00f9 piccola era lo storico 4 cilindri in linea da 2312 cm\u00b3 in grado di erogare 72 CV di potenza massima. La motorizzazione maggiore era l'altrettanto storico 6 cilindri in linea da 3485\u00a0cm\u00b3 e da 125 CV a 4000 giri/min.\nLa trazione era posteriore ed il cambio era manuale a 4 marce.\nLa velocit\u00e0 massima era di 140\u00a0km/h.\nLa Anth\u00e8or era fortemente penalizzata da un prezzo di listino troppo alto, per niente concorrenziale, pertanto fu prodotta in circa 40 esemplari solamente. Fu tolta di produzione nel 1954 e fu uno degli ultimi modelli di autovettura prodotti dalla Hotchkiss, assieme alla Anjou e alla Gr\u00e9goire. Dopo l'acquisizione della Delahaye, la Casa franco-statunitense si convert\u00ec del tutto alla produzione di autocarri, fuoristrada e mezzi militari."}
{"id": "1251738", "revid": "158286", "url": "https://it.wikipedia.org/wiki?curid=1251738", "title": "Dormitio Virginis", "text": ""}
{"id": "1251741", "revid": "712828", "url": "https://it.wikipedia.org/wiki?curid=1251741", "title": "Il primo re e la prima regina di Narnia", "text": ""}
{"id": "1251742", "revid": "2175", "url": "https://it.wikipedia.org/wiki?curid=1251742", "title": "Villa Sottocasa", "text": ""}
{"id": "1251746", "revid": "729019", "url": "https://it.wikipedia.org/wiki?curid=1251746", "title": "Metropolitana di San Juan", "text": "La metropolitana di San Juan (in spagnolo: Tren Urbano) \u00e8 la linea di trasporto rapido ferroviario che serve le citt\u00e0 di San Juan, Guaynabo e Bayam\u00f3n, a Porto Rico.\nL'unica linea dell'intera rete si snoda per 17,2 km ed \u00e8 completamente automatizzata ed elettrificata a 750 V dc. Attualmente ci sono 16 stazioni, delle quali 10 sono sopraelevate, 4 sono a livello del terreno e 2 sono sotterranee.\nInaugurata il 17 dicembre 2004, oggi la metropolitana di San Juan serve una media giornaliera di 32.000 passeggeri. L'intera rete \u00e8 di competenza del Dipartimento dei trasporti e delle opere pubbliche.\nFunzionante con la tecnologia della terza rotaia il progetto originale aveva un costo stimato di circa 2,25 miliardi di US$. I progetti futuri prevedono invece un prolungamento verso Carolina e verso la Vecchia San Juan."}
{"id": "1251747", "revid": "1043", "url": "https://it.wikipedia.org/wiki?curid=1251747", "title": "Tren Urbano", "text": ""}
{"id": "1251748", "revid": "712828", "url": "https://it.wikipedia.org/wiki?curid=1251748", "title": "Il cocchiere Frank", "text": ""}
{"id": "1251752", "revid": "289247", "url": "https://it.wikipedia.org/wiki?curid=1251752", "title": "Calormeniani", "text": ""}
{"id": "1251753", "revid": "1398165", "url": "https://it.wikipedia.org/wiki?curid=1251753", "title": "Gaston Leroux", "text": "Biografia.\nNato a Parigi, da famiglia molto facoltosa, suo padre era un appaltatore di lavori pubblici. Formatosi nella cittadina di Eu, in Alta Normandia, nel 1886 si trasfer\u00ec a Parigi per studiare giurisprudenza. Leroux rimase orfano a soli vent'anni ed ereditati un milione di franchi li sperper\u00f2 con noncuranza al gioco d'azzardo. Laureatosi in giurisprudenza, prest\u00f2 giuramento come avvocato il 22 gennaio 1890 ed esercit\u00f2 la professione legale per un periodo di circa tre anni, fino al 1893, per poi dedicarsi all'attivit\u00e0 di giornalista, scrivendo inizialmente dei resoconti giudiziari per il quotidiano \"L'\u00c9cho de Paris\".\nGrazie alla sua brillante cronaca del celebre processo contro l'anarchico Auguste Vaillant, attir\u00f2 l'attenzione di Maurice Bunau-Varilla, direttore del quotidiano \"Le Matin\", che lo volle assumere come cronista giudiziario. Comp\u00ec numerosi viaggi in qualit\u00e0 di reporter in Francia e all'estero, e scrisse la cronaca della spedizione antartica Nordenskj\u00f6ld-Larsen. Inviato come cronista in Russia, tra il 1904 ed il 1906, ed ebbe l'occasione di seguire in qualit\u00e0 di testimone oculare dei moti del 1905. Si interess\u00f2 inoltre di critica teatrale, di cronaca giudiziaria, di cronaca nera, e durante la prima guerra mondiale fu corrispondente di guerra e inviato.\nFu indubbiamente, come scrive Giorgio Ghidetti, \"\"un abile giornalista, in possesso di una reale cultura e di un profondo senso dell'osservazione... continuatore di Gaboriau non tanto per l'affinit\u00e0 dei temi letterari, quanto per il medesimo gusto dell'imprevisto, dei travestimenti, delle doppie personalit\u00e0 e delle coincidenze condotte fino al limite del credibile. Le leggi della probabilit\u00e0 non esistono, siamo di fronte a dei veri e propri rompicapo che sollecitano l'intelligenza del lettore e a tutto questo contribuiscono senza dubbio lo stile fin troppo conciso e l'estrema schematizzazione dei personaggi\".\nScrittore non solo di romanzi polizieschi, ma anche di avventura sulla scia di Verne, fu inoltre scrittore di libri dell'orrore, come \"Il fantasma dell'Opera\", che venne pi\u00f9 volte rappresentato sugli schermi. Inventore del personaggio Joseph Josephin, giornalista-detective, noto come \"Rouletabille\", scrisse nel 1907 un fortunato romanzo poliziesco, \"Il mistero della camera gialla\", che venne giudicato da John Dickson Carr, come scrive Franco Fossati, \"uno dei pi\u00f9 bei romanzi polizieschi mai pubblicati\"\". Al ciclo investigativo di Rouletabille, Leroux affiancher\u00e0, a partire dagli anni venti, una seconda serie di romanzi (cinque in tutto) incentrata sulle peripezie del personaggio dell'evaso Ch\u00e9ri-Bibi, perseguitato dalla legge perch\u00e9 accusato ingiustamente di omicidio.\nFilmografia.\nFilm tratti dai suoi romanzi."}
{"id": "1251754", "revid": "40730179", "url": "https://it.wikipedia.org/wiki?curid=1251754", "title": "Scuola internazionale superiore di studi avanzati", "text": ""}
{"id": "1251757", "revid": "399", "url": "https://it.wikipedia.org/wiki?curid=1251757", "title": "Identikit", "text": "Con il termine identikit si indica la procedura, in uso presso le forze di polizia di molti Stati del mondo, che consente di ricostruire, attraverso le indicazioni di testimoni oculari, i tratti del viso di individui sconosciuti, ad esempio protagonisti di episodi criminosi, o persone scomparse.\nIl termine, composto dell'inglese \"identification\" \"identificazione\" e \"kit\" \"apparecchiatura\", deriva da un marchio registrato entrato nell'uso comune in italiano ma non in altre lingue: nei paesi di lingua inglese, ad esempio, si parla di \"facial composite\", in tedesco di \"phantombild\" e in francese di \"portrait-robot\".\nStoria.\nQuesta tecnica cominci\u00f2 ad essere usata nella seconda met\u00e0 del XX secolo, a partire dagli anni cinquanta e in tale periodo le polizie dei vari stati si affidavano di alcuni esperti ritrattisti che disegnavano le sembianze dei volti sulla base delle sole testimonianze orali, cercando di essere pi\u00f9 verosimili possibile.\nSuccessivamente la Smith &amp; Wesson svilupp\u00f2 un sistema consistente in una serie di circa duemila fogli di acetato proiettabili con una lavagna luminosa, ciascuno dei quali conteneva una sola variante di un elemento del viso (naso, occhi, labbra, mento, fronte, capigliatura, orecchie) o di un elemento accessorio (occhiali, barba, baffi, cicatrici). La sovrapposizione di ciascun foglio dava origine alla ricostruzione di un ritratto approssimativo della persona da identificare. Questo sistema venne brevettato come \"Smith &amp; Wesson's Identikit\", da cui il nome che, solo in Italia, ha finito con l'indicare l'intera procedura e, per estensione, anche le ricostruzioni che vengono poi diffuse dalla polizia per trovare una persona. \nNell'et\u00e0 contemporanea qualsiasi personal computer \u00e8 in grado di utilizzare programmi di grafica evoluta. Le polizie ricostruiscono i tratti somatici delle persone ricercate grazie a software che svolgono le stesse funzioni ma con maggior velocit\u00e0 e somiglianza alla realt\u00e0."}
{"id": "1251767", "revid": "110157", "url": "https://it.wikipedia.org/wiki?curid=1251767", "title": "Chiesa di San Pietro (Piazza al Serchio)", "text": "La pieve di San Pietro \u00e8 un edificio sacro che si trova a Piazza al Serchio.\nDescrizione.\nLa facciata in pietra, spartita da paraste, reca evidente il segno di una sopraelevazione. Nell'architrave del portale si ricordano lavori effettuati nel Settecento, quando in una nicchia al di sopra di questo fu collocata una statuetta in marmo del santo titolare.\nL'interno, a una navata, \u00e8 assai posteriore, le pareti sono segnate da grandi archeggiature. Un dipinto su tela del XVIII secolo raffigurante i \"Santi Pietro e Paolo\" \u00e8 collocato sopra il coro della stessa epoca."}
{"id": "1251773", "revid": "88740", "url": "https://it.wikipedia.org/wiki?curid=1251773", "title": "Mandato britannico della Palestina", "text": "Il mandato britannico della Palestina detta anche Palestina mandataria o semplicemente Palestina (in inglese \"Mandatory Palestine\"; in ebraico \u05d4\u05de\u05e0\u05d3\u05d8 \u05d4\u05d1\u05e8\u05d9\u05d8\u05d9 \u05e2\u05dc \u05e4\u05dc\u05e9\u05ea\u05d9\u05e0\u05d4 (\u05d0\u05f4\u05d9) \"haMand\u00e1t haBr\u00edti \u02bfal Palest\u00edna (E.Y., Er\u00e9tz Yisra'\u00e9l)\"; in arabo \u0627\u0644\u0627\u0646\u062a\u062f\u0627\u0628 \u0627\u0644\u0628\u0631\u064a\u0637\u0627\u0646\u064a \u0639\u0644\u0649 \u0641\u0644\u0633\u0637\u064a\u0646) fu un'istituzione storica che permise al Regno Unito di governare su quel territorio tra il 1920 e il 1948, dopo la sconfitta dell'Impero ottomano nella Grande guerra.\nStoria.\nLa situazione alla fine della \"Grande Guerra\".\nL'Impero ottomano si era schierato, durante la grande guerra, con gli imperi centrali (Impero tedesco, Impero austro-ungarico e Regno di Bulgaria) e con essi, a seguito della campagna di Mesopotamia, era stato pesantemente sconfitto. Nel primo dopoguerra nella zona della \"Mezzaluna fertile\" quasi tutti i Paesi nominalmente governati dagli ottomani erano in realt\u00e0 gi\u00e0 da qualche tempo sottoposti a protettorato da parte della Francia e del Regno Unito. Gli stati arabi rispecchiavano nella loro forma istituzionale l'ordinamento delle potenze che li controllavano: repubbliche dal lato francese e regni dal lato britannico. Il Libano e la Siria furono posti sotto mandato francese, la Palestina, la Transgiordania e l'Iraq sotto quello britannico. L'Egitto divenne indipendente il 28 febbraio 1922.\nL'intento espresso del mandato della Societ\u00e0 delle Nazioni era quello di aiutare quelle popolazioni delle colonie degli imperi sconfitti nella prima guerra mondiale considerate incapaci di autogovernarsi, a sviluppare i loro organismi istituzionali, in previsione di un ritiro da parte delle potenze coloniali, considerate \"progredite\", dalle aree loro affidate.\nLa costituzione del mandato britannico.\n, e agli ebrei come \"sede nazionale\" (\"National Home\"). Contemporaneamente avevano pattuito coi francesi che sarebbe stata internazionalizzata; tuttavia rimase sotto forma di mandato fino al 1948. Nel 1921 Winston Churchill, all'epoca ministro alle colonie britannico, affid\u00f2 la porzione orientale, la Transgiordania, all'emiro \u02bfAbd All\u0101h, figlio di al-Husayn, capo della rivolta araba. Il nuovo re avrebbe per\u00f2 dovuto rendere conto delle proprie decisioni ad un commissario britannico.\nNel periodo del mandato l'immigrazione ebraica nella zona sub\u00ec una netta accelerazione, mentre l'Agenzia ebraica oper\u00f2 alacremente per l'acquisto di terreni in cui insediare i nuovi coloni. Il risultato fu quello di portare la popolazione ebraica in Palestina dalle 83.000 unit\u00e0 del 1915, alle 84.000 unit\u00e0 del 1922 (a fronte dei 590.000 arabi musulmani e 71.000 arabi cristiani), alle 175.138 del 1931 (contro i 761.922 arabi musulmani e i quasi 90.000 arabi cristiani), alle 360.000 unit\u00e0 della fine degli anni trenta, ai 905.000 del 1947, dopo la fine della seconda guerra mondiale.\nLa forte immigrazione, in una terra dalle risorse limitate, unita ad un incremento della disoccupazione tra la popolazione araba (dovuto - secondo fonti arabe - principalmente alle politiche di assegnazione di numerose terre fertili ai coloni ebrei, spesso effettuata con vincoli che non permettevano l'ulteriore affitto o anche la semplice lavorazione da parte di non-ebrei), portarono a numerosi scontri tra la maggioranza araba e i coloni, scontri che colpirono anche insediamenti ebraici preesistenti rispetto all'ondata migratoria di quegli anni.\nI moti degli anni '20.\nNegli anni '20 si ebbero una serie di sollevazioni e rivolte come i moti dell'aprile 1920 e maggio 1921 e soprattutto dei moti dell'agosto 1929, durante i quali era stata massacrata ed espulsa la secolare comunit\u00e0 ebraica vittima del massacro di Hebron del 1929.\nAlla fine di tali sollevazioni la commissione britannica presieduta da Sir Walter Russell Shaw aveva fortemente condannato gli attacchi iniziali della popolazione araba contro i coloni ebraici e le loro propriet\u00e0, giustificando le rappresaglie da parte dei coloni ebrei contro gli insediamenti arabi come una \"legittima difesa\" dagli attacchi subiti, ma aveva anche individuato nel timore della creazione di uno stato ebraico il motivo scatenante della rivolta.\nLa grande rivolta araba e la commissione Peel.\nNel 1930 la commissione Hope Simpson, nata sulla scia delle conclusioni della Commissione Shaw, rilev\u00f2 ufficialmente i problemi di carenza delle risorse e di elevata disoccupazione tra la popolazione araba e i conseguenti rischi per la stabilit\u00e0 della regione nel caso di un loro aggravarsi, sostenendo anche che, dati i sistemi di coltura dei coloni e tradizionali della popolazione araba, non vi erano pi\u00f9 terre fertili disponibili da assegnare ai nuovi coloni.\nLa situazione precipit\u00f2 nuovamente a met\u00e0 degli anni 1930, dopo uno sciopero generale di sei mesi indetto dal Comitato supremo arabo, che chiedeva la fine del mandato e dell'immigrazione ebraica,e che diede il via a tre anni di guerra civile, conosciuta col nome di grande rivolta araba. Alla fine della rivolta, nel marzo del 1939, i caduti arabi assommavano a 5.000, quelli ebraici a 400 e quelli britannici a 200; pi\u00f9 di 120 arabi furono condannati a morte e circa 40 impiccati e i principali capi arabi furono arrestati o espulsi.\nA questi scontri parteciparono anche diversi gruppi sionisti, i primi dei quali erano nati a partire dagli scontri degli anni venti (per proteggere gli insediamenti dei coloni), che col tempo si erano organizzati in strutture militari, come l'Haganah e il Palmach, e paramilitari, quali l'Irgun e la \"Banda Stern\" alcuni dei quali agli scopi originali avevano affiancato il sostegno dell'immigrazione clandestina e anche gli attacchi diretti contro la popolazione araba e i diplomatici britannici; in particolare, l'Irgun sferr\u00f2 una serie di attacchi causando diverse centinaia di morti tra la popolazione.\nVerso la fine degli anni trenta, dopo la grande rivolta araba e alcuni falliti tentativi di divisione della Palestina in due stati, sollecitata dalle conclusioni della commissione Peel, le autorit\u00e0 britanniche cominciarono a negare al sionismo parte di quell'appoggio politico che aveva garantito a partire dalla dichiarazione di Balfour, producendo il \"libro bianco del 1939\", con cui venivano posti dei limiti all'immigrazione (che nelle intenzioni britanniche sarebbe dovuta proseguire solo per altri cinque anni e per un massimo di 75.000 immigranti), si consideravano esauriti gli impegni presi con la dichiarazione di Balfour del 1917 e si prevedeva la creazione di un unico stato misto arabo-ebraico entro 10 anni. Nonostante il libro bianco non prevedesse uno stato ebraico, le autorit\u00e0 arabe lo rifiutarono, ritenendolo comunque insufficiente e chiedendo il blocco completo dell'immigrazione ebraica. Posizione pi\u00f9 dura contro il provvedimento fu ovviamente presa dai coloni e dagli esponenti dei gruppi ebraici, che per via della guerra in Europa aumentarono i loro sforzi nel favorire l'immigrazione clandestina; Ben-Gurion, al successivo scoppio della guerra mondiale, relativamente alla collaborazione tra l'Haganah e i soldati britannici dichiar\u00f2: \u00abDobbiamo combattere il Libro Bianco come se la guerra non ci fosse, e la guerra come se non ci fosse il Libro Bianco\u00bb (\"We shall fight the White Paper as if there were no war, and the war as if there were no White Paper\").\nLa seconda guerra mondiale.\nCon l'arrivo della seconda guerra mondiale i coloni ebrei e i vari gruppi pi\u00f9 o meno legali che si erano creati si schierarono con gli Alleati (con l'esclusione del gruppo della Banda Stern, nata da una scissione dell'Irgun, che cerc\u00f2, senza successo, per due volte un accordo con la Germania in chiave anti-britannica) mentre molti gruppi arabi guardarono con interesse l'Asse, nella speranza che una sua vittoria servisse a liberarli dalla presenza britannica. Il muft\u012b di Gerusalemme Amin al-Husayni incontr\u00f2 Hitler e si prodig\u00f2 per il reclutamento di musulmani nelle formazioni delle Waffen-SS internazionali.\nLe tensioni in zona si aggravarono enormemente quando si rivel\u00f2 nella sua pienezza l'enormit\u00e0 dell'Olocausto. In Regno Unito i laburisti erano favorevoli a uno stato ebraico, soprattutto per l'aiuto che le organizzazioni sioniste diedero agli alleati durante lo sforzo bellico, ma altri non furono d'accordo: il ministro degli esteri britannico era convinto che avrebbero dovuto essere favorevoli agli arabi - secondo alcuni per interessi petroliferi - piuttosto che agli ebrei e vi era anche l'opinione che una continua presenza britannica in Palestina avrebbe fornito un avamposto strategico per il Vicino Oriente.\nIl dopoguerra e il piano di spartizione dell'ONU.\nLa questione fu posta sotto l'egida dell'Assemblea generale delle Nazioni Unite, che il 13 maggio 1947 decise di costituire un \"Comitato speciale per la Palestina\" (UNSCOP, \"United Nations Special Committee on Palestine\") comprendente 11 nazioni (Canada, Cecoslovacchia, Guatemala, Paesi Bassi, Per\u00f9, Svezia, Uruguay, India, Iran, Repubblica Socialista Federale di Jugoslavia, Australia) da cui erano escluse le nazioni \"maggiori\", per permettere una maggiore neutralit\u00e0 di giudizio.\nDopo aver studiato il caso e prodotto una relazione sulla situazione in Palestina vennero votate due proposte, sette dei membri dell'UNSCOP (Canada, Cecoslovacchia, Guatemala, Paesi Bassi, Per\u00f9, Svezia, Uruguay) votarono a favore di una soluzione con due Stati divisi e Gerusalemme sotto controllo internazionale (spartizione che era gi\u00e0 stata proposta pi\u00f9 volte senza successo dalle autorit\u00e0 britanniche durante la rivolta araba del triennio 1936-39), tre per un unico stato federale (India, Iran, Repubblica Socialista Federale di Jugoslavia), e uno si astenne (Australia).\nNella sua relazione l'UNSCOP si pose il problema di come accontentare entrambe le fazioni, giungendo alla conclusione che era \"\"manifestamente impossibile\", ma che era anche \"indifendibile\"\" accettare di appoggiare solo una delle due posizioni:\nL'UNSCOP raccomand\u00f2 anche che i britannici cessassero il prima possibile il loro controllo sulla zona, sia per cercare di ridurre gli scontri tra la popolazione di entrambe le etnie e le forze britanniche, sia per cercare di porre fine alle numerose azioni terroristiche portate avanti dai gruppi ebraici, che avevano raggiunto il culmine l'anno precedente con i 91 morti causati dall'attentato dinamitardo condotto dall'Irgun e dalla Banda Stern contro il King David Hotel, Quartier Generale dell'amministrazione britannica del Mandato.\nNel decidere su come spartire il territorio l'UNSCOP consider\u00f2, per evitare possibili rappresaglie da parte della popolazione araba nei confronti degli insediamenti ebraici, la necessit\u00e0 di radunare sotto il futuro stato ebraico tutte le zone dove i coloni erano presenti in numero significativo (seppur spesso in netta minoranza)), a cui venivano aggiunte diverse zone disabitate (per la maggior parte desertiche, come il deserto del Negev) in previsione di una massiccia immigrazione dall'Europa, una volta abolite le limitazioni imposte dal governo britannico nel 1939 con il Libro Bianco, per un totale del 56% del territorio assegnato al futuro stato ebraico.\nLa situazione sarebbe dunque stata:\n(oltre a questo era presente una popolazione beduina di 90.000 persone nel deserto del Negev, in territorio ebraico).\nIl 30 novembre le Nazioni Unite decisero (con la risoluzione 181), con il voto favorevole di 33 nazioni, quello contrario di 13 (tra cui gli Stati arabi) e l'astensione di 10 nazioni (tra cui lo stesso Regno Unito, che rifiut\u00f2 apertamente di seguire le raccomandazioni del piano, ritenendo che si sarebbe rivelato inaccettabile sia per gli ebrei che per gli arabi), la spartizione della Palestina in due stati, uno arabo e uno ebraico, il controllo dell'ONU su Gerusalemme e chiesero la fine del mandato britannico il prima possibile e comunque non oltre il 1\u00ba agosto 1948.\nLe reazioni alla risoluzione dell'ONU furono diversificate: la maggior parte dei gruppi ebraici, come l'Agenzia ebraica, l'accett\u00f2, pur lamentando la non continuit\u00e0 territoriale tra le varie aree assegnate allo stato ebraico. Gruppi pi\u00f9 estremisti, come l'Irgun e la Banda Stern, la rifiutarono, essendo contrari alla presenza di uno Stato arabo in quella che era considerata \"la Grande Israele\" e al controllo internazionale di Gerusalemme.\nMenachem Begin, comandante dell'Irgun, futuro fondatore del Likud e futuro primo ministro di Israele, dichiar\u00f2 a proposito del piano di spartizione del territorio:\nTra i gruppi arabi la proposta fu rifiutata, ma con diverse motivazioni, alcuni negavano totalmente la possibilit\u00e0 della creazione di uno stato ebraico, altri criticavano la spartizione del territorio come era stata decisa dall'UNSCOP, in quanto ritenevano che quelli assegnati alla popolazione araba, per la loro posizione e i loro confini, avrebbero limitato i contatti con le altre nazioni, oltre al fatto che lo Stato arabo non avrebbe avuto sbocchi sul Mar Rosso e sul Mar di Galilea (quest'ultimo la principale risorsa idrica della zona) e che gli sarebbe stato assegnato solo un terzo della costa mediterranea; altri ancora erano contrari per via del fatto che a quella che per ora era una minoranza ebraica (circa un terzo della popolazione totale) fosse assegnata la maggioranza del territorio (anche se la commissione dell'ONU aveva preso quella decisione anche in virt\u00f9 della prevedibile immigrazione di massa dall'Europa dei reduci delle persecuzioni della Germania nazista). Le nazioni arabe, contrarie alla suddivisione del territorio e alla creazione di uno Stato ebraico, fecero ricorso alla Corte internazionale di giustizia, sostenendo la non competenza dell'assemblea delle Nazioni Unite nel decidere la ripartizione di un territorio andando contro la volont\u00e0 della maggioranza (araba) dei suoi residenti, ma il ricorso fu respinto.\nIl 15 maggio 1948, alla vigilia della fine del mandato, il Consiglio Nazionale Sionista, riunito a Tel Aviv, dichiar\u00f2 costituito nella terra storica di Israele lo Stato ebraico, col nome di \"Medinat Yisrael\". Gli arabi palestinesi non proclamarono il proprio Stato e gli Stati arabi iniziarono ufficialmente le ostilit\u00e0 contro Israele.\nDemografia.\nNel 1920 la maggioranza della popolazione (circa 750.000 persone) era composta da musulmani di lingua araba, incluse le comunit\u00e0 di Beduini (stimati in 103.331 dal censimento del 1922 e concentrati nella zona di Beersheba e dintorni) e da ebrei (all'incirca l'11% del totale), oltre ad alcuni piccoli gruppi di drusi, siriani, sudanesi, circassi, egiziani, greci e arabi del Hijaz.\nNel 1922 il Regno Unito effettu\u00f2 il primo censimento della regione da quando era stata posta sotto il suo controllo: la popolazione risult\u00f2 di 752.048 persone, suddivisa in 589.177 musulmani, 83.790 ebrei, 71.464 cristiani e 7.617 abitanti appartenenti ad altri gruppi.\nUn secondo (ed ultimo) censimento fu indetto nel 1931, in quell'anno la popolazione era cresciuta per arrivare a 1.036.339 di abitanti, di cui 761.922 musulmani (+29% rispetto al 1922), 175.138 ebrei (+109%), 89.134 cristiani (+25%) e 10.145 abitanti appartenenti ad altri gruppi (+33%).\nDopo quello del 1931 non ci furono altri censimenti, ma la stima della popolazione venne fatta tramite le statistiche su morti, nascite ed immigrazione (anche se quella illegale poteva essere stimata solo approssimativamente). Il \"Libro bianco\" del 1939, nell'introdurre restrizioni sull'immigrazione ebraica, dichiarava che la popolazione ebrea era salita a circa 450.000 abitanti, divenendo quasi un terzo della popolazione totale. Nel 1945 uno studio demografico rilev\u00f2 una popolazione totale di 1.764.520 abitanti, di cui 1.061.270 musulmani, 553.600 ebrei, 135.550 cristiani e 14.100 abitanti appartenenti ad altri gruppi.\nPer subdistretto.\nLa seguente tabella mostra i dati demografici del 1945 relativi ai sedici subdistretti in cui era suddivisa l'area del mandato.\nPropriet\u00e0 delle terre.\nNel 1931 il territorio del Mandato Britannico in Palestina aveva un'estensione di 26.625,600 km\u00b2, di cui 8.252.900 (circa un terzo) coltivabili.\nI dati ufficiali mostrano come nel 1945 i coloni ebrei possedessero (sia privatamente sia collettivamente) 1.393.531 di km\u00b2 Le stime sul totale delle terre acquistate dagli ebrei alla proclamazione dello Stato di Israele sono difficili da ricavare, a causa di trasferimenti di terreni illegali o non registrati, oltre che per la mancanza di dati sulle concessioni ottenute dall'amministrazione palestinese dopo il 31 marzo 1936. Secondo Arieh L. Avneri, gli ebrei possedevano 1.850.000 km\u00b2 di terreno nel 1947, secondo Stein possedevano 2.000.000 di km\u00b2 nel maggio 1948.\nPer distretto.\nLa seguente tabella mostra la spartizione del territorio nel 1945 per distretto.\nPer tipologia di terreno.\nLe terre possedute dagli ebrei e arabi possono essere suddivise in urbane, rurali, coltivabili e non coltivabili: la seguente tabella mostra i possedimenti di arabi ed ebrei in ognuna di queste tipologie di terreno."}
{"id": "1251775", "revid": "287204", "url": "https://it.wikipedia.org/wiki?curid=1251775", "title": "Luiz Inacio Lula da Silva", "text": ""}
{"id": "1251778", "revid": "537927", "url": "https://it.wikipedia.org/wiki?curid=1251778", "title": "Ciar\u00e1n di Clonmacnoise", "text": "Biografia.\nNato nel 516, nella contea di Roscommon, Ciar\u00e1n era figlio di Beoit, un carpentiere costruttore di carri, originario della Cornovaglia o dell'Ulster secondo altre fonti. Fu uno dei \"Dodici apostoli d'Irlanda\" che studiarono alla scuola di san Finnian di Clonard dove Ciar\u00e1n stesso poi divenne insegnante. Secondo una leggenda Ciar\u00e1n aveva una volpe addestrata a portare i suoi scritti al suo maestro Finnian in una borsa, ma un giorno la volpe, ridivenne selvatica e sbran\u00f2 il contenitore distruggendo tutti i manoscritti del santo. Poi Ciar\u00e1n si spost\u00f2 a Inis M\u00f3r alle isole Aran dove fu ordinato sacerdote dal suo maestro sant'Enda di Aran, il quale gli sugger\u00ec di costruire una chiesa e un monastero nel mezzo dell'Irlanda: Ciar\u00e1n perci\u00f2, nel 544, insieme a otto confratelli, tra i quali il suo maestro Finnian di Clonard, fond\u00f2 il monastero di Clonmacnoise, nella contea di Offaly, al confine tra le grandi regioni irlandesi del Connaught, del Munster e del Leinster, il quale, anche per la sua posizione geografica, divenne una delle pi\u00f9 fiorenti comunit\u00e0 religiose d'Irlanda, fino al 1552. Pochi mesi dopo, il principe Diarmait mac Cerbaill, che sarebbe stato il primo cristiano sovrano supremo d'Irlanda (\"High King\"), venne a Clonmacnoise per aiutare Ciar\u00e1n a costruire la sua prima chiesa. Ciar\u00e1n diede una regola molto austera ai suoi monaci: san Carthage the Elder fu suo discepolo.\nLa leggenda.\nLa leggenda racconta che la virt\u00f9 di Ciar\u00e1n era cos\u00ec evidente che molti monaci, gelosi, pregavano affinch\u00e9 morisse giovane. Nel 549, dopo quattro anni dal suo arrivo a Clonmacnoise (ma, secondo un'altra tradizione, dopo sette mesi), a soli 33 anni di et\u00e0, Ciar\u00e1n mor\u00ec di peste o di febbre gialla. Chiese ai suoi discepoli di lasciare il suo corpo a consumarsi sulla cima di una collina \"come si lascia il corpo di un cervo malato\", ma il suo desiderio non fu esaudito e la sua tomba divenne luogo di pellegrinaggio. San Ciar\u00e1n era grande amico di San Kevin di Glendalough. Sapendo che Ciar\u00e1n stava per morire, Kevin lo and\u00f2 a trovare a Clonmacnoise, ma arriv\u00f2 tre giorni dopo la sua morte. Allora lo spirito di Ciar\u00e1n rientro nel suo corpo, cos\u00ec che pot\u00e9 abbracciare l'amico ospite. Stettero insieme molto tempo in conversazione e Ciar\u00e1n regal\u00f2 a Kevin una campana d'argento come segno di amicizia.\nSecondo la tradizione, la vocazione di Ciar\u00e1n fu osteggiata dai genitori, pertanto egli abbandon\u00f2 la casa paterna senza mezzi di sussistenza: una mucca lo segui spontaneamente e nutr\u00ec lui e poi anche i suoi monaci per tutta la vita, producendo grandi quantit\u00e0 di latte. Quando essa mor\u00ec la sua pelle venne conciata e resa pergamena e su di essa Ciar\u00e1n scrisse il \"Leobr na h'Uidre\", il \"Libro della mucca dai colori scuri\", una delle pi\u00f9 antiche e importanti collezioni di testi irlandesi, in verit\u00e0 raccolti dall'amanuense irlandese M\u00e1el Muire mac C\u00e9lechair, nel XII secolo. Il libro contiene il famoso poema epico irlandese \"T\u00e1in B\u00f3 C\u00faailnge\". La pelle venne conservata come una reliquia a Clonmacnoise: secondo la tradizione, chi avesse esalato l'ultimo respiro sulla pelle scura, sarebbe andato direttamente in Paradiso.\nCulto.\nLa Chiesa cattolica ricorda San Ciar\u00e1n di Clonmacnoise il 9 settembre."}
{"id": "1251780", "revid": "465169", "url": "https://it.wikipedia.org/wiki?curid=1251780", "title": "Acipenseridae", "text": "La famiglia Acipenseridae comprende 26 specie (alcune di queste comprendono pi\u00f9 sottospecie) di pesci anadromi e d'acqua dolce comunemente conosciuti come storioni, appartenenti all'ordine Acipenseriformes.\nDistribuzione e habitat.\nQuesti pesci sono diffusi pressoch\u00e9 in tutte le acque fredde e temperate dell'emisfero boreale.\nEtimologia.\nIl nome della famiglia deriva dalla parola latina \"acipenser\", che significa proprio storione.\nPesca.\nMolte specie sono considerate pregiate prede da pesca, e le loro carni sono commercializzate in tutto il mondo. Le uova di storione, chiamate caviale, sono un prodotto di gastronomia molto caro e ricercato."}
{"id": "1251781", "revid": "1573940", "url": "https://it.wikipedia.org/wiki?curid=1251781", "title": "Chiesa di San Giovanni Battista (Pieve Fosciana)", "text": "La chiesa di San Giovanni Battista \u00e8 un edificio sacro che si trova in via San Giovanni a Pieve Fosciana.\nStoria e descrizione.\nAll'edificio primitivo, ricordato in un documento del 764, appartiene la vasca battesimale di pietra ad immersione, che nel 1745 \u00e8 tolta dal presbiterio, inserita sulla parete sinistra e protetta da parti del distrutto recinto presbiteriale trecentesco. Fino al Seicento conserva la facciata romanica, su cui si addossa il campanile, poi nel 1769-70 viene ancora modificata e la nuova facciata, tripartita e con una grande finestra sagomata al centro, ha aspetto prettamente barocco in sintonia con quella del vicino oratorio. Coevo \u00e8 l'interno, a tre navate e con volta a botte unghiata. Fra le opere un bassorilievo in terra policroma raffigurante \"San Giovanni\" di Francesco Colline (1887). \nA destra della porta centrale una curiosa scultura del 1769(una mano con alcune dita mozzate)ricorda l'infortunio di un prete rimasto mutilato nel sollevare una pietra per la facciata."}
{"id": "1251784", "revid": "110157", "url": "https://it.wikipedia.org/wiki?curid=1251784", "title": "Tubize", "text": "Tubize (in neerlandese Tubeke) \u00e8 un comune e citt\u00e0 del Brabante Vallone situato a 6 km da Halle e a 25 km da Bruxelles.\nL'origine del suo nome proviene da \"Twee Beken\" ovvero \"due rive\" il paese \u00e8 infatti situato alla confluenza di due corsi d'acqua: la Senna e la Sennette.\nTubize \u00e8 un centro commerciale e industriale che conta circa 22.000 abitanti e il suo territorio raggruppa 4 villaggi: Tubize, Clabecq, Saintes, Oisquercq.\nLa citt\u00e0 \u00e8 nota per aver ospitato, a partire dal 1864, la sede principale della Soci\u00e9t\u00e9 Anonyme la M\u00e9tallurgique altrimenti nota proprio con l'appellativo di \"Tubize\", storico costruttore di locomotive a vapore e automobili."}
{"id": "1251786", "revid": "697352", "url": "https://it.wikipedia.org/wiki?curid=1251786", "title": "Identikit (disambigua)", "text": ""}
{"id": "1251792", "revid": "1543377", "url": "https://it.wikipedia.org/wiki?curid=1251792", "title": "NGC 7049", "text": "NGC 7049 \u00e8 una galassia nella costellazione australe dell'Indiano.\n\u00c8 una galassia di classe S0, ossia una ellittica lenticolare, molto compressa ai poli; si pu\u00f2 individuare con un telescopio rifrattore di 120mm, dove appare come una macchia chiara brillante, ma priva di dettagli. Anche ad aperture superiori l'oggetto resta simile, apparendo come una chiazza chiara debolmente allungata in senso nord-sud. Le sue dimensioni sono maggiori di quelle della Via Lattea, dalla quale dista quasi 100 milioni di anni-luce."}
{"id": "1251793", "revid": "281901", "url": "https://it.wikipedia.org/wiki?curid=1251793", "title": "Halosauridae", "text": "La famiglia Halosauridae comprende 17 specie di pesci marini, appartenenti all'ordine Notacanthiformes.\nEtimologia.\nIl nome scientifico della famiglia deriva dalle parole greche \"hals\", mare + \"sauros\", lucertola, e significa quindi \"lucertole di mare\", a causa del loro aspetto rettiliano e affusolato.\nDistribuzione e habitat.\nSono diffusi in tutti i mari e gli oceani.\nNel mar Mediterraneo \u00e8 presente ma molto rara la specie \"Halosaurus ovenii\".\nVivono a profondit\u00e0 abissali. Sono note forme risalenti al Cretaceo, tra cui \"Echidnocephalus\".\nDescrizione.\nSono simili ai Notacanthidae da cui si possono distinguere per la pinna dorsale presente e sviluppata normalmente, per il rostro pi\u00f9 evidente ed appuntito e per l'estremit\u00e0 del corpo filiforme, priva di pinna caudale. Le scaglie sono pi\u00f9 grandi che nei Notacanthidae, hanno una linea laterale ben evidente che decorre presso il profilo ventrale.\nBiologia.\nPressoch\u00e9 ignota. Le larve sono leptocefali."}
{"id": "1251795", "revid": "73843", "url": "https://it.wikipedia.org/wiki?curid=1251795", "title": "Eventi precedenti alla Seconda guerra mondiale in Europa", "text": ""}
{"id": "1251796", "revid": "1347902", "url": "https://it.wikipedia.org/wiki?curid=1251796", "title": "Pervoural'sk", "text": "Pervoural'sk () \u00e8 una citt\u00e0 della Russia, situata nella regione degli Urali vicino al confine convenzionale fra Europa e Asia, nell'oblast' di Sverdlovsk. Sorge qualche decina di chilometri a ovest del capoluogo Ekaterinburg, nei pressi del corso del fiume \u010cusovaja.\nLa citt\u00e0 venne fondata nel 1732 intorno ad una grossa acciaieria e ottenne lo \"status\" di citt\u00e0 nel 1933.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1251798", "revid": "80339", "url": "https://it.wikipedia.org/wiki?curid=1251798", "title": "Pervouralsk", "text": ""}
{"id": "1251806", "revid": "1543377", "url": "https://it.wikipedia.org/wiki?curid=1251806", "title": "Ritratto di Andrea Navagero e Agostino Beazzano", "text": "Il Ritratto di Andrea Navagero e Agostino Beazzano \u00e8 un dipinto a olio su tela (74x107 cm) di Raffaello, databile al 1516 e conservato nella Galleria Doria Pamphilj di Roma.\nStoria.\nUn dipinto del genere, ma su tavola, venne ricordato da Marcantonio Michiel nella casa di Pietro Bembo a Padova. Il ritratto sarebbe inoltre citato in una lettera di quest'ultimo al cardinal Bibbiena, che ricorda i due scrittori ritratti da Raffaello a Roma nel 1516. Nel 1538, nove anni dopo la morte del Navagero, il Bembo cedette poi il dipinto al Beazzano, suo amico.\nPassavant e Cavalcaselle ipotizzarono che la tela della Galleria Doria Pamphilj fosse una copia di ambito veneziano della perduta tavola, mentre altri (Morelli, Gamba) sostennero la piena autografia del dipinto. Adolfo Venturi scrisse che il dipinto poteva essere stato lasciato incompiuto da Raffaello e concluso dai suoi allievi.\nDescrizione e stile.\nL'identificazione di Andrea Navagero e Agostino Beazzano, scrittori veneti, non \u00e8 certa, ma accettata quasi concordemente dalla critica. I due sono effigiati su sfondo scuro in posizioni complementari di tre quarti, uno di schiena con la testa ruotata, l'altro frontale. Entrambi rivolgono lo sguardo allo spettatore ed hanno un braccio poggiato su un parapetto, che coincide pressappoco col bordo inferiore del dipinto. La tipologia del doppio ritratto \u00e8 insolita ma non rara per l'epoca, ed ebbe ulteriori sviluppi in seguito.\nI due sono abbigliati alla moda, con abiti scuri di materiali diversi, uno lanoso e uno di velluto o seta, che permisero all'autore di dedicarsi a un diverso modo di rifrazione della luce. Intensa \u00e8 l'individuazione fisica: uno ha la barba e gli occhi scavati dall'et\u00e0, sulla cinquantina, l'altro \u00e8 leggermente pi\u00f9 pingue con un caschetto, occhi sporgenti e mento aguzzo con fossetta e un accenno di doppio mento."}
{"id": "1251809", "revid": "1305772", "url": "https://it.wikipedia.org/wiki?curid=1251809", "title": "TV7 (programma televisivo)", "text": "TV7 \u00e8 un rotocalco televisivo italiano in onda in seconda serata su Rai 1 a partire dal 20 gennaio 1963, condotto da Gianni Riotta.\nLa trasmissione, prodotta del TG1, \u00e8 nata come appendice settimanale del telegiornale, occupandosi di notizie di politica, cultura, spettacolo, cronaca e sport in brevi servizi o inchieste della durata di circa un quarto d'ora.\nStoria.\n\"TV7\" si caratterizza fin dalla sua nascita come una trasmissione in grado di superare il severo conformismo e la staticit\u00e0 del telegiornale, affrontando temi scomodi (mafia, manicomi, emigrazione, aborto, droga, ecc.) affrontati in modo critico e lasciando spazio alla pluralit\u00e0 di opinioni. Il programma pu\u00f2 innovare fortemente lo stile dell'informazione televisiva italiana, nelle scelte registiche, nella cura delle immagini e nell'uso del montaggio. I giornalisti firmano i pezzi e vengono inquadrati all'interno dei servizi: uno stile personale e soggettivo inedito per la televisione dell'epoca. Oltre ai giornalisti collaborano vari registi esterni, come per esempio Gianni Serra, autore di numerose inchieste. Il 7 novembre 1966 si inaugura una nuova serie, sotto la direzione di Brando Giordani.\nIn alcuni casi la trasmissione deve fare i conti con la censura della Rai, come succede nel 1967, quando un servizio di Furio Colombo sui bombardamenti americani ad Hanoi causa le dimissioni del direttore del telegiornale Fabiano Fabiani. Nel 1969 la messa in onda di un'inchiesta di Sergio Zavoli sul codice Rocco (dal titolo \"Un codice da rifare\") viene bloccata dal Consiglio di amministrazione; per la prima volta nella storia della televisione pubblica i giornalisti scioperano contro la decisione, provocando le dimissioni del presidente della Rai Aldo Sandulli.\nLa trasmissione produce anche alcuni reportage d'autore, come il documentario \"Appunti per un film sull'India\" di Pier Paolo Pasolini (1967).\nLa rubrica, dal 1977 diventa \"Tam Tam\", dal 1986 \"TG1 Sette\", nel 1992 \"Uno Sette\" e dall'agosto 1993 riprende il nome storico di \"TV7\".\nDal 2006 al 2009 il programma era condotto dall'allora direttore Gianni Riotta, il quale introduce gli argomenti e gli ospiti in studio. Per alcune puntate in alternanza con il direttore, c'\u00e8 il vice-direttore David Sassoli alla guida della trasmissione.\nDa diversi anni, la collocazione fissa \u00e8 quella della seconda serata del venerd\u00ec."}
{"id": "1251811", "revid": "15756", "url": "https://it.wikipedia.org/wiki?curid=1251811", "title": "Angelo (Raffaello Brescia)", "text": "Angelo \u00e8 un dipinto a olio su tavola trasportato su tela (31x27 cm) di Raffaello, databile al 1500-1501 e conservato nella Pinacoteca Tosio Martinengo a Brescia. Si tratta di uno dei frammenti della \"Pala Baronci\".\nStoria.\nLa pala eseguita per la cappella Baronci nella chiesa di Sant'Agostino a Citt\u00e0 di Castello \u00e8 la prima opera documentata di Raffaello, allora diciassettenne, che vi lavor\u00f2 con un collaboratore pi\u00f9 anziano, gi\u00e0 a bottega da suo padre, Evangelista da Pian di Meleto. Il contratto \u00e8 datato 10 dicembre 1500 e la consegna \u00e8 registrata il 13 settembre 1501.\nLa pala venne danneggiata durante un terremoto nel 1789. Sezionata per separare le parti lesionate da quelle ancora fruibili, venne in seguito dispersa a met\u00e0 dell'Ottocento.\nL\"Angelo\" bresciano fin\u00ec, come altri pezzi della pala, a Firenze dove lo acquist\u00f2 nel 1822 il conte Paolo Tosio. Gi\u00e0 attribuito a Timoteo Viti, dopo una pulitura, eseguita da Luigi Cavenaghi, venne riconosciuto pressoch\u00e9 unanimemente come opera di Raffaello.\nDescrizione e stile.\nGrazie a una parziale copia della pala, datata 1791 ed eseguita da un pittore locale, \u00e8 stato possibile ricollocare i frammenti nella composizione generale. L'angelo di Brescia in particolare faceva parte di una coppia a destra del santo centrale, voltato verso il compagno con cui sembrava avere una silenziosa conversazione. Il rettangolo bianco che si vede in alto a sinistra altro non \u00e8 che un lembo del libro che Nicola da Tolentino aveva nella mano sinistra.\nTra i frammenti della pala \u00e8 considerato uno dei migliori, per la freschezza del volto del fanciullo, leggermente allungato, che sembra assimilabile ai modi contemporanei di Bernardino Pinturicchio e Luca Signorelli, piuttosto che a quelli del suo maestro Perugino. La luce soffusa inoltre ha fatto ipotizzare un influsso di Leonardo da Vinci che il giovane artista avrebbe potuto assimilare durante una o pi\u00f9 veloci visite a Firenze, anteriori al soggiorno del 1504."}
{"id": "1251819", "revid": "767487", "url": "https://it.wikipedia.org/wiki?curid=1251819", "title": "Rosso veneziano (film)", "text": "Rosso veneziano (titolo alternativo Piccoli delitti veneziani o anche Venezia rosso sangue) \u00e8 un film del 1989 diretto da \u00c9tienne P\u00e9rier, un giallo che tratta di un'intricata serie di delitti inquietanti e brutali avvenuti nel cuore della Venezia del XVIII secolo che Goldoni, assieme agli amici Antonio Vivaldi e Giambattista Tiepolo, cerca di risolvere.\nTrama.\nNella Venezia del 1735, durante il carnevale si verifica una serie di delitti. Di questi crimini viene sospettato il ventottenne Carlo Goldoni, il quale per\u00f2, grazie all'aiuto degli amici Antonio Vivaldi e Giambattista Tiepolo, smaschera il vero colpevole e quindi si salva.\nColonna sonora.\nSono utilizzate musiche di Antonio Vivaldi, dirette dai Solisti Veneti."}
{"id": "1251820", "revid": "712828", "url": "https://it.wikipedia.org/wiki?curid=1251820", "title": "Fragolino/Piumino", "text": ""}
{"id": "1251825", "revid": "1175439", "url": "https://it.wikipedia.org/wiki?curid=1251825", "title": "IC 5152", "text": "IC 5152 \u00e8 una galassia nella costellazione australe dell'Indiano.\nSi tratta di una di quelle \"galassie intermedie\" di cui non \u00e8 accertata l'appartenenza al Gruppo Locale; la sua distanza inferiore ai 6 milioni di anni-luce, la colloca infatti in una posizione immediatamente esterna al Gruppo Locale, in un punto in cui pu\u00f2 fare quasi da \"ponte\" tra il nostro ed altri gruppi di galassie.&lt;br&gt;\nLa sua osservazione al telescopio \u00e8 disturbata dalla presenza nella sua direzione di una stella di settima magnitudine; \u00e8 una galassia irregolare, che presenta una sorta di \"barra\" centrale, ben visibile con strumenti semiprofessionali."}
{"id": "1251826", "revid": "767487", "url": "https://it.wikipedia.org/wiki?curid=1251826", "title": "Western Carolinas League", "text": "La Western Carolinas League fu una lega minore del baseball USA. Fu attiva come Classe D nel 1948-52 e nel 1960-62 e nel basso livello della Classe A fra il 1963 e il 1979. La WCL ha cambiato il suo nome all'inizio del 1980 in \nClass D (1948-52, 1960-62) and a low Class A (1963-79) full-season league South Atlantic League, un circuito oggi di grande successo con squadre dall'Eastern Seaboard dalla Georgia al New Jersey.\nOriginariamente chiamata \"Western Carolina League,\" nel 1948-52 la WCL comprendeva solo squadre delle contee di Piedmont e Blue Ridge dell'ovest della Carolina del Nord. Si fuse poi con la North Carolina State League per formare l'effimera Tar Heel League, di classe D, che visse solo due stagioni prima di fallire.\nNel 1960, la WCL rinacque nel circuito Class D con farm teams della Continental League. Quando la CL fu fatta naufragare dall'espansione della Major League Baseball, i membri della Western Carolinas League divennero affiliati alle squadre della MLB. Nel 1963 fu promossa a classe A nella riorganizzazione delle leghe minori."}
{"id": "1251827", "revid": "80339", "url": "https://it.wikipedia.org/wiki?curid=1251827", "title": "Podkamennaja Tunguska", "text": ""}
{"id": "1251833", "revid": "287204", "url": "https://it.wikipedia.org/wiki?curid=1251833", "title": "Chiesa di San Lorenzo martire alle Verrucole", "text": "La chiesa di San Lorenzo Martire alle Verrucole \u00e8 un edificio sacro che si trova in localit\u00e0 Le Verrucole a San Romano in Garfagnana.\nStoria e descrizione.\nFu costruita tra il XV e il XVI secolo, in prossimit\u00e0 dell\u2019omonima fortezza, localit\u00e0 strategica legata al dominio Estense in Garfagnana.\nIl piccolo edificio a pianta rettangolare nel 1750 fu oggetto di un importante intervento di ristrutturazione che lo prolung\u00f2 di almeno 1/3 verso il campanile, come testimoniato dalla diversit\u00e0 del tessuto murario.\nLa chiesa fu completamente ristrutturata tra il 1921 e il 1925, dopo gli ingenti danni subiti a causa del terremoto del 1920.\nNel 1750 l'edificio sub\u00ec un primo importante intervento di ristrutturazione. Sia la dimensione della facciata, che gli andamenti del tetto, soprattutto l\u00e0 dove quest\u2019ultimo si innesta sul fronte, fanno presumere che l\u2019edificio fosse originariamente voltato e che solo dopo il terremoto si sia scelto una soluzione pi\u00f9 economica. Anche l\u2018interno ci fornisce un'ulteriore conferma, viste le altezze e i travi orizzontali in cemento quasi appoggiati sugli altari laterali. Nel 1985 fu restaurato il campanile.\nSulla facciata spicca il portale in pietra, eseguito nel 1820, con architrave ornato da un motivo decorativo a festone e sormontato da timpano semicircolare spezzato includente al centro una nicchia con una statuetta del santo titolare; al di sopra una finestra quadrilobata, mentre il campanile, basso e quadrato, \u00e8 sul retro. L'interno, a una navata, \u00e8 costituito da un arco a sesto ribassato che delimita la zona presbiteriale; il soffitto \u00e8 dipinto. Insoliti sono due altari laterali in stucco di fine Seicento con cariatidi. Fra le opere, una scultura lignea rappresentante la \"Madonna col Bambino\" di maestro lucchese attivo fra XIII e XIV secolo, e due dipinti, la \"Madonna e i Santi Lorenzo e Lucia\" (XVII secolo), e l\"Eterno\" e i \"Santi Antonio e Biagio\" (XVI secolo)."}
{"id": "1251835", "revid": "125712202", "url": "https://it.wikipedia.org/wiki?curid=1251835", "title": "Tottori", "text": " \u00e8 una citt\u00e0 del Giappone, capoluogo della prefettura omonima sull'isola di Honsh\u016b. Nel 2006 la citt\u00e0 contava circa 200\u00a0000 abitanti.\nStoria.\nLa citt\u00e0 fu fondata il 1\u00ba ottobre 1889."}
{"id": "1251836", "revid": "287204", "url": "https://it.wikipedia.org/wiki?curid=1251836", "title": "Aree polacche annesse alla Germania nazista", "text": "All'inizio della seconda guerra mondiale, molte aree polacche vennero annesse dalla Germania nazista.\nInvadendo la Polonia nel 1939, il Terzo Reich si annesse le terre che l'Impero tedesco aveva ceduto alla ricostituita Polonia nel 1919\u20141922, secondo il Trattato di Versailles, incluso il \"Corridoio di Danzica\", la Prussia Occidentale, la Posnania e parti dell'Alta Slesia. Il consiglio della Citt\u00e0 Libera di Danzica vot\u00f2 per tornare ad essere parte della Germania, anche se i polacchi e gli ebrei erano stati privati del diritto di voto e tutti i partiti non nazisti erano stati banditi. Parti della Polonia che non erano mai stati parte dell'Impero germanico furono comunque annesse al Terzo Reich.\nDescrizione.\nDue decreti di Adolf Hitler (dell'8 ottobre e del 12 ottobre 1939) divisero le aree annesse della Polonia nelle seguenti unit\u00e0 amministrative:\nQuesti territori si estendevano per 94.000 km\u00b2, e contavano una popolazione di 10.000.000 di persone. La parte restante del territorio polacco fu annessa dall'Unione Sovietica (con il Patto Molotov-Ribbentrop), o divenne parte della zona di occupazione controllata dai tedeschi, il Governatorato Generale.\nCirca 860.000 polacchi furono subito espulsi dai territori annessi al Governatorato Generale, mentre l'Unione Sovietica inizi\u00f2 ad evacuare i tedeschi dal Baltico, dalla Galizia e dalla Bessarabia, secondo il piano di trasferimento delle popolazioni nazista-sovietico. 400.000 tedeschi si insediarono nelle aree riannesse, mentre i polacchi che vivevano in questi territori subirono violente persecuzioni, l'umiliazione, il lavoro come schiavi, la tortura e l'assassinio. Furono trattati secondo la politica ufficiale dello stato tedesco dell'epoca, che definiva i polacchi come sub-umani.\nDopo l'attacco tedesco all'URSS nel giugno 1941, il distretto di Bia\u0142ystok, che comprendeva le contee di Bia\u0142ystok, Bielsk Podlaski, Grajewo, \u0141om\u017ca, Sok\u00f3\u0142ka, Volkovysk, e Grodno fu \"unito\" (ma non incorporato) alla Prussia Orientale. Altri territori polacchi, dapprima annessi dall'Unione Sovietica e poi dalla Germania, furono incorporati nel Reichskommissariat Ostland (nel nord), Reichskommissariat Ukraine (nel sud) e Distrikt Galizien (nel profondo sud).\nNessuno di questi cambiamenti territoriali fu riconosciuto dagli Alleati e, come annunciato nell'Accordo di Potsdam del 2 agosto 1945, gli Alleati effettuarono molti cambiamenti territoriali nella regione, assegnando alla giurisdizione della Polonia e dell'Unione Sovietica tutti i territori che sorgevano ad est della Linea Oder-Neisse, internazionalmente riconosciuti come appartenenti alla Germania durante la guerra.\nDopo la seconda guerra mondiale, i tedeschi che vivevano a est della Linea Oder-Neisse furono espulsi in Germania, ma tutti i collaboratori nazisti che erano ex cittadini polacchi dovettero subire un processo."}
{"id": "1251838", "revid": "1543377", "url": "https://it.wikipedia.org/wiki?curid=1251838", "title": "Samira Munir", "text": "A partire dal febbraio 2004 lanci\u00f2 una campagna contro l'uso del velo islamico. Per questo fu aspramente criticata dalla comunit\u00e0 degli immigrati pakistani in Norvegia e nell'ottobre 2004 fu convocata per due volte da \"Shahbaz Shahbaz\", allora ambasciatore del Pakistan ad Oslo, per discuterene. In una occasione l'ambasciatore le ricord\u00f2 che aveva ancora dei parenti in Pakistan.\nMunir non si arrese, nonostante ricevesse chiamate minatorie e fosse pedinata da uomini che cercavano di aggredirla.\nMunir mor\u00ec l'11 novembre 2005 all'et\u00e0 di 42 anni schiacciata da un treno presso la stazione di Oslo. Non \u00e8 mai stato chiarito con certezza se si sia trattato di suicidio o omicidio."}
{"id": "1251839", "revid": "62221", "url": "https://it.wikipedia.org/wiki?curid=1251839", "title": "Il Principe Caspian", "text": ""}
{"id": "1251841", "revid": "62221", "url": "https://it.wikipedia.org/wiki?curid=1251841", "title": "Il Nipote del Mago", "text": ""}
{"id": "1251844", "revid": "1543377", "url": "https://it.wikipedia.org/wiki?curid=1251844", "title": "Il rione dei ragazzi", "text": "Il rione dei ragazzi (, lett. \"I ragazzi del nostro quartiere\") \u00e8 un romanzo di Na\u01e7\u012bb Ma\u1e25f\u016b\u1e93, scrittore egiziano premio Nobel per la letteratura nel 1988.\nAccoglienza del libro.\nIl racconto \u00e8 stato pubblicato per la prima volta in arabo e a puntate sul quotidiano del Cairo \"al-Ahram\", incontrando subito forti critiche dalle autorit\u00e0 religiose tanto che in Egitto ne fu impedita la pubblicazione.\nIl libro fu finalmente stampato in Libano solo nel 1967.\nNel 1988 Mahfuz ebbe il premio Nobel per la letteratura. Questo attir\u00f2 nuovamente l'interesse sulle sue opere e soprattutto su \"Il rione dei ragazzi\" che fu dichiarato blasfemo dallo shaykh \u02bfUmar \u02bfAbd al-Ra\u1e25m\u0101n. Ne seguirono proteste simili a quelle che si sarebbero poi riviste per \"I versi satanici\" di Salman Rushdie qualche mese dopo, pur senza giungere forme di violenza fisica.\nNel 1994 due militanti islamisti attentarono alla vita di Mahfuz, ferendolo al collo con un coltello da cucina. Interrogati, gli attentatori ammisero di non aver mai letto il romanzo incriminato e di aver agito seguendo la fatw\u0101 dei loro capi religiosi. I due furono giustiziati nel 1995.\nTrama.\nIl romanzo racconta, in chiave allegorica, la storia e i conflitti delle religioni abramitiche attraverso quanto avviene in una via del Cairo. In questa via vivono \"Gabalawi\" (l'allegoria di Dio) e le famiglie di 4 ragazzi della sua \"medesima stirpe\": \"Adham\" (Adamo), \"Gabal\" (Mos\u00e8), \"Rifaa\" (Ges\u00f9) e \"Kassem\" (Maometto).\nGhabalawi \u00e8 il potentissimo patriarca da cui discendono tutti gli abitanti della via e, pur vivendo nascosto, \u00e8 venerato e invocato da tutti. Ma questo non basta a tenere unita la sua discendenza che, al contrario, \u00e8 dilaniata da conflitti fratricidi bench\u00e9 i quattro ragazzi (a ciascuno dei quali \u00e8 dedicata una sezione del libro) si sforzino, di volta in volta, di portare la pace.\nNell'ultima sezione del libro \u00e8 introdotta la figura del mago \"Arafa\" (la scienza e la tecnica moderne) che ciascuna famiglia della strada vorrebbe portare dalla propria parte e che, pur animato dalle migliori intenzioni, alla fine causer\u00e0 la morte dello stesso patriarca.\nFuor di metafora, il libro afferma i profondi vincoli e la sostanziale parit\u00e0 tra le diverse religioni abramitiche, cosa che gli cost\u00f2 l'accusa di blasfemia.\nDa notare che l'opera consta di 114 capitoli, tanti quanto le sure del Corano. "}
{"id": "1251845", "revid": "1543377", "url": "https://it.wikipedia.org/wiki?curid=1251845", "title": "Oropos", "text": "Oropos () \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con 29.542 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 338 km\u00b2 e la popolazione \u00e8 passata da 1.252 a 29.542 abitanti.\nStoria.\nNell'antichit\u00e0 Oropo, contesa tra Beoti e Ateniesi, divenne famosa soprattutto per la presenza dell'oracolo di Anfiarao."}
{"id": "1251846", "revid": "1573940", "url": "https://it.wikipedia.org/wiki?curid=1251846", "title": "Chiesa di San Romano Martire (San Romano in Garfagnana)", "text": "La chiesa di San Romano Martire si trova in via della Chiesa 22 a San Romano in Garfagnana. Il culto di San Romano si diffuse in Lucchesia e Garfagnana, quando nel XIII sec. arrivarono a Lucca le sue reliquie.\nStoria.\nD'origine romanica, assume fra XV e XVI la tipica struttura ad oratorio, con tetto a capanna e campanile lungo il fianco sinistro, ma la struttura attuale rivela un ampliamento del Settecento che porta alla demolizione del vecchio campanile e al rimodellamento con stucchi e finti marmi dell'interno.\nDescrizione.\nLa facciata attuale \u00e8 tripartita con doppio ordine di paraste separate da una trabeazione spezzata nella parte centrale. L'interno \u00e8 ad aula unica voltata a botte con unghie in corrispondenza delle finestre. La decorazione \u00e8 molto vivace e di gusto tardo barocco: caratterizzano le pareti quattro paraste che sorreggono una trabeazione aggettante dipinta a finto marmo, che incornicia la volta affrescata. In testa del coro, davanti all'organo, una statua lignea di \"San Romano martire\" del XVII secolo: l'iconografia del santo \u00e8 caratterizzata dall'abbigliamento del legionario romano e in mano la palma del martirio. In due nicchie sono collocate due statue in legno dipinto a rappresentanti \"Santa Cristina\" e \"Santa Margherita\"."}
{"id": "1251849", "revid": "767487", "url": "https://it.wikipedia.org/wiki?curid=1251849", "title": "Palaia Fokaia", "text": "Palaia Fokaia () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 3.123 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Saronikos."}
{"id": "1251852", "revid": "1573940", "url": "https://it.wikipedia.org/wiki?curid=1251852", "title": "Oratorio del Santissimo Crocifisso (San Romano in Garfagnana)", "text": "L'oratorio o santuario del Santissimo Crocifisso \u00e8 un edificio sacro che si trova in localit\u00e0 Sillicagnana a San Romano in Garfagnana.\nStoria e descrizione.\nNel 1899 il vescovo di Massa concede la benedizione all'oratorio, ormai quasi terminato e destinato ad accogliere l'immagine dipinta su tela del \"Santissimo Crocifisso con la Madonna e i santi Carlo Borromeo e Sebastiano\", portata qui con tutta probabilit\u00e0 da Milano da un membro della famiglia Franchini nel Settecento. Il dipinto, in un primo tempo collocato in un'edicola posta in un terreno di propriet\u00e0 di questa famiglia, era stato subito oggetto di grande venerazione e ad esso si rivolgeva la popolazione in occasione di epidemie e di calamit\u00e0. Il disegno della facciata in pietra dell'edificio, a croce latina e con colonnato d'ingresso, si deve a Nicola Ferrari. All'interno moltissimi \"ex voto\" testimoniano la devozione all'immagine."}
{"id": "1251853", "revid": "767487", "url": "https://it.wikipedia.org/wiki?curid=1251853", "title": "Pikermi", "text": "Pikermi () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.931 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Rafina-Pikermi."}
{"id": "1251856", "revid": "180559", "url": "https://it.wikipedia.org/wiki?curid=1251856", "title": "Omar Abd al-Rahman", "text": "Biografia.\n\u02bfUmar \u02bfAbd al-Ra\u1e25m\u0101n era il leader di \"Al-Jama'a al-Islamiyya\", un movimento militante islamista egiziano considerato una organizzazione terrorista dai governi statunitense ed egiziano. Il gruppo \u00e8 responsabile di molti atti di violenza, tra cui il Massacro di Luxor del 1997 che caus\u00f2 la morte di 58 turisti stranieri e 4 egiziani.\nGi\u00e0 residente a New York City, \u02bfUmar \u02bfAbd al-Ra\u1e25m\u0101n - un musulmano non vedente - e nove altre persone fu portato in giudizio in seguito alle indagini sull'attentato al World Trade Center del 1993: furono condannati per \"cospirazione sediziosa\", un reato che punisce la pianificazione di un crimine.\nIn carcere, \u02bfUmar \u02bfAbd al-Ra\u1e25m\u0101n aveva dichiarato che gli Stati Uniti \"certainly will kill me\" (di sicuro mi uccideranno).\n\u02bfUmar \u02bfAbd al-Ra\u1e25m\u0101n aveva due mogli che hanno partorito 10 figli: Aisha Hassan Gouda (7 figli), e A. Zohdi (3 figli)."}
{"id": "1251861", "revid": "14480", "url": "https://it.wikipedia.org/wiki?curid=1251861", "title": "Candy samples", "text": ""}
{"id": "1251866", "revid": "122884437", "url": "https://it.wikipedia.org/wiki?curid=1251866", "title": "Ritratto di Baldassarre Castiglione", "text": "Il Ritratto di Baldassarre Castiglione \u00e8 un dipinto a olio su tela (82x67 cm) di Raffaello, databile al 1514-1515 ed esposto al Museo del Louvre di Parigi.\nStoria.\nIl ritratto \u00e8 ricordato in una lettera che Pietro Bembo indirizz\u00f2 a Baldassarre Castiglione il 19 aprile 1516; sicuramente tra il Sanzio e il Castiglione esisteva una stima reciproca (testimoniata da un passo del \"Cortegiano\") e forse anche un'amicizia personale. Il Castiglione stesso port\u00f2 il ritratto a Mantova, dove rest\u00f2 fino al 1609. Entr\u00f2 sul mercato d'arte finendo in Olanda, nella collezione del mercante Lucas van Uffelen, poi a Madrid e infine nelle raccolte del cardinale Mazzarino, attraverso le quali giunse in quelle della casa reale francese.\nLa datazione, sicuramente anteriore al 1516, \u00e8 di solito riferita al 1514-1515, quando il Castiglione si trovava a Roma per un'ambasceria al papa. Tra le numerose copie se ne conosce una attribuita a Rubens nel Museo del Prado, eseguita probabilmente a Madrid, e una all'acquerello di Rembrandt, che vi si ispir\u00f2 per un \"Autoritratto\" su incisione.\nNel 1911 il dipinto fu collocato temporaneamente nello spazio precedentemente occupato dalla \"Gioconda\", che era stata rubata.\nAttualmente, 2015, il quadro \u00e8 nuovamente collocato al Louvre, nella Grande Galerie.\nDescrizione e stile.\nSu uno sfondo chiaro e uniforme, attraversato dall'ombra del soggetto, Baldassarre Castiglione \u00e8 ritratto a mezza figura, voltato di tre quarti verso sinistra e col volto ruotato verso lo spettatore. Ricco \u00e8 l'abbigliamento, con una giacca nera sulla camicia bianca, maniche di pelliccia e un vistoso cappello scuro, con tagli alla moda. Il volto \u00e8 ovale, con la barba lunga come andava di moda nei primi decenni del Cinquecento, e con gli occhi azzurri che fissano intensamente il riguardante, instaurando un rapporto psicologico profondo. La sua figura arriva cos\u00ec a incarnare quell'ideale di perfezione estetica e spirituale della cortigianeria espressa nel suo celebre trattato.\nL'alta qualit\u00e0 e la combinazione magistrale di elementi pittorici che contraddistinguono il dipinto, quali l'espressione di affetto sul volto calmo e intelligente di Castiglione, hanno fatto anche pensare che l'umanista abbia in qualche modo partecipato all'esecuzione dell'opera: in realt\u00e0 \u00e8 piuttosto da legare all'eccezionale affinit\u00e0 spirituale e comunanza d'ideali tra il soggetto e il pittore.\nA parte una pulitura della vernice originale e alcuni ritocchi nella barba, l'opera \u00e8 in condizioni molto buone."}
{"id": "1251867", "revid": "287204", "url": "https://it.wikipedia.org/wiki?curid=1251867", "title": "Polydendri", "text": "Polydendri () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 1.438 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Oropos."}
{"id": "1251869", "revid": "1305772", "url": "https://it.wikipedia.org/wiki?curid=1251869", "title": "Gelsa (Croazia)", "text": "Gelsa (in croato Jelsa) \u00e8 un comune della Regione spalatino-dalmata in Croazia, nell'isola di Lesina.\nGeografia fisica.\nIl comune di Gelsa copre una superficie di 121,2\u00a0km\u00b2 dalla costa nord fino alla costa sud di Lesina.\nIl comune di Gelsa si trova a met\u00e0 della costa nord dell'isola di Lesina in una baia che si affaccia sul canale di Lesina. Nella zona sud della citt\u00e0 presenta fitte pinete in prossimit\u00e0 delle colline la circondano. Gelsa \u00e8 l'unico luogo sull'isola con abbondanza di acqua dolce, a seguito della quale si trova la vegetazione pi\u00f9 rigogliosa che altrove. La pianura situata a ovest di Gelsa \u00e8 zona protetta dall'UNESCO.\nLa citt\u00e0 \u00e8 coronata dalle vette pi\u00f9 alte dell'isola: ad ovest il monte San Nicola (\"Sv. Nikola\"), e ad est il monte Colmo (\"Hum\"). A sud \u00e8 circondata dai monti Verch (\"Vrh\"), Samatorzi (\"Samotorac\") e Selva (\"Gozd\"), mentre dalla parte settentrionale \u00e8 protetta dai venti del nord nord dal piccolo monte Borgo (\"Burkovo\").\nLa santa patrona della citt\u00e0 \u00e8 la Madonna Assunta.\nLocalit\u00e0.\nIl comune di Gelsa \u00e8 suddiviso in 12 frazioni (\"naselja\") di seguito elencate. Tra parentesi il nome in lingua italiana.\nPopolazione.\nSecondo il censimento del 2001, il comune di Gelsa conta 3.656 abitanti.\nLa composizione etnica \u00e8 la seguente:"}
{"id": "1251870", "revid": "287204", "url": "https://it.wikipedia.org/wiki?curid=1251870", "title": "Rodopoli", "text": "Rodopoli () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.090 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Dionysos."}
{"id": "1251871", "revid": "1573940", "url": "https://it.wikipedia.org/wiki?curid=1251871", "title": "Scatophaga stercoraria", "text": "La mosca gialla (\"Scatophaga stercoraria\" ) \u00e8 un insetto dell'ordine dei Ditteri.\nDescrizione.\n\u00c8 una muscomorpha che misura 7\u20139\u00a0mm. I maschi adulti hanno un colore giallo-dorato mentre le femmine sono di un colore tendente al grigio-verdastro. Entrambi i sessi sono ricoperti da una fitta peluria sia sul corpo che sulle zampe.\nBiologia.\nIl nome del genere deriva dal greco \"skatos\" (=escremento) e \"phagein\" (=mangiare) mentre l'epiteto specifico viene dal latino \"stercus\", in riferimento all'abitudine delle larve di nutrirsi di escrementi bovini. Gli esemplari adulti sono carnivori e si nutrono di altre specie di insetti.\nDistribuzione.\nEuropa, Asia e America del Nord."}
{"id": "1251876", "revid": "2130303", "url": "https://it.wikipedia.org/wiki?curid=1251876", "title": "Chiesa del Carmine (Sillano)", "text": "La chiesa del Carmine \u00e8 un edificio sacro che si trova a Sillano.\nLa chiesa fu eretta intorno al 1580, ampliando, come richiesto dalla Comunit\u00e0 di Sillano al vescovo di Luni, un precedente oratorio assai venerato, che si trovava in localit\u00e0 \"Al mercato\", cos\u00ec denominata per la fiera di merci e bestiame che vi si svolgeva. Alla fine del XVI secolo l'edificio fu prolungato, e vi furono ricavati la sacrestia e un ospizio. L'edificio attuale conserva pressoch\u00e9 integre le strutture originali: stipiti e architravi in pietra arenaria, pavimento in pietra, travatura a capriata con sagome di animali, altare in gesso."}
{"id": "1251880", "revid": "287204", "url": "https://it.wikipedia.org/wiki?curid=1251880", "title": "Saronida", "text": "Saronida () \u00e8 una ex comunit\u00e0 della Grecia nella periferia dell'Attica (unit\u00e0 periferica dell'Attica Orientale) con 2.102 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Saronikos."}
{"id": "1251883", "revid": "2121138", "url": "https://it.wikipedia.org/wiki?curid=1251883", "title": "Clissa", "text": "Clissa (in croato Klis) \u00e8 un comune di abitanti della Regione spalatino-dalmata in Croazia, situato a circa a nord-est da Spalato sulla strada che conduce a Signo.\nGeografia fisica.\nL'altura principale \u00e8 il monte Capraio (\"Kozjak/Mali Kozjak\"), .\nStoria.\nLa citt\u00e0 si trova su una rupe che domina un valico, a quota 360 metri, che mette in comunicazione l'entroterra dalmata con la costa presso Salona.\nProprio per la sua posizione strategica venne abitata fin dall'antichit\u00e0; gi\u00e0 nel II secolo a.C. venne occupata dalle trib\u00f9 illiriche dei Dalmati, per i quali fu la pi\u00f9 importante cittadella fortificata.\nNel 9 d.C. cadde sotto il dominio romano ad opera di Germanico, fratello dell'imperatore Tiberio; i Romani vi eressero un \"castrum\" sopra i resti della rocca illirica e poi costruirono la strada che da Salona portava verso la Pannonia inferiore; naturalmente la strada superava il valico sotto la vigile sorveglianza della fortezza, che ebbe il nome di \"Clisium\".\nProbabilmente il nome romano deriva dalla parola \"clavis\", nel senso di \"chiave dell'occidente\"; altrettanto pu\u00f2 dirsi per il croato \"Klis\", che deriva dalla voce \"klju\u0107\", che significa chiave.\nLa Dalmazia a nord del Narenta, dopo la caduta dell'Impero romano d'Occidente e la parentesi del regno ostrogoto, a seguito della Guerra gotica (553) promossa dall'imperatore Giustiniano I, entr\u00f2 a far parte dei domini bizantini.\nTra il 614 e il 615 inizi\u00f2 l'orda \u00e0varo-slava, che raggiunse la costa della Dalmazia e distrusse anche la fortezza di Clissa. L'imperatore Eraclio chiese aiuto contro di loro sia ai Serbi bianchi della Lusazia sia agli abitanti della Croazia Bianca, che nell'anno 630, occuparono le terre invase dagli Avari, liberandole; i primi occuparono il territorio dal Cettina fino al lago di Scutari, mentre i Croati il rimanente territorio a nord del Cettina.\nLa fortezza di Clissa, ricostruita dalle popolazioni slave, divenne il centro fortificato della \"\u017eupa\", o distretto dalmata, perch\u00e9 in essa avevano posto la propria residenza i principi croati.\nDal XII secolo Clissa divenne ungherese e nella fortezza trov\u00f2 posto un caposaldo magiaro. Nel 1155 il generale Niceforo Caluffa rioccup\u00f2 la Dalmazia, compresa Clissa.\nNel 1171 la slava Clissa e la latina Spalato cessarono le loro ostilit\u00e0 e firmarono un trattato di pace.\nTornata poi in mano ungherese, nel 1217 il re Andrea II offr\u00ec il castello di Clissa a Domaldo, conte di Cettina, di Sebenico e di Spalato; costui, per\u00f2, lo rifiut\u00f2, per cui venne dato ai Templari di Vrana, su suggerimento di Ponzio della Croce, Gran maestro in Ungheria e Croazia e luogotenente regio per la Dalmazia e la Croazia. I templari vennero per\u00f2 poco dopo scacciati dagli Spalatini.\nNel frattempo, Clissa si un\u00ec alla lega formata dalle libere citt\u00e0 di Tra\u00f9, Spalato e Sebenico contro le comunit\u00e0 dell'interno che, con la protezione dei re d'Ungheria e dei bani di Croazia, molestavano questi abitati.\nNel 1220, i cittadini di Spalato cacciarono dalla citt\u00e0 Domaldo, che ripar\u00f2 a Clissa lasciata libera dai Templari; questi per\u00f2 venne riconsegnato agli Spalatini nel 1226 (per poi morire in prigione a Tra\u00f9) allorch\u00e9 il conte Gregorio o Grgur \u0160ubi\u0107 di Bribir, feudatario della contea ungherese, divenne conte di Spalato.\nIl re magiaro B\u00e9la IV, in fuga di fronte all'avanzata dei mongolo-tartari di Batu Khan, che avevano invaso il suo regno, preceduto l'anno prima dalla moglie e dalle figlie con il piccolo Stefano assieme ai tesori dello Stato e a quelli di famiglia, nel 1242 giunse nella munita fortezza di Clissa, dove si rinchiuse per poi ripartire subito per Spalato e Tra\u00f9.\nNel 1247 Giorgio I \u0160ubi\u0107 di Bribir avoc\u00f2 a s\u00e9 la Contea di Clissa, che pass\u00f2 poi nel 1277 a Giorgio o Jursa Nikoli\u0107 di Bribir, la cui famiglia govern\u00f2 la citt\u00e0 per 50 anni e che gi\u00e0 dal 1293 ricevette il diritto di successione dal re ungherese Andrea III.\nNel 1322 Giorgio II \u0160ubi\u0107 di Bribir, conte di Clissa, accolse suo fratello Mladino II, che dopo esser fuggito da Almissa, incendiata dai Veneziani, era stato sconfitto anche a Bisco dai bani croati guidati dal duca di Slavonia, Ivan Baboni\u0107, che tendevano alla pace con Venezia. L'anno seguente Giorgio II \u0160ubi\u0107 si vide rifiutare il rinnovo della carica di rettore di Spalato, che venne invece assegnata ai Nelipi\u0107 di Tenin; ci\u00f2 caus\u00f2 uno scontro, soprattutto a livello confinario, tra gli Spalatini e le forze dei \u0160ubi\u0107, che vennero rappacificati soltanto nel 1328 dal conte Jurini\u0107, rappresentante di Giorgio II \u0160ubi\u0107, il quale ricompose anche le divergenze con le zuppanie o krajine di Tenin.\nNel 1333, dopo che i conti \u0160ubi\u0107 di Clissa avevano fatto pace con Tra\u00f9, Mladino III, fratello di Mladino II e Giorgio II, firm\u00f2 la pace con Spalato; sua sorella Jelena, nel 1338 spos\u00f2 il bano bosniaco Vladislav Kotromani\u0107, dalla cui unione nacque Stjepan Tvrtko I, futuro re di Bosnia.\nMorto nel 1345 Giorgio II \u0160ubi\u0107, i suoi feudi passarono al fratello Mladino III nel 1347; questi mor\u00ec gi\u00e0 nel 1348 e gli subentr\u00f2 la moglie Jelena, sorella del re serbo Stjepan Du\u0161an, che aveva sposato l'anno prima. Il Du\u0161an sped\u00ec a Clissa un esercito, che venne per\u00f2 sconfitto dal bano Nikola Bani\u0107 alleato con Ivan Nelipi\u0107; fu cos\u00ec che Clissa ritorn\u00f2 nel 1355 sotto la protezione ungherese, dando alla citt\u00e0 30 anni di pace.\nNel 1390, a causa delle pressioni e angherie ungheresi, Clissa dovette fare atto di sottomissione al re di Bosnia Tvrtko I, rappresentante del re di Napoli Ladislao, a sua volta pretendente al trono magiaro.\nNel 1391, dopo la morte di Tvrtko I, la contea di Clissa pass\u00f2 al duca bosniaco Hervoje Vukci\u0107 Hrvatini\u0107 che, per conto dei Napoletani, era venuto in possesso della Dalmazia posta a sud di Sebenico.\nIl bano Nikola Gorjanski, fedele a Sigismondo d\u2019Ungheria, nel 1394 rioccup\u00f2 Clissa per un breve periodo; gi\u00e0 nel 1401 l'Hervoje ritorn\u00f2 in possesso del feudo di Clissa, il quale lo consegn\u00f2 a Ivan II Nepi\u0107; questi mantenne la Contea di Clissa anche dopo il 1409, quando Venezia acquist\u00f2 da Ladislao I di Napoli per ducati d'oro Zara, Pago, Aurana e Novegradi e occup\u00f2 tutto il territorio fra il Cherca e lo Zermagna, escluse le contee di Ostrovizza e Scardona, acquistate poi dal voivoda di Bosnia, Sandangl, per 5000 ducati d'oro nel 1411; Sigismondo d\u2019Ungheria cerc\u00f2 la riconquista delle terre dalmate, ma senza successo.\nNel 1420 la vicina Spalato accett\u00f2 il dominio veneziano, come pure Tra\u00f9, che cadde dopo 16 giorni d'assedio.\nNel 1422 il senato veneziano sped\u00ec Giovanni Zorzi dal nuovo re di Bosnia, Tvrtko II (che due anni prima, dopo la morte di Ostoja Kristi\u0107, aveva riunito la Bosnia alla Rascia), per promettergli amicizia e accordarsi con lui per un comune atteggiamento da tenersi nei confronti di Ivan II Nepi\u0107, che molestava e derubava i sudditi di entrambi.\nCon la pace di Praga tra Veneziani e Ungheresi del 29 luglio 1437 ed il versamento da parte dei Veneziani di ducati d'oro al re Sigismondo in cambio dei suoi diritti sulla Dalmazia, le fortezze di Novegradi, le contee di Ostrovizza, Scardona e Aurana, le citt\u00e0 di Nona, Zara, Sebenico, Tra\u00f9, Spalato e Almissa con i territori annessi, con il litorale e i Castelli e tutte le isole, escluse alcune vicine a Ragusa, finirono nelle mani della Serenissima.\nIl resto della Dalmazia, tra lo Zermagna e il Cettina and\u00f2 all'Ungheria, compresa Clissa, che and\u00f2 a Matko Talovac, bano di Slavonia, subentrato a Ivan Frankopan, genero di Nepi\u0107, che l'aveva ereditata a sua volta alla morte di quest'ultimo nel 1434.\nNel 1499 vi fu il primo, ma inutile, attacco turco alla fortezza; ne segu\u00ec un altro nel 1524, vanificato dal conte Petar Kru\u017ei\u0107; nei successivi 10 anni Clissa fu attaccata altre 37 volte; nel 1534 le truppe ottomane la circondarono, ma dovettero ritirarsi a seguito dell'intervento del contingente veneto distaccato a difesa di Spalato.\nNel 1536 i Turchi ritornarono all'attacco e bloccarono la sorgente d'acqua alla base della fortezza, che venne poi distrutta in gran parte dall'artiglieria ottomana piazzata nel forte dell'attigua Salona.\nNel marzo 1537 il Kru\u017ei\u0107 arriv\u00f2 da Segna con gli Uscocchi e con contingenti di mercenari italiani mandati dal papa Paolo III e mercenari tedeschi inviati dal re Ferdinando d'Austria che, confrontatisi con le truppe turche, disertarono poi in campo di battaglia. Il Kru\u017ei\u0107 rimase solo con i suoi pochi Uscocchi e venne infine decapitato.\nCon la pace firmata nel 1542, Clissa rimase agli Ottomani, che eressero nella fortezza una moschea ed un minareto.\nNel 1644, dopo lo scoppio della quinta guerra contro i turchi, circa armati veneziani, sotto il comando del generale Leonardo Foscolo, riuscirono ad espugnare Clissa.\nLa pace di Candia restitu\u00ec definitivamente Clissa alla repubblica veneta, che ne rinnov\u00f2 la fortezza completamente.\nNormalizzatesi le relazioni veneto-turche, la fortezza perse progressivamente la sua importanza e fino al 1797 segu\u00ec le vicende della Repubblica di Venezia.\nCaduta la Serenissima, con la pace di Presburgo segu\u00ec il destino degli ex possedimenti veneziani, entrando per un breve periodo nel Regno d'Italia napoleonico.\nCon il trattato di Sch\u00f6nbrunn del 1809 entr\u00f2 a far parte delle Province Illiriche, per passare poi in mano austriaca con il Congresso di Vienna nel 1815 nel Regno di Dalmazia.\nDopo la prima guerra mondiale entr\u00f2 a far parte del neo costituito Regno dei Serbi, Croati e Sloveni.\nDal 1941 al 1945 fece parte dello Stato Indipendente di Croazia.\nDopo la seconda guerra mondiale fece parte della Repubblica Socialista Federale di Jugoslavia; dal 1991 fa parte della Croazia.\nMonumenti e luoghi d'interesse.\nA da Clissa si trova l'omonima fortezza.\nGeografia antropica.\nLocalit\u00e0.\nIl comune di Clissa \u00e8 suddiviso in 9 frazioni (\"naselja\"). Tra parentesi il toponimo in italiano."}
{"id": "1251884", "revid": "80339", "url": "https://it.wikipedia.org/wiki?curid=1251884", "title": "Nizhnij Novgorod", "text": ""}
{"id": "1251888", "revid": "712828", "url": "https://it.wikipedia.org/wiki?curid=1251888", "title": "Signor Tumnus", "text": ""}
{"id": "1251889", "revid": "767487", "url": "https://it.wikipedia.org/wiki?curid=1251889", "title": "Identikit (film)", "text": "Identikit \u00e8 un film diretto nel 1974 da Giuseppe Patroni Griffi.\nTrama.\nUna matura donna tedesca compie un viaggio a Roma nel tentativo di liberarsi dalla depressione da cui \u00e8 affetta. Alla ricerca di un \"ultimo amante\", frequenta diversi uomini e finisce per essere assassinata da uno psicopatico, a cui lei stessa fornisce il pugnale e che istruisce su come colpirla, nel parco di Villa Borghese.\nIl film.\nProiettato in anteprima a Montecarlo nel maggio 1974, il film seppe tenere testa alla concomitante apertura del Festival di Cannes che si svolgeva a pochi chilometri grazie ad un evento mondano i cui padrini furono i principi Ranieri e Grace di Monaco, ma una volta nelle sale venne stroncato dalla critica e poco visto dal pubblico.\nDa segnalare un'apparizione dell'artista pop Andy Warhol nel ruolo di un nobile inglese."}
{"id": "1251891", "revid": "80339", "url": "https://it.wikipedia.org/wiki?curid=1251891", "title": "Yemva", "text": ""}
{"id": "1251892", "revid": "62221", "url": "https://it.wikipedia.org/wiki?curid=1251892", "title": "Il Leone, la Strega e l'Armadio", "text": ""}
{"id": "1251895", "revid": "92723", "url": "https://it.wikipedia.org/wiki?curid=1251895", "title": "San Pietro di Sorres", "text": ""}
{"id": "1251897", "revid": "110157", "url": "https://it.wikipedia.org/wiki?curid=1251897", "title": "Naarn im Machlande", "text": "Naarn im Machlande \u00e8 un comune austriaco di 3 692 abitanti nel distretto di Perg, in Alta Austria; ha lo status di comune mercato (\"Marktgemeinde\"). Il 1\u00ba gennaio 1938 ha inglobato i comuni soppressi di Au, Baumgarten e Ruprechtshofen."}
{"id": "1251898", "revid": "1573940", "url": "https://it.wikipedia.org/wiki?curid=1251898", "title": "Chiesa dei Santi Quirico e Giulitta (Vergemoli)", "text": "La chiesa dei Santi Quirico e Giulitta \u00e8 un edificio sacro che si trova a Vergemoli.\nStoria e descrizione.\nGi\u00e0 ricordata in documenti del X secolo, \u00e8 fra le pi\u00f9 antiche delle chiese soggette alla pieve di Gallicano. L'originaria struttura romanica ha subito nel tempo modifiche e rifacimenti. Abbastanza contenuto \u00e8 l'intervento di fine Quattrocento, conseguente a una visita pastorale del vescovo che ne aveva sottolineato il cattivo stato di conservazione; sostanziale quello del 1638, che porta a un radicale rinnovamento.\nDel primo resta traccia evidente nei due portali, al secondo si deve, fra l'altro, il rinnovamento decorativo dell'interno, a tre navate con colonne con capitelli ionici. Fra le opere, il pulpito, proveniente dalla chiesa del Suffragio di Castelnuovo Garfagnana, e la statua lignea della \"Madonna col Bambino\", che reca la data 1514."}
{"id": "1251900", "revid": "712828", "url": "https://it.wikipedia.org/wiki?curid=1251900", "title": "Maugrim", "text": ""}
{"id": "1251902", "revid": "110157", "url": "https://it.wikipedia.org/wiki?curid=1251902", "title": "Pabneukirchen", "text": "Pabneukirchen \u00e8 un comune austriaco di 1 718 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251905", "revid": "110157", "url": "https://it.wikipedia.org/wiki?curid=1251905", "title": "Perg", "text": "Perg \u00e8 un comune austriaco di 8837 abitanti nel distretto di Perg, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\")."}
{"id": "1251906", "revid": "765341", "url": "https://it.wikipedia.org/wiki?curid=1251906", "title": "Santuario della Madonna del Perpetuo Soccorso", "text": "Il santuario della Madonna del Perpetuo Soccorso o del Monte \u00e8 un edificio sacro che si trova in localit\u00e0 Corfino a Villa Collemandina.\nLa costruzione della chiesa risale al 1635. All'interno sono conservati un altare in pietra serena del XVII secolo e una pittura su tavola raffigurante la \"Madonna col Bambino\", opera di Pietro da Talada, databile al 1475-1490 circa."}
{"id": "1251908", "revid": "232", "url": "https://it.wikipedia.org/wiki?curid=1251908", "title": "Caroiba del Subiente", "text": ""}
{"id": "1251911", "revid": "767487", "url": "https://it.wikipedia.org/wiki?curid=1251911", "title": "Rechberg", "text": "Rechberg \u00e8 un comune austriaco di 963 abitanti nel distretto di Perg, in Alta Austria."}
{"id": "1251912", "revid": "1305772", "url": "https://it.wikipedia.org/wiki?curid=1251912", "title": "Fair Warning (Van Halen)", "text": "Fair Warning \u00e8 il quarto album in studio del gruppo musicale statunitense Van Halen, pubblicato il 29 aprile 1981 dalla Warner Bros. Records.\nL'album raggiunse il 5\u00ba posto della Billboard 200, e ha venduto oltre due milioni di copie negli Stati Uniti.\nLa copertina dell'album \u00e8 tratta dal dipinto \"The Maze\" dell'artista canadese William Kurelek che raffigura la sua giovinezza tormentata."}
{"id": "1251913", "revid": "169529", "url": "https://it.wikipedia.org/wiki?curid=1251913", "title": "Ingresso dei crociati a Costantinopoli", "text": "Ingresso dei crociati a Costantinopoli \u00e8 un dipinto ad olio su tela eseguito da Eug\u00e8ne Delacroix nel 1840: misura cm 410 x 498. \nSi trova a Parigi, nel Mus\u00e9e du Louvre."}
{"id": "1251916", "revid": "110157", "url": "https://it.wikipedia.org/wiki?curid=1251916", "title": "Ried in der Riedmark", "text": "Ried in der Riedmark \u00e8 un comune austriaco di 4 095 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251918", "revid": "110157", "url": "https://it.wikipedia.org/wiki?curid=1251918", "title": "I matrimoni in ballo", "text": "I matrimoni in ballo \u00e8 una farsa per musica in un atto del compositore Domenico Cimarosa su libretto di Pasquale Mililotti.\nLa farsa fu rappresentata la prima volta al Teatro Nuovo di Napoli nel carnevale del 1776 e fu successivamente ripresa con il titolo \"La baronessa stramba\" nello stesso palcoscenico dieci anni dopo.\nRappresentazione in tempi moderni.\nL'unica rappresentazione (e registrazione) in tempi moderni si \u00e8 tenuta a Napoli il 30 settembre 1958 con l'esecuzione dell\"'Orchestra dell'associazione Alessandro Scarlatti\" sotto la direzione di Franco Caracciolo. In questa occasione \u00e8 stata rappresentata con il titolo \"La baronessa stramba\"."}
{"id": "1251922", "revid": "767487", "url": "https://it.wikipedia.org/wiki?curid=1251922", "title": "Saxen", "text": "Saxen \u00e8 un comune austriaco di 1 815 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251924", "revid": "110157", "url": "https://it.wikipedia.org/wiki?curid=1251924", "title": "Schwertberg", "text": "Schwertberg \u00e8 un comune austriaco di 5 305 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251925", "revid": "110157", "url": "https://it.wikipedia.org/wiki?curid=1251925", "title": "Sankt Georgen am Walde", "text": "Sankt Georgen am Walde \u00e8 un comune austriaco di 2 047 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251926", "revid": "120136433", "url": "https://it.wikipedia.org/wiki?curid=1251926", "title": "Sankt Georgen an der Gusen", "text": "Sankt Georgen an der Gusen \u00e8 un comune austriaco di 3.916 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251928", "revid": "628767", "url": "https://it.wikipedia.org/wiki?curid=1251928", "title": "Isotretinoina", "text": "L'isotretinoina, uno stereoisomero (forma cis) dell'acido retinoico, \u00e8 un farmaco utilizzato principalmente per il trattamento dell'acne cistica, per via topica nelle forme lievi-moderate, per via orale nelle forme pi\u00f9 gravi.\nLa molecola \u00e8 un retinoide, cio\u00e8 un derivato della vitamina A, che si trova gi\u00e0 naturalmente in piccole quantit\u00e0 nel corpo.\nLa molecola pu\u00f2 anche essere utilizzata come chemioterapico per i tumori pancreatici ed il neuroblastoma cerebrale. Trova anche indicazione nel trattamento dell'ittiosi Arlecchino, una rara malattia della pelle solitamente letale, e dell'ittiosi lamellare.\nIn Italia il farmaco \u00e8 venduto dalla societ\u00e0 farmaceutica La Roche con il nome commerciale di \"Roaccutan\", dalla societ\u00e0 Fidia Farmaceutici con il nome di \"Aisoskin\", dalla societ\u00e0 Difa Cooper con il marchio di Isotretinoina Difa Cooper, e dalla societ\u00e0 Pierre Fabre con il marchio di \"Isoriac\". \u00c8 inoltre commercializzato da numerose altre societ\u00e0 farmaceutiche come medicinale equivalente, generalmente nella forma di capsula molle contenente 10 oppure 20\u00a0mg di principio attivo.\nFarmacodinamica.\nL'esatto meccanismo di azione di questo farmaco \u00e8 tuttora sconosciuto. Isotretinoina sembra in grado di inibire l'attivit\u00e0 delle ghiandole sebacee e perci\u00f2 di ridurre la produzione di sebo, con conseguente inaridimento delle stesse. La riduzione delle dimensioni delle ghiandole operata dal farmaco \u00e8 stata dimostrata istologicamente. Isotretinoina inoltre stabilizza la cheratinizzazione e previene la formazione dei punti neri, con un accertato effetto antinfiammatorio a livello del derma. Si ritiene che il composto, come gli altri retinoidi, agisca sulla trascrizione del DNA.Verosimilmente l'inibizione della proliferazione delle cellule che producono il sebo ed il ripristino del normale processo di differenziazione cellulare, sono i meccanismi principali che ne permettono un'efficace azione nei confronti dell'acne\nFarmacocinetica.\nDopo somministrazione per via orale isotretinoina viene assorbita in modo variabile attraverso il tratto gastrointestinale. La biodisponibilit\u00e0 assoluta nell'essere umano non \u00e8 stata determinata, ma studi sperimentali condotti su cani suggeriscono che sia piuttosto bassa e variabile da individuo ad individuo. Se il composto viene assunto con il cibo la biodisponibilit\u00e0 raddoppia rispetto a quanto avviene a digiuno.\nNell'organismo isotretinoina si lega ampiamente alle proteine plasmatiche, principalmente all'albumina (circa il 99,9 %). Le concentrazioni di isotretinoina a livello del tessuto cutaneo sono solo la met\u00e0 di quelle raggiunte nel siero. Nel plasma sono stati identificati tre metaboliti principali: 4-ossi-isotretinoina, tretinoina (acido all-trans retinoico) e 4-ossi-tretinoina. Tutti questi metaboliti sono stati identificati come biologicamente attivi in diversi studi eseguiti in vitro.\nStudi metabolici in vitro hanno messo in evidenza che sono diversi gli enzimi CYP coinvolti nella biotrasformazione di isotretinoina in 4-ossi-isotretinoina e tretinoina. Non sembra tuttavia che alcuna isoforma CYP abbia un ruolo predominante. N\u00e9 il farmaco n\u00e9 i suoi metaboliti influenzano in modo significativo l'attivit\u00e0 CYP.\nDopo somministrazione orale isotretinoina viene eliminata sia per via renale che attraverso le feci, in quote all'incirca uguali.\nL'emivita di eliminazione terminale del farmaco immodificato in soggetti con acne \u00e8 in media di 19 ore. L'emivita di eliminazione terminale della 4-ossi-isotretinoina \u00e8 invece pi\u00f9 prolungata, raggiungendo in media le 29 ore.\nUsi clinici.\nL'Agenzia Italiana del Farmaco (AIFA) ha autorizzato isotreonina solo per il trattamento di forme gravi di acne (ad esempio l'acne nodulare o conglobata, cos\u00ec come quelle forme di acne con evidente rischio di cicatrici permanenti) che non abbiano risposto a cicli adeguati di terapia standard effettuati con sostanze antibatteriche per via sistemica e topica. Il farmaco viene comunemente utilizzato anche per il trattamento dell'acne volgare.\nEffetti collaterali e indesiderati.\nNel corso di trattamento con isotretinoina si possono sviluppare numerosi effetti avversi, alcuni dei quali sono correlati alla dose utilizzata. Alcuni degli effetti indesiderati (ma non tutti) sono reversibili dopo la riduzione del dosaggio o la sospensione del trattamento. Molti di questi sono quelli tipici da eccesso di vitamina A (ipervitaminosi A).\nIn relazione ai disturbi depressivi va peraltro rilevato che, al pi\u00f9, \u00e8 stata osservata una correlazione statistica fra l'assunzione del farmaco ed il disturbo.\nNon sussiste tuttora alcuna prova evidente che indichi un rapporto di causalit\u00e0 fra l'assunzione di Isotretinoina ed il disturbo depressivo. La correlazione statistica pu\u00f2 semplicemente spiegarsi con la frequenza di disturbi depressivi fra i soggetti affetti da acne, affezione con notevoli correlati psicosomatici.\nIl medico per motivi prudenziali, nel corso del trattamento, richieder\u00e0 un controllo periodico dei valori ematici relativamente agli enzimi epatici ed ai lipidi.\nIn caso di applicazione topica della isotretinoina si deve evitare il contatto con gli occhi e le mucose. Il farmaco non deve essere applicato in presenza di cute lesa o di eczemi ed \u00e8 bene evitare l'esposizione solare, per non rischiare di provocare macchie sulla cute. In caso di esposizione solare non evitabile \u00e8 consigliato l'utilizzo di un prodotto con fattore di protezione solare 15 SPF.\nPer evitare la formazione di cicatrici ipertrofiche o iper-ipopigmentazione post infiammatoria, \u00e8 necessario evitare di sottoporsi a trattamenti di dermoabrasione chimica per un periodo non inferiore ai 6 mesi dopo il termine del trattamento con isotretinoina.\nPISS (post isotretinoin sexual syndrome).\nLa PISS \u00e8 una sindrome che pu\u00f2 comparire durante l'assunzione di isotretinoina o alla sua dismissione, caratterizzata da profondi sintomi di disfunzione sessuale e psicologici che influiscono notevolmente sulla qualit\u00e0 di vita del soggetto e possono durare a tempo indefinito dopo la sospensione del farmaco. I principali sintomi consistono in: \nL'eziologia della sindrome e l'incidenza sono sconosciuti, cos\u00ec come non sono noti trattamenti. Nella sindrome potrebbero essere implicati anche meccanismi di alterazione epigenetica.\nNon \u00e8 stato attualmente individuato un fattore diagnostico (test di laboratorio) in grado di confermare la presenza della patologia: i classici parametri ormonali ematici comunemente associati alla comparsa di disfunzioni sessuali (abbassamento testosterone, innalzamento prolattina) risultano nella norma.\nAltri effetti collaterali potenzialmente persistenti.\nTali disordini sono stati evidenziati in fase post marketing, in particolare in pazienti che hanno fatto uso cronico della sostanza per il trattamento dell'acne. Tale sindrome, pur descritta ed evidenziata in diversi studi, non \u00e8 ancora formalmente riconosciuta dalla maggior parte delle autorit\u00e0 della farmacovigilanza (AIFA) perci\u00f2 non \u00e8 riportata nei foglietti illustrativi, nelle linee guida e non sono stati diramati bollettini volti ad informare specialisti e medici di famiglia di tale eventualit\u00e0. Ci\u00f2 contribuisce a generare erronee diagnosi di disfunzioni sessuali con causa psicologica, che vengono perci\u00f2 affrontate in maniera inadeguata, e alla mancata segnalazione alle autorit\u00e0 di farmacovigilanza dei casi con grave sottostima del fenomeno.\nControindicazioni.\nIsotretinoina \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. \u00c8 controindicata nelle donne in stato di gravidanza o che allattano al seno inoltre \u00e8 bene evitarne l'impiego anche nelle donne in et\u00e0 fertile, salvo non si sia attuata una adeguata contraccezione.\nI pazienti con insufficienza epatica, valori estremamente elevati di lipidi plasmatici, ipervitaminosi A, ed in terapia concomitante con tetracicline non devono assumere il farmaco.\nGravidanza e allattamento.\nLa somministrazione di isotretinoina \u00e8 controindicata in donne in stato di gravidanza. Per questo motivo durante la terapia con isotretinoina si devono associare valide misure contraccettive. I preparati contraccettivi composti unicamente da progestinici (pillola progestinica o minipillola) possono non avere efficacia contraccettiva comparabile alle formulazioni contenenti estrogeno/progestinico (pillola combinata). \u00c8 pertanto pi\u00f9 opportuno assumere la pillola combinata, al fine di evitare gravidanze indesiderate, dato l'elevato rischio teratogeno associato alla terapia con isotretinoina.\nSe si verifica una gravidanza durante la terapia con isotretinoina o nel mese successivo, la paziente deve interrompere immediatamente la terapia e sentire il parere di un medico. In queste condizioni vi \u00e8 infatti un alto rischio di gravissime e serie malformazioni fetali.\nLa Food and Drug Administration ha inserito l'isotretinoina in classe X per l'impiego in gravidanza. Tale classe comprende i farmaci i cui studi hanno evidenziato lo sviluppo di anomalie fetali sia nell'animale che nell'uomo e i farmaci che, in base all'esperienza sull'uomo, aumentano il rischio di anomalie fetali. I farmaci appartenenti alla classe X sono controindicati in donne che sono o che potrebbero essere in gravidanza, poich\u00e9 i rischi derivanti dall'uso del farmaco sono maggiori dei possibili benefici.\nTra le malformazioni fetali conseguenti all'azione del farmaco si segnalano anomalie del sistema nervoso centrale (ad esempio idrocefalo, malformazioni del cervelletto, microcefalia), dismorfismo cranico-facciale, palatoschisi, anormalit\u00e0 dell'orecchio esterno (assenza dello stesso oppure canali uditivi esterni piccoli o mancanti), microftalmia, malformazioni cardiovascolari (ad esempio tetralogia di Fallot, trasposizione dei grossi vasi, difetti del setto), anormalit\u00e0 del timo e delle paratiroidi. Si riscontra anche un'aumentata incidenza di aborti spontanei.\nNon \u00e8 noto se l'isotretinoina sia escreta nel latte materno, ma essendo un farmaco altamente lipofilo \u00e8 ipotizzabile il suo passaggio. Per questo motivo la somministrazione di isotretinoina in donne che allattano al seno non \u00e8 consigliata.\nAvvertenze.\nLinee guida alla prescrizione.\nLa somministrazione di isotretinoina per via orale in pazienti in et\u00e0 fertile deve essere effettuata solo in caso di acne nodulocistica grave, refrattaria a terapie tradizionali.\nLa prima prescrizione del farmaco deve essere effettuata da un medico dermatologo, mentre le successive anche dal medico di medicina generale (MMG).\nL'isotretinoina pu\u00f2 essere prescritta solo con ricetta non ripetibile e rinnovabile volta per volta (RNR); inoltre la sua validit\u00e0 \u00e8 limitata a 7 giorni dalla data di emissione. Il medico di medicina generale o il dermatologo sono tenuti a compilare il \u201cmodulo per la prescrizione dell'isotretinoina ad uso sistemico\u201d. Tale modulo \u00e8 ripartito in due sezioni, una a cura del medico prescrivente la terapia (dermatologo), mentre l'altra \u00e8 dedicata al medico di medicina generale qualora il dermatologo non segua interamente l'iter diagnostico del paziente.\nIl dermatologo o il medico che prescrivono l'isotretinoina devono:\nLa paziente a cui \u00e8 stata prescritta isotretinoina deve:\nSospensione trattamento.\nSospendere la terapia orale con isotretinoina in caso di insufficienza epatica o renale, di infiammazione intestinale e di sintomi di opacit\u00e0 corneale.\nDepressione.\nL'utilizzo di isotretinoina pu\u00f2 provocare l'insorgenza di stati depressivi o manie suicidarie (rare), pertanto la totalit\u00e0 dei pazienti deve essere strettamente monitorata. Qualora il paziente dovesse presentare sintomi specifici (psicosi, stati di irritabilit\u00e0, alterazione dell'umore) deve recarsi dal medico curante ed interrompere la terapia con isotretinoina.\nPazienti diabetici.\nLa terapia con isotretinoina pu\u00f2 provocare un innalzamento dei livelli di glicemia a digiuno e favorire l'insorgenza di nuovi casi di diabete. Monitorare la glicemia nei pazienti diabetici trattati con isotretinoina per via sistemica.\nFunzionalit\u00e0 epatica.\nMonitorare la funzionalit\u00e0 epatica e la composizione lipidica del plasma prima di iniziare il trattamento con isotretinoina quindi un mese dopo l'inizio della terapia e in seguito ad intervalli di tre mesi.\nCollegamenti esterni.\nTool online per il calcolo del dosaggio cumulativo di Isotretinoina"}
{"id": "1251929", "revid": "110157", "url": "https://it.wikipedia.org/wiki?curid=1251929", "title": "Sankt Nikola an der Donau", "text": "Sankt Nikola an der Donau \u00e8 un comune austriaco di 816 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251930", "revid": "712828", "url": "https://it.wikipedia.org/wiki?curid=1251930", "title": "Signore e Signora Castoro", "text": ""}
{"id": "1251931", "revid": "2091899", "url": "https://it.wikipedia.org/wiki?curid=1251931", "title": "Hans von Beseler", "text": "Figlio del giurista e politico Georg Beseler, entr\u00f2 nell'esercito prussiano nel 1868, combatt\u00e9 nella guerra franco-prussiana del 1870-71. Successivamente entr\u00f2 all'accademia militare di Berlino.\nDal 1893 fu capo dipartimento al ministero della guerra per poi entrare nel 1899 nello Stato maggiore. Il 27 gennaio 1904, dopo essere stato per lungo tempo il successore designato di von Schlieffens, fu promosso tenente generale, e comandante della 6\u00aa Divisione. In quello stesso anno fu nobilitato dall'imperatore Guglielmo II.\nAl collocamento a riposo, avvenuto nel 1910, si avvicin\u00f2 al partito conservatore e due anni dopo fu eletto alla \"Preu\u00dfisches Herrenhaus\" (prima camera del parlamento prussiano).\nAllo scoppio della Prima guerra mondiale fu richiamato nel servizio attivo e nominato comandante del III Corpo d'armata della riserva nella 1\u00aa Armata comandata da Alexander von Kluck.\nL'esercito tedesco prese Bruxelles il 20 agosto 1914, e prosegu\u00ec verso la Francia lasciandosi dietro il III Corpo d'armata di von Beseler, che ricevette il 9 settembre l'ordine di impadronirsi della citt\u00e0 di Anversa. L'assedio di Anversa ebbe termine il 10 ottobre, quando la citt\u00e0 si arrese. Von Beseler insegu\u00ec i resti dell'esercito belga e fu fermato nella battaglia dell'Yser.\nNella primavera del 1915 fu inviato sul fronte orientale con la 8\u00aa Armata di von Gallwitz. In agosto fu nominato governatore militare della regione della Vistola nella Polonia occupata.\nDopo la creazione del regno di Polonia (5 novembre 1916),\nvon Beseler rimase e continu\u00f2 a rivestire un ruolo d'autorit\u00e0 come governatore generale del Regno, (a fianco del governatore generale austriaco Karl Kuk, che risiedeva a Lublino) e come comandante della cosiddetta \"Polnische Wehrmacht\".\nDopo la dichiarazione d'indipendenza del Paese, l'11 novembre 1918, e il disarmo delle truppe tedesche di Varsavia, fugg\u00ec travestito in Germania.\nAmareggiato e disilluso, attaccato in patria da conservatori e nazionalisti che lo accusavano di aver tenuto un atteggiamento troppo liberale nei confronti dei polacchi, e disprezzato in Polonia perch\u00e9 ritenuto troppo prussiano, mor\u00ec nel 1921 a Neu-Babelsberg vicino a Potsdam."}
{"id": "1251932", "revid": "56620", "url": "https://it.wikipedia.org/wiki?curid=1251932", "title": "Hans Hartwig von Beseler", "text": ""}
{"id": "1251935", "revid": "110157", "url": "https://it.wikipedia.org/wiki?curid=1251935", "title": "Sankt Thomas am Blasenstein", "text": "Sankt Thomas am Blasenstein \u00e8 un comune austriaco di 917 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251936", "revid": "5456", "url": "https://it.wikipedia.org/wiki?curid=1251936", "title": "Western Carolina League", "text": ""}
{"id": "1251939", "revid": "1985558", "url": "https://it.wikipedia.org/wiki?curid=1251939", "title": "Canali (Croazia)", "text": "Canali (in croato: Konavle, in serbocroato \"Konavli\" o \"Konavlje\", in italiano anche \"Val di Canali\") \u00e8 un comune della Croazia di 8.571 abitanti nella regione raguseo-narentana, nonch\u00e9 quello pi\u00f9 meridionale della Croazia.\nLocalit\u00e0.\nIl comune di Canali \u00e8 suddiviso in 32 insediamenti o frazioni (\"naselja\") di seguito elencate. Tra parentesi il nome in lingua italiana.\nLa sede comunale \u00e8 posta nella localit\u00e0 di Ragusa Vecchia (\"Cavtat\")."}
{"id": "1251941", "revid": "161273", "url": "https://it.wikipedia.org/wiki?curid=1251941", "title": "NGC 7552", "text": "NGC 7552 \u00e8 una galassia nella costellazione australe della Gru.\nSi individua circa 2 gradi a NE della stella doppia ; \u00e8 una spirale barrata ben visibile con un telescopio riflettore da 200mm d'apertura, nel quale si rivela soprattutto la barra centrale, la parte pi\u00f9 appariscente della galassia. Due bracci a spirale si avvolgono a nord e a sud: il secondo \u00e8 quello pi\u00f9 luminoso e si evidenzia in parte pure in telescopi da 200mm. Dista dalla Via Lattea 46 milioni di anni-luce."}
{"id": "1251943", "revid": "110157", "url": "https://it.wikipedia.org/wiki?curid=1251943", "title": "Waldhausen im Strudengau", "text": "Waldhausen im Strudengau \u00e8 un comune austriaco di 2 903 abitanti nel distretto di Perg, in Alta Austria; ha lo status di comune mercato (\"Marktgemeinde\")."}
{"id": "1251944", "revid": "1324679", "url": "https://it.wikipedia.org/wiki?curid=1251944", "title": "Thomas Young", "text": "Biografia.\nYoung proveniva da una famiglia quacchera del Somerset (Inghilterra), dove nacque nel 1773, primogenito di 10 fratelli.\nA quattordici anni impar\u00f2 il greco ed il latino, con nozioni anche di francese, italiano, ebraico, caldeo, siriaco, samaritano, arabo, persiano, turco ed amarico.\nNel 1792 inizi\u00f2 gli studi di medicina a Londra. Nel 1794, si trasfer\u00ec ad Edimburgo, quindi un anno dopo and\u00f2 a Gottinga, dove si laure\u00f2 in fisica nel 1796. Nel 1797 entr\u00f2 a far parte dell'Emmanuel College di Cambridge. In questo stesso anno, Young eredit\u00f2 i beni di Richard Brocklesby, un suo prozio, conseguendo cos\u00ec l'indipendenza economica. Nel 1799 inizi\u00f2 a lavorare come medico nello studio al n. 48 di Welbeck Street a Londra (oggi contrassegnato da una targa). Young pubblic\u00f2 molti dei suoi saggi in modo anonimo per salvaguardare la sua reputazione di medico.\nNel 1801 venne nominato docente di filosofia naturale presso la Royal Institution, dove tenne 91 lezioni. Nel 1802, entr\u00f2 a far parte del Consiglio della Royal Society, di cui era membro sin dal 1794. Nel 1803 rassegn\u00f2 le dimissioni da professore ritenendo che i relativi obblighi potessero interferire con la sua professione di medico. Le lezioni tenute presso la Royal Insitution vennero pubblicate nel 1807 con il titolo di \"Course of Lectures on Natural Philosophy\" ed in esse si possono leggere un certo numero di anticipazioni delle successive teorie formulate da Young.\nNel 1811 Young inizi\u00f2 ad esercitare come medico presso il St. George's Hospital e tre anni dopo partecip\u00f2 ai lavori di una commissione incaricata di studiare i pericoli derivanti dall'uso generalizzato del gas per illuminazione a Londra. Nel 1816 fu segretario di una commissione incaricata di accertare l'unit\u00e0 di lunghezza basata sulla regolare oscillazione di un pendolo, nel 1818 divenne segretario del Consiglio preposto alla soluzione del problema della longitudine e fu anche Sovrintendente presso il Reale Annuario Nautico.\nPochi anni prima della sua morte, Young si interess\u00f2 della problematica collegata all'assicurazione sulla vita. Nel 1827 divenne uno degli otto membri stranieri dell'Accademia delle scienze francese e il 7 giugno dello stesso anno fu nominato Socio dell'Accademia delle Scienze di Torino.\nThomas Young mor\u00ec a Londra il 10 maggio 1829 e fu sepolto presso il cimitero di St. Giles Church a Farnborough nel Kent.\nStudiosi e scienziati successivi hanno elogiato, nel complesso, l'opera di Young nonostante essi l'abbiano conosciuto solo attraverso i risultati da lui ottenuti nei loro rispettivi campi. Un suo contemporaneo, Sir John Herschel lo defin\u00ec \"un genio veramente originale\". Albert Einstein lo elogi\u00f2 nella Introduzione all'edizione del 1931 della \"Ottica\" di Newton. Fra gli altri ammiratori ricordiamo il fisico Lord Rayleigh e il premio Nobel Philip Anderson.\nUno dei diretti discendenti di Thomas Young \u00e8 stato John Z. Young (1907\u20131997), zoologo e neurofisiologo inglese.\nRicerca.\nFisica.\nInterferenza ottica.\nIn fisica Thomas Young \u00e8 meglio conosciuto per i suoi lavori in ottica, come autore di una ricerca che stabilisce il dualismo onda-particella, e soprattutto come scopritore dell'interferenza nella luce. Nell'esperimento della interferenza da doppia fenditura del 1801 viene fatto passare un fascio di luce attraverso due fessure parallele praticate su uno schermo opaco, in modo da ottenere uno schema di bande chiare e scure su una superficie bianca posta dietro lo schermo. Ci\u00f2 convinse Young della natura ondulatoria della luce. (Tony Rothman in \"Everything's Relative and Other Fables from Science and Technology\" sostiene che non vi \u00e8 certezza che Young realmente abbia condotto questo esperimento).\nTeoria dell'elasticit\u00e0.\nCon la lettera formula_1 si indica il modulo di Young o modulo di elasticit\u00e0 longitudinale, che pone in correlazione la sollecitazione (di qualsiasi tipo) su un corpo con la relativa sua deformazione (allungamento rispetto alla lunghezza iniziale), tale relazione di proporzionalit\u00e0 viene espressa con formula_2, nel caso di un corpo sollecitato lungo un asse principale. Il modulo di Young \u00e8 indipendente dalla geometria dei materiali presi in esame, cio\u00e8 con esso ci si riferisce ad una propriet\u00e0 specifica del singolo materiale. Il modulo di Young consent\u00ec, per la prima volta, la previsione dell'allungamento in un componente soggetto ad una data sollecitazione (e viceversa). Prima della individuazione del coefficiente di elasticit\u00e0 da parte di Young, gli ingegneri dovevano applicare la legge di Hooke, formula_3, per identificare la deformazione (\"x\") di un corpo soggetto ad un carico noto (\"F\"). In questa formula, la costante \"k\" \u00e8 contemporaneamente una funzione geometrica e del materiale preso in esame; ci\u00f2 comportava un sottoporre a saggio ogni nuovo componente utilizzato. Invece il modulo di Young \u00e8 indipendente dalla geometria (cio\u00e8 \u00e8 specifico del materiale), consentendo una vera rivoluzione nelle costruzioni dal momento che la propriet\u00e0 di un singolo materiale (E) poteva essere utilizzata per calcolare l'allungamento (o la sollecitazione) senza dover sperimentare ogni componente.\nIl modulo di Young \u00e8 tuttora la base per ogni moderna opera ingegneristica.\nLe due equazioni della tensione superficiale.\nNel 1804 con l'Essay on the \" Cohesion of Fluids, \" (Phil. Trans., 1805, p.\u00a065) pose le basi della teoria della capillarit\u00e0, osservando la costanza dell'angolo di contatto fra una superficie liquida ed un solido.\nDefin\u00ec dinamicamente la tensione superficiale attraverso l'equazione di Young-Laplace, cos\u00ec chiamata in quanto scoperta in modo autonomo da Laplace nel 1805.\nPass\u00f2 quindi a considerazioni energetiche (fu qui il primo ad usare il termine energia in senso moderno) descrivendo poi l'energia libera superficiale del sistema e l'energia libera interfacciale solido-liquido con l'equazione di Young\u2013Dupr\u00e9, cos\u00ec chiamata in quanto ulteriormente sviluppata circa 60 anni pi\u00f9 tardi da Dupr\u00e9 che ne chiar\u00ec gli effetti termodinamici.\nMedicina (Fisiologia).\nVista e teoria tricromatica della visione.\nYoung viene considerato uno dei fondatori della fisiologia ottica. Nel 1793 spieg\u00f2 con la variazione del grado di curvatura del cristallino il processo di accomodazione da parte dell'occhio per mettere a fuoco gli oggetti posti a diversa distanza; nel 1801 Young per primo descrisse l'astigmatismo.\nNelle sue lezioni avanz\u00f2 l'ipotesi, in seguito sviluppata da Hermann von Helmholtz, che la percezione dei colori dipendeva dalla presenza nella retina di tre diversi tipi di fibre nervose reagenti rispettivamente al rosso, al verde e al violetto, la teoria tricromatica.\nIl 12 novembre 1801, in una \"Bakerian Lecture\" tenuta presso la Royal Society di Londra, pone le basi della teoria tricromatica della visione, che sar\u00e0 ripresa in seguito da Hermann von Helmholtz, ipotizzando che la retina contenga tre tipi di recettori sensibili rispettivamente rosso, al giallo e al blu. \nSecondo Newton tutti i colori possono essere ottenuti mescolando colori spettrali, e quindi l'ipotesi tricromatica sarebbe stata vera (e in accordo con Newton) se tutti i colori spettrali fossero a loro volta ottenibili da tre di essi, i colori \"primari\". Gli scienziati si misero alla ricerca di quei tre colori, e alcuni di loro affermarono di averli trovati. Per esempio il gesuita francese Louis-Bertrand Castel (1688-1757) pubblica nel 1740 il volume Optique des Couleurs, in cui afferma di aver scoperto i colori \"primitivi\" (rosso, giallo e blu) e in una seconda opera in due volumi del 1743, \"Le vrai syst\u00e8me de physique g\u00e9n\u00e9rale de M. Isaac Newton\" attacca la teoria di Newton, il che gli valse da parte di Voltaire la definizione di \"Don Chisciotte delle matematiche\".\nLa soluzione trovata da Thomas Young \u00e8 questa: il tricromatismo \u00e8 causato dalla fisiologia del sistema visivo, cio\u00e8 \u00e8 causato dall'occhio e non da propriet\u00e0 della luce. Nella citata Bakerian Lecture tenuta alla Royal Society nel 1801, Young spiega che Newton ha proposto un modello secondo il quale ogni sensazione di colore \u00e8 dovuta alla mescolanza di colori spettrali e quindi questi ultimi sono i colori \"primari\". I colori spettrali sono infiniti ma (come anche allora gi\u00e0 si sapeva) l'occhio riesce a distinguerne circa 200. Se ogni colore spettrale richiedesse un proprio tipo di fotorecettore nella retina, che reagisce solo a quella lunghezza d'onda, la retina dovrebbe disporre di infiniti (o almeno duecento) tipi di fotorecettori diversi. Nelle parole di Young:\n\u00ab...poich\u00e9 \u00e8 quasi impossibile ammettere che ogni punto sensibile della retina possa contenere un numero infinito di particelle, ognuna capace di vibrare in perfetto unisono con ogni possibile ondulazione, diventa necessario ipotizzarne un numero limitato, per esempio, ai tre colori principali, rosso, giallo e blu, le cui frequenze di ondulazione stanno tra di loro quasi esattamente come i numeri 8, 7, e 6; e [diventa necessario ammettere anche] che ognuna di queste particelle possa essere messa in movimento pi\u00f9 o meno intensamente da ondulazioni differenti pi\u00f9 o meno da quelle corrispondenti all'unisono perfetto; per esempio le ondulazioni della luce verde, che stanno approssimativamente nel rapporto di 6 1/2, influenzeranno ugualmente sia le particelle all'unisono con il giallo che quelle con il blu, e produrranno lo stesso effetto di una luce composta da queste due specie; e ogni filamento sensitivo del nervo potrebbe consistere di tre parti, una per ciascun colore principale.\u00bb\nYoung ricerca dunque i tre componenti del colore nella costituzione dell'apparato visivo piuttosto che nell'esterno. Insomma, non esistono colori \"primari\" ma tre tipi di elementi sensibili al colore nella retina (un anno dopo aver indicato come esempio rosso, giallo e blu, Young indic\u00f2 rosso, verde e violetto).\n\u00c8 questa la prima teoria di visione dei colori, cio\u00e8 la prima spiegazione del perch\u00e9 vediamo i colori come li vediamo. I modelli di questo tipo hanno a che fare con la struttura dell'apparato visivo, della retina in particolare, e con i meccanismi che stanno dietro la retina e portano impulsi nervosi al cervello, che ne ricava la sensazione di colore.\nLa qualit\u00e0 di un colore, secondo la teoria di Young, dipende dai rapporti delle intensit\u00e0 delle tre sensazioni e la luminosit\u00e0 dalla loro somma. Un raggio blu per esempio \u00e8 capace di eccitare sia la sensazione verde che quella violetta e un raggio giallo sia quella rossa che verde.\nSecondo Hubel \u00abil lungo intervallo di tempo tra Newton e Young \u00e8 difficile da spiegare, ma diversi ostacoli devono certamente aver impedito una chiarificazione, come il fatto che il verde si ottiene mescolando le tinte (materiali) giallo e blu\u00bb mentre per Gregory \u00abil perno delle polemiche tra le varie teorie per spiegare la visione cromatica \u00e8 proprio rappresentato dal giallo\u00bb.\nAltri contributi.\nYoung contribu\u00ec in modo fattivo alla emodinamica, nelle conferenze Croonian del 1808 su \"Funzioni del cuore e delle arterie\". Fra i suoi scritti di medicina ricordiamo anche \"Un'introduzione alla letteratura medica\" del 1813, comprendente un Sistema di nosologia pratica, e \"Un trattato pratico e storico sulle malattie consuntive\" del 1815.\nSi deve inoltre a Young una regola empirica sul come determinare il dosaggio dei medicinali in pediatria. Tale regola stabilisce che il dosaggio per i bambini \u00e8 uguale al dosaggio per adulti moltiplicato per il numero di anni di et\u00e0 del bambino, diviso per la somma di 12 pi\u00f9 l'et\u00e0 del bambino.\nLingue.\nNel suo articolo \"Lingue\" scritto per l\"'Encyclopaedia Britannica\", Young paragon\u00f2 la grammatica e il vocabolario di 400 lingue. In un'altra opera del 1813, egli introdusse il termine lingue indoeuropee, 165 anni dopo che il linguista olandese Marcus Zuerius van Boxhorn aveva avanzato tale proposta nel 1647.\nGeroglifici egiziani.\nYoung fu anche tra i primi a cercare di decifrare i geroglifici egizi, seguendo i lavori di Silvestre de Sacy e Johan David \u00c5kerblad che composero un alfabeto demotico di 29 lettere usate da Young. Tuttavia \u00c5kerblad, erroneamente, riteneva che il demotico fosse interamente fonetico od alfabetico. Nel 1814, Young tradusse completamente l'\"encoriale\" (o demotico, in termini moderni) della Stele di Rosetta (egli aveva a disposizione una lista di 86 parole demotiche), e successivamente studi\u00f2 l'alfabeto geroglifico ma non riusc\u00ec a riconoscere che i testi in demotico e in geroglifici erano delle parafrasi e non semplici traduzioni. Nel 1823 pubblic\u00f2 una \"Relazione sulle recenti scoperte nella letteratura geroglifica e antichit\u00e0 egiziane\". Alcune delle conclusioni cui giunse Young furono presentate nel suo famoso articolo \"Egypt\", scritto per l'edizione del 1818 dell\"'Encyclop\u00e6dia Britannica\".\nQuando il linguista francese Jean-Fran\u00e7ois Champollion pubblic\u00f2 la sua traduzione dei geroglifici, Young ne apprezz\u00f2 il lavoro, ma fece notare che il francese si era basato sul sistema che proprio Young aveva esposto in varie pubblicazioni e pertanto ne chiese il dovuto riconoscimento. Champollion, tuttavia, non fu d'accordo su questo. La \"querelle\" linguistica, accompagnata dalla tensione politica dell'epoca, divise nettamente il campo fra i sostenitori inglesi di Young e quelli francesi di Champollion. Champollion, la cui opera rendendo comprensibile la grammatica dei geroglifici evidenzi\u00f2 gli errori commessi da Young, sostenne con vigore che egli solo aveva decifrato i geroglifici. Tuttavia, dopo il 1826, Champollion, ricoprendo la carica di curatore al Louvre, consent\u00ec a Young di accedere ai manoscritti demotici l\u00ec custoditi.\nMusica.\nHa sviluppato il temperamento di Young, un metodo per accordare strumenti musicali."}
{"id": "1251945", "revid": "110157", "url": "https://it.wikipedia.org/wiki?curid=1251945", "title": "Windhaag bei Perg", "text": "Windhaag bei Perg \u00e8 un comune austriaco di 1 478 abitanti nel distretto di Perg, in Alta Austria."}
{"id": "1251947", "revid": "1921867", "url": "https://it.wikipedia.org/wiki?curid=1251947", "title": "Diver Down", "text": "Diver Down \u00e8 il quinto album in studio del gruppo musicale statunitense Van Halen, pubblicato il 14 aprile 1982 dalla Warner Bros. Records.\nL'album raggiunse il 3\u00ba posto della Billboard 200, e ha venduto oltre quattro milioni di copie negli Stati Uniti.\nLa maggior parte delle canzoni presenti nell'album sono cover di altri artisti e pezzi strumentali."}
{"id": "1251949", "revid": "709565", "url": "https://it.wikipedia.org/wiki?curid=1251949", "title": "South Atlantic League", "text": "La South Atlantic League \u00e8 una lega minore del baseball americano (livello: A), che opera negli USA sudorientali, in New Jersey e in Ohio. \nNella storia sono esistite diverse South Atlantic League, dal 1904 ad oggi, quasi ininterrottamente. La Sally inizi\u00f2 nel 1904-1917 come una lega classe C, quindi ricominci\u00f2 ancora come classe C nel 1919. Questa volta nel periodo 1919-1930 crebbe a classe B nel 1921. William Bramham divenne presidente della lega a met\u00e0 del 1924 e vi rimase fino al 1930. La Sally league ricominci\u00f2 nuovamente come classe B nel periodo 1936-1942, chiuse per la guerra e ritorn\u00f2 nel 1946 come singolo A. La doppia A Southern Association venne chiusa dopo la stagione 1961 cos\u00ec la SAL fu promossa a livello doppio A nel 1963 prendendo il suo posto; un anno dopo cambi\u00f2 nome in Southern League.\nIl nome South Atlantic League fu inutilizzato per 16 anni, ma nel 1980 la Western Carolinas League lo assunse cambiando la propria denominazione. Oggi la lega ha 14 squadre, in due division da sette ciascuna. La stagione regolare \u00e8 divisa in due parti. Le vincenti delle division delle due parti fanno i playoff.\nLa squadra detentrice a fine stagione 2019 \u00e8 i Lexington Legends affiliata agli Kansas City Royals."}
{"id": "1251950", "revid": "62748", "url": "https://it.wikipedia.org/wiki?curid=1251950", "title": "Ried im Innkreis", "text": "Ried im Innkreis (in austro-bavarese \"Riad\") \u00e8 un comune austriaco di 11 680 abitanti nel distretto di Ried im Innkreis, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\"). Si trova a circa 80 chilometri a ovest di Linz e 60\u00a0km a nord di Salisburgo, nel mezzo della zona collinosa dell'Innviertel\nGeografia fisica.\nTerritorio.\nGeologicamente, Ried si trova nella zona delle molasse, che occupa il 42% della superficie dell'Alta Austria. L'area si \u00e8 formata nel periodo terziario.\nClima.\nLa citt\u00e0 \u00e8 soleggiata per circa 1 800 ore all'anno, il che corrisponde a una durata media giornaliera di circa 4,93 ore: in Austria \u00e8 al di sopra della media, che \u00e8 di 1 550 ore all'anno. Nel numero di giorni di pioggia all'anno, la regione \u00e8, con i suoi 131 giorni di pioggia, al di sotto della media nazionale di 138 giorni all'anno, con una precipitazione piovosa annua di circa 949 millimetri anche nel centro a clima moderato dell'Alta Austria.\nOrigini del nome.\nIl nome della citt\u00e0 deriva dall'alto tedesco medio \"Riet\", termine che indica le canne che crescono su un terreno paludoso\nStoria.\nPreistoria ed et\u00e0 antica.\nI dintorni di Ried erano popolati dai Celti, per\u00f2 non ci sono reperti archeologici di questo periodo. Nel 15 a.C. i Romani conquistarono l'odierno Innviertel e la regione di Ried, che fece parte della provincia romana del Norico.\nEt\u00e0 medioevale e moderna.\nLa storia della citt\u00e0 incomincia nel XII secolo: nel libro delle donazioni dell'abbazia di Reichersberg i \"Rieder\" sono menzionati per la prima volta nel 1145. Nel 1220 Ried venne menzionata come un castello principesco bavarese, sede della nobile famiglia Reginer von Ried. Dopo l'estinzione della dinastia dei Von Ried, intorno al 1248, la regione pass\u00f2 ai duchi della Baviera. Il 24 settembre 1364 Rodolfo IV d'Asburgo conquist\u00f2 e devast\u00f2 Ried. Il trattato di pace (primo trattato di Ried) pose fine alle controversie per i confini tra l'Austria e la Baviera nel 1379. Durante quel periodo di pace, Ried divenne una citt\u00e0 con un'economia abbastanza stabile, in particolare nel settore tessile e del commercio di stoffe. Gi\u00e0 nel 1494 i tessitori ebbero una propria Casa della corporazione.\nIn et\u00e0 moderna l'economia dell'Innviertel prosper\u00f2 e tra XV e XVI secolo a Ried si svilupp\u00f2 una borghesia benestante; la peste fece 236 vittime nel 1649. Le controversie per i confini tra l'Austria e la Baviera cominciarono di nuovo durante la guerra di successione spagnola (1701\u2013 1714) e la guerra di successione austriaca (1740\u20131745). In seguito l'Austria occup\u00f2 la regione durante la guerra di successione bavarese nel 1779 e Ried entr\u00f2 a far parte dell'Austria, grazie al trattato di Teschen.\nEt\u00e0 contemporanea.\nRied torn\u00f2 di nuovo alla Baviera durante le guerre napoleoniche, nel 1810. Con il secondo trattato di Ried la Baviera si rivolt\u00f2 contro Napoleone Bonaparte e ader\u00ec all'alleanza; dopo la guerra e il trattato di Monaco del 1816, i Ried torn\u00f2 a far parte dell'Austria.\nCon l'Anschluss le truppe tedesche occuparono Ried, il 12 marzo 1938, per\u00f2 la citt\u00e0 rimase immune dai bombardamenti dagli Alleati durante la seconda guerra mondiale. Il 3 maggio 1945 soldati americani entrarono a Ried e la citt\u00e0 divenne una parte della zona americana durante l'Occupazione alleata dell'Austria. Nel dopoguerra la citt\u00e0 fu popolata di profughi, lavoratori coatti e prigionieri di guerra liberati; la fame e la miseria causarono saccheggi e diversi atti di violenza. Inoltre, ci fu una crisi degli alloggi e l'amministrazione americana appront\u00f2 campi per i militari tedeschi e gli sfollati. Con il Trattato di Stato austriaco, nel 1955, fin\u00ec l'occupazione alleata e le truppe americane lasciarono Ried.\nCultura.\nMusica.\nPresso la scuola di musica 27 professori insegnano circa 30 strumenti e materie diverse.\nEventi.\nSulla \"Hauptplatz\" ogni marted\u00ec c'\u00e8 il mercato settimanale e il venerd\u00ec c'\u00e8 il mercatino dei contadini. Il \"Rieder Volksfest\" e l'\"Innviertler Oktoberfest\" sono altre manifestazioni che si tengono a Ried.\nEconomia.\nTurismo.\nOltre a numerose piste ciclabili, come l\"'Antiesenradweg\", il \"Taiskirchnerradweg\" ed il \"R\u00f6merradweg\", per gli sportivi si svolgono regolarmente eventi.\nSport.\nIl principale club calcistico della citt\u00e0 \u00e8 il SV Ried, militante nella Bundesliga austriaca."}
{"id": "1251951", "revid": "1812124", "url": "https://it.wikipedia.org/wiki?curid=1251951", "title": "San Giovanni di Brazza", "text": "San Giovanni di Brazza (in croato: Sutivan), in passato San Giovanni della Brazza, \u00e8 un comune della Regione spalatino-dalmata in Croazia nell'isola di Brazza.\n\u00c8 distante 13 chilometri da Spalato, con cui ha linee marittime dirette di collegamento.\nNei tempi in cui Diocleziano costruiva il palazzo a Spalato, uno dei suoi dignitari ne costruiva uno suo qui, presso gli odierni palazzi di Cavagnini. Seguendo queste tracce storiche si pu\u00f2 parlare del 1700\u00ba anniversario della vita a San Giovanni.\nIl paese prende il nome da san Giovanni Battista.\nLocalit\u00e0.\nIl comune di San Giovanni di Brazza non \u00e8 suddiviso in frazioni."}
{"id": "1251952", "revid": "110157", "url": "https://it.wikipedia.org/wiki?curid=1251952", "title": "Andrichsfurt", "text": "Andrichsfurt \u00e8 un comune austriaco di 749 abitanti nel distretto di Ried im Innkreis, in Alta Austria."}
{"id": "1251953", "revid": "110157", "url": "https://it.wikipedia.org/wiki?curid=1251953", "title": "Real Academia de Bellas Artes de San Fernando", "text": "La Real Academia de Bellas Artes de San Fernando (\"Reale Accademia di Belle Arti di San Fernando\") si trova in Calle Alcal\u00e1 13 a Madrid (Spagna).\nIl museo espone opere di: Giovanni Bellini, Correggio, Giuseppe Arcimboldo, Francisco Goya, El Greco, Pieter Paul Rubens, Antonio de Pereda, Giovanni Battista Beinaschi, Luca Giordano, Paolo De Matteis, Tiepolo, Mengs, Pompeo Girolamo Batoni, Francisco de Zurbar\u00e1n, ecc.\nLa sede.\nL'edificio \u00e8 stato costruito tra il 1720 ed il 1730 come dimora di un ricco banchiere.\nVenne ristrutturato in stile neoclassico: furono tolte le decorazioni barocche e l'ingresso dell'edificio fu sostituito da un severo portale.\nLa storia.\nL'Accademia di San Fernando, che prende il nome dal sovrano allora in carica, Ferdinando VI, fu fondata nel 1752 come molti altri istituti del genere in tutta Europa, fu il primo istituto in Spagna, seguito poi da Valencia nel 1753, Barcellona nel 1775, Saragozza nel 1778, Valladolid nel 1779 e Cadice nel 1789.\nLe accademie fiorirono per molti motivi: la Chiesa cattolica stava perdendo il suo secolare ruolo di principale patrona delle arti ed in tale contesto pi\u00f9 laico si riteneva che, migliorando i principi dell'arte e del disegno, si sarebbero favorite l'industria e l'economia e si sarebbe accresciuto il prestigio del paese.\nAllo stesso tempo i pittori erano ansiosi di migliorare la propria condizione sociale e di essere considerati membri di una professione invece che semplici artigiani.\nIl diffondersi delle accademie coincideva inoltre con il dominio in Europa del neoclassicismo, un movimento basato proprio sullo studio dell'arte e del mondo antico.\nL'accademia si prefiggeva di promuovere lo stile classico nell'arte e nell'architettura in sostituzione dei pi\u00f9 appariscenti barocco e rococ\u00f2 che erano fioriti in Spagna nel Seicento e nel primo Settecento.\nGli studenti si dovevano conquistare un posto in questa accademia (Francisco Goya per esempio fu rifiutato due volte, solamente nel 1780 riusc\u00ec ad entrare per poi diventare vicedirettore e poi direttore).\nPoco dopo la fondazione, un decreto reale stabil\u00ec che tutti i progetti degli edifici pubblici di Madrid dovessero avere l'approvazione della Real Academia de San Fernando, contribuendo con ci\u00f2 ad imporre lo stile neoclassico nell'architettura della citt\u00e0.\nNel 1774 l'accademia acquist\u00f2 l'edificio che occupa attualmente e fond\u00f2 un museo.\nInizialmente gran parte delle opere erano quelle presentate dagli studenti per gli esami e le borse di studio, ma oggi il museo ha una ricca rappresentanza di dipinti spagnoli dal Cinquecento al primo Novecento; nonch\u00e9 un piccolo ma interessante gruppo di dipinti stranieri tra i quali figurano opere di pittori olandesi, fiamminghi, francesi, tedeschi ed italiani."}
{"id": "1251957", "revid": "339392", "url": "https://it.wikipedia.org/wiki?curid=1251957", "title": "San Kevin di Glendalough", "text": ""}
{"id": "1251958", "revid": "125929600", "url": "https://it.wikipedia.org/wiki?curid=1251958", "title": "Nobilt\u00e0 milanese", "text": "La nobilt\u00e0 milanese fu una classe sociale privilegiata della citt\u00e0 di Milano e del suo contado dall'epoca medievale e comunale per poi passare nel Ducato di Milano sino al Regno Lombardo-Veneto. La nobilt\u00e0 venne ufficialmente integrata in quella nazionale nel 1861 con l'annessione del Lombardo-Veneto al neonato Regno d'Italia. Il sistema nobiliare milanese si era strutturato in maniera molto simile a quello austriaco e quindi ravvicinabile a quello tedesco.\nStoria.\nA Milano il primo elenco di nobilt\u00e0 stilato ufficialmente fu la \"Matricula nobilium familiarum Mediolani\" di Ottone Visconti, datata al 20 aprile 1277, nella quale vennero per\u00f2 elencate unicamente le famiglie nobili del milanese che aiutarono i Visconti nella loro presa di potere sul comune di Milano, considerate dunque le pi\u00f9 fedeli e antiche per nobilt\u00e0 nella vita futura del ducato.\nDal 5 settembre 1395 i duchi di Milano ottennero ufficialmente il diritto di concedere la nobilt\u00e0 a quanti nobili non fossero, per merito dell'imperatore Venceslao del Sacro Romano Impero, coerentemente col riconoscimento del ducato di Milano. Durante tutto il periodo ducale, prima dei Visconti e poi degli Sforza, la nobilt\u00e0 residente in citt\u00e0 si era sempre pi\u00f9 predisposta a divenire nobilt\u00e0 di corte, al servizio diretto del duca, soprattutto nel campo delle armi e delle alleanze per scopi bellici. Queste famiglie, durante questo periodo, giocarono un ruolo fondamentale nella politica del territorio, pur senza mai surclassare completamente la figura del duca. A questo periodo si lega la maggior parte del patriziato milanese che costituir\u00e0 nei secoli successivi un segno di distinzione tra la nobilt\u00e0 concessa \"ai milanesi dal loro duca\" e quella concessa dagli \"stranieri\".\nCon il crollo del ducato di Milano sforzesco ed il suo passaggio sotto il dominio imperiale e spagnolo, la nobilt\u00e0 torn\u00f2 ad un sostanziale attaccamento alla feudalit\u00e0, consentendo per\u00f2 nel contempo anche l'emergere di una nuova nobilt\u00e0 \"di toga\" o terriera, che legava le proprie fortune al ricoprire incarichi per conto del governo della Spagna, arricchendosi con l'acquisto di varie localit\u00e0 in feudo che decidevano spontaneamente di mettere al bando la propria libert\u00e0 per ottenere protezione e copertura delle spese di amministrazione che, unitamente all'alto livello di tassazione, costituivano una delle problematiche di sostentamento principale di piccole e medie comunit\u00e0 rurali.\nLa nobilt\u00e0 milanese assottigli\u00f2 ulteriormente il proprio legame con l'amministrazione del territorio e la feudalit\u00e0 a partire dall'inizio del Settecento quando il Ducato di Milano pass\u00f2 sotto la dominazione austriaca. L'Austria perme\u00f2 l'amministrazione del ducato con uomini di propria fiducia, preferendoli di gran lunga ai milanesi autoctoni che vennero perlopi\u00f9 relegati a ruoli onorifici o secondari (pur non mancando in questo senso le eccezioni). In questo caso si assistette ad un nuovo emergere delle classi borghesi che vennero nobilitate per il loro servizio particolare allo Stato come nel caso dei Greppi che ottennero proprio durante il XVIII secolo la nobilt\u00e0 cittadina per la loro ricchezza e influenza.\nL'Ottocento \u00e8 indubbiamente il secolo di maggiore decadenza per la nobilt\u00e0 milanese: ormai spogliata di molti dei propri antichi privilegi, l'aristocrazia di Milano, seguendo il pi\u00f9 vivido spirito romantico, si spacc\u00f2 in due lasciando da una parte i nostalgici del vecchio ducato di Milano che auspicavano un ritorno ad un territorio indipendente dalla dominazione straniera e con maggiore influenza destinata alla classe aristocratica, mentre sull'altro fronte era schierata la nobilt\u00e0 filo-austriaca che aveva fatto fortuna proprio durante il periodo di dominazione straniera e che non voleva rinunciare ai diritti acquisiti faticosamente.\nL'unit\u00e0 d'Italia rappresent\u00f2 la vittoria schiacciante della prima fazione, avendo per\u00f2 il difetto in s\u00e9 di annullare la grande influenza che l'aristocrazia milanese sperava di poter riacquistare sul milanese, spandendola su scala nazionale ed uniformandola al resto dell'alta societ\u00e0 della penisola. Molte famiglie nobili milanesi mantennero la loro prerogativa di salotto durante tutto il periodo umbertino durante il quale Milano fu al centro di numerosi eventi e del progresso sociale e industriale che invest\u00ec il regno, entrando in definitiva decadenza dopo la fine della prima guerra mondiale.\nStrutture e suddivisioni.\nOgni nobile milanese che deteneva dei possedimenti o dei feudi nel territorio facente parte del Ducato di Milano era tenuto a prestare giuramento al duca, pratica che venne di molto snellita con la dominazione austriaca, ove al posto della nobilt\u00e0 terriera inizi\u00f2 a prevalere la nobilt\u00e0 meritocratica.\nLa religione era quasi esclusivamente quella cattolica.\nLa nobilt\u00e0 milanese \u00e8 suddivisibile in tre macro-categorie:\nQueste categorie erano a loro volta suddivisibili in:\nIl patriziato.\nL'antico patriziato.\nMilano godette sin dalla fine del medioevo di un proprio patriziato. La prima testimonianza di questa presenza \u00e8 costituita dalla \"Matricula nobilium familiarum Mediolani\" redatta nel 1377 che contiene l'elenco delle famiglie nobili alle quali dovevano appartenere gli ordinari della Metropolitana milanese.\nIl nuovo patriziato.\nCon l'ingrandirsi dei confini del ducato nel corso dei secoli XV e XVI e con l'estensione della nobilt\u00e0 a nuove famiglie (in particolare tra XVII e XVIII secolo), il patriziato milanese rimaneva immagine di una ristretta cerchia di fedelissimi che detenevano un vero e proprio potere civile in citt\u00e0, anche se si espanse al proprio interno giungendo ad includere, oltre alle famiglie patrizie gi\u00e0 incluse nella matricola medievale, anche le seguenti famiglie, in alcuni casi rami secondari o collaterali delle prime:\nElenco delle principali famiglie nobili milanesi.\nSegue qui l'elenco delle principali famiglie nobili milanesi di tutte le epoche. Le famiglie nobili non necessariamente appartenevano al patriziato cittadino. L'elenco \u00e8 derivato dalle opere citate in bibliografia."}
{"id": "1251962", "revid": "729019", "url": "https://it.wikipedia.org/wiki?curid=1251962", "title": "Solta", "text": "Solta (in croato \u0160olta\"') \u00e8 un'isola della Dalmazia a sud di Spalato, nella regione spalatino-dalmata, in Croazia. Il territorio dell'isola coincide con il comune di Solta.\nGeografia.\nSolta \u00e8 collocata a sud-est di Zirona Grande (\"Drvenik Veli\"), separata da quest'ultima dal canale di Solta (\"\u0160oltanski kanal\"); a sud di Bua (\"\u010ciovo\"), da cui \u00e8 separata dal canale di Spalato (\"Splitski kanal\"); e ad ovest di Brazza (\"Bra\u010d\") da cui \u00e8 divisa dallo stretto della Porta di Spalato (\"Splitska Vrata\").\nSolta \u00e8 lunga pi\u00f9 di 18\u00a0km e larga 3,5, la sua superficie \u00e8 di 58,17\u00a0km\u00b2 e lo sviluppo costiero di 79,45\u00a0km. \u00c8 un'isola rocciosa con coste frastagliate e molte insenature e una vegetazione mediterranea florida. Il punto pi\u00f9 alto \u00e8 il monte Superiore (\"Vela Stra\u017ea\" o \"Gornje Selo\"), 237\u00a0m s.l.m., a sud-est. Un altro rilievo \u00e8 il monte Guardia o Guardia Grande (211\u00a0m), a nord-ovest, anch'esso chiamato in croato \"Vela Stra\u017ea\".\nLa localit\u00e0 pi\u00f9 importante \u00e8 il paese di Grocote (\"Grohote\"), al centro dell'isola, dove vivono i due terzi della popolazione, con Porto Carober (\"luka Roga\u010d\"), sulla costa nord-est, dove attraccano i traghetti. Altri insediamenti sono: Porto Sordo (\"Ne\u010dujam\"), poco pi\u00f9 a sud-est sempre sulla costa, nell'omonima insenatura che \u00e8 la maggiore dell'isola, ove troviamo la \"pi\u0161kera\" (peschiera), ovvero dove Diocleziano teneva il pesce per il palazzo, qui molte barche possono ancorare ancora liberamente. Segue Stomora (\"Stomorska\"), in una piccola baia. Nella parte meridionale interna \u00e8 situata Villa Superiore (\"Gornje Selo\") detta anche Grossizza Superiore (\"Gornja Kru\u0161ica\") e, ad ovest di Grocote, Villa Inferiore (\"Donje Selo\") e Villa Media (\"Srednje Selo\"); sulla costa occidentale si trova Porto Oliveto (\"Maslinica\").\nI porti pi\u00f9 importanti sono quelli suddetti della costa nord-est, ma sono molte le insenature anche sulla costa sud-occidentale: val Luka, tra punta Liuca (\"rt Livka\") e punta Zappa o Mateca (\"rt Motica\"), le due punte sud-est di Solta. Risalendo poi verso nord-ovest, verso punta Marinizza (\"Marin\u010da rat\"), ci sono: val Travna o Trauna Grande (\"uvala Vela Travna\"), Porto Rosso (\"Stra\u010dinska uvala\"), valle Gradasca o Sensca (\"Senjska uvala\"), e valle Tattigna, Tatigna, Tatignach o Tatignak (\"uvala Tatinja\"), al centro della quale c'\u00e8 uno scoglio senza nome. Infine, sul lato occidentale, a sud di Porto Oliveto: porto o valle Sessola (\"uvala \u0160e\u0161ula\").\nIsole adiacenti.\nDi fronte a Porto Oliveto si trova il piccolo arcipelago di Maslinica (\"Maslini\u010dki \u0161koji\"), un gruppo di 7 isolotti, il maggiore dei quali \u00e8 Santo Stefano (\"Stipanska\"). A sud-est, tra Solta e Brazza c'\u00e8 l'isolotto Smerduglia. \nStoria.\nSolta \u00e8 stata abitata fin dall'et\u00e0 del bronzo: sono state ritrovate tracce di insediamenti neolitici e fortificazioni e tombe illiriche in varie parti dell'isola. Abitata dai Greci intorno al IV secolo a.C., fu da loro chiamata \"Olyntha\" (con questo nome appare nella tavola Peutingeriana), e \"Solentia\" dai Romani che la occuparono nel II secolo. Nello statuto della Repubblica di Ragusa del XIII secolo appare con il nome di \"Solta\". \nQuando nel VII secolo gli slavi e avari, con la distruzione di Salona, presero il controllo della regione, migliaia di romani fuggirono verso le isole, tra cui Solta. Fu invasa dai Narentani verso il IX secolo. Nel 1420 entr\u00f2 a far parte della Repubblica di Venezia. Dopo esser stata occupata dagli inglesi nel 1813, pass\u00f2 all'Austria nel 1814. Nel \"novecento\", venne annessa al Regno di Jugoslavia nel 1920 per poi entrar a far parte del Regno d'Italia dal 1941 al 1943. Dopo la seconda guerra mondiale, torn\u00f2 alla Jugoslavia.\nDal 1992 fa parte della Croazia indipendente.\nSociet\u00e0.\nLa presenza autoctona di italiani.\nA Solta esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Solta \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nEbbe una significativa componente italofona fino all\"'ottocento\". In seguito l'isola venne annessa al Regno di Jugoslavia alla fine della prima guerra mondiale, ci\u00f2 provoc\u00f2 una forte diminuzione numerica della minoranza autoctona italofona. La diminuzione continu\u00f2 fino a dopo la seconda guerra mondiale. Oggi, secondo il censimento ufficiale croato del 2011, \u00e8 rimasto un piccolo nucleo di italiani."}
{"id": "1251970", "revid": "117036064", "url": "https://it.wikipedia.org/wiki?curid=1251970", "title": "I Just Wanna Live", "text": "I Just Wanna Live \u00e8 un singolo del gruppo musicale statunitense Good Charlotte, pubblicato il 15 novembre 2004 come secondo estratto dal terzo album in studio \"The Chronicles of Life and Death\". La musica \u00e8 caratterizzata da un sound molto computerizzato. Il genere si distacca dal punk rock, infatti la canzone viene considerata \"l'avvio dei Good Charlotte al pop\"."}
{"id": "1251971", "revid": "436907", "url": "https://it.wikipedia.org/wiki?curid=1251971", "title": "Yesterday &amp; Today (Dokken)", "text": "Yesterday &amp; Today \u00e8 un album dal vivo del gruppo musicale statunitense Dokken, pubblicato il 1\u00ba aprile 2001 dalla BMG. Raccoglie alcune delle migliori performance live registrate dalla band nel corso degli anni."}
{"id": "1251973", "revid": "767487", "url": "https://it.wikipedia.org/wiki?curid=1251973", "title": "Supercombo", "text": "Il Supercombo \u00e8 il gruppo che ha accompagnato il cantautore fiorentino Piero Pel\u00f9 dal 2000 al 2005.\nStoria del Gruppo.\nNel 1999 le tensioni all'interno dei Litfiba tra Ghigo Renzulli e Piero Pel\u00f9 arrivarono all'apice e nel mese di luglio il cantante toscano abbandon\u00f2 la band per dedicarsi all'attivit\u00e0 solista.Lasciarono i Litfiba anche gli altri membri, ossia il tastierista/chitarrista Roberto Terzani, il bassista Daniele Bagni e il batterista Franco Caforio.\nIl gruppo di dissidenti decide di continuare ad accompagnare Pel\u00f9 anche nella sua avventura solista, a loro si unisce il chitarrista Cristiano Maramotti e vede cos\u00ec la luce il Supercombo che comincia la propria attivit\u00e0 nell'album N\u00e9 buoni n\u00e9 cattivi del 2000. Collabora al disco anche il percussionista Paolo Baglioni che entrer\u00e0 a far parte del Supercombo nel 2003, nel tour relativo al secondo album di Pel\u00f9 U.D.S. - L'uomo della strada.\nLa formazione che si presenta nel 2004, con la pubblicazione dell'album \"Soggetti smarriti\", vede l'uscita di Terzani (in seguito pubblicher\u00e0 il suo primo album da solista e successivamente rientrer\u00e0 a far parte temporaneamente dei Litfiba) e l'ingresso del tastierista Michele Braga, dalla successiva tourn\u00e9e verr\u00e0 estratto il DVD \"Tra Cielo e Terra\".\nL'ultimo album di Pel\u00f9 in cui compare il Supercombo \u00e8 \"Presente\", una raccolta del 2005, contenente due inediti, l'album viene pubblicato anche in un'edizione limitata con allegato un DVD con inclusi tutti i videoclip realizzati dal cantante fra il 1999 e il 2005, per la realizzazione di alcuni di essi hanno partecipato anche alcuni componenti della band.\nCristiano Maramotti collaborer\u00e0 anche come autore alla stesura dei brani \"Presente\" e \"Lentezza\" (che trover\u00e0 posto nel successivo album di Pel\u00f9 del 2006).\nIl Supercombo quindi si scioglie, Maramotti passa nella band di Graziano Romani. Michele Braga, Paolo Baglioni e Daniele Bagni collaboreranno al nuovo disco di Piero Pel\u00f9 In faccia. Nel relativo tour i soli Bagni e Baglioni, passato dalle percussioni alla batteria, accompagneranno il rocker nei concerti formando insieme al chitarrista Saverio Lanza il P-Trio.\nVideografia con Piero Pel\u00f9.\nVideoclip realizzati: \"Io ci sar\u00f2\", \"Bomba boomerang\", \"Bene bene male male\", \"Dea musica\" e \"Soggetti smarriti\"."}
{"id": "1251978", "revid": "110157", "url": "https://it.wikipedia.org/wiki?curid=1251978", "title": "Antiesenhofen", "text": "Antiesenhofen \u00e8 un comune austriaco di 1 069 abitanti nel distretto di Ried im Innkreis, in Alta Austria."}
{"id": "1251979", "revid": "439868", "url": "https://it.wikipedia.org/wiki?curid=1251979", "title": "Galleria Adige-Garda", "text": "La galleria Adige-Garda (o galleria Mori-Torbole) \u00e8 un canale scolmatore artificiale che scorre interamente in una galleria lunga circa 10\u00a0km, il cui scavo inizi\u00f2 il 1\u00ba marzo del 1939 e fu terminato nel 1959. Consente a parte delle acque del fiume Adige di defluire nel lago di Garda e viene utilizzato solo in caso di pericolo di inondazioni nel Trentino meridionale e nelle parti attraversate dall'Adige della provincia di Verona.\nDescrizione e caratteristiche.\nL'imbocco \u00e8 a nord del Ponte di Ravazzone nel territorio comunale di Mori e lo sbocco poco a sud di Torbole, nel comune di Nago-Torbole, entrambi in Trentino. Ha la funzione di ridurre i livelli idrometrici del fiume Adige a monte del Veronese, scaricando le acque in eccesso nel Benaco. Per innalzare di 1 cm il livello del lago di Garda, la galleria deve scaricarvi circa metri cubi d'acqua.\nLo scolmatore, largo 7 metri di diametro, ha la possibilit\u00e0 di muovere fino a 500 m\u00b3/s dall'Adige verso il lago di Garda senza alcun bisogno di azioni meccaniche in quanto viene sfruttato il dislivello naturale di 100 metri esistente tra l'ingresso e l'uscita.\nLe apparecchiature elettromeccaniche a corredo della galleria Adige-Garda sono costituite da griglie, porte stagne e paratoie con relativi quadri di comando e controllo alloggiati in appositi locali. Le paratoie sono posizionate su quattro finestre di immissione; ogni paratoia ha una larghezza di 9,50\u00a0m ed \u00e8 costituita da due pannelli sovrapposti, dell'altezza di 3\u00a0m quello inferiore e di 5\u00a0m quello superiore.\nDurante le aperture della galleria si ha un intorbidimento delle acque del lago. L'improvviso ingresso delle acque dell'Adige, che sono notevolmente pi\u00f9 fredde e limacciose di quelle del lago, provoca un considerevole shock termico e un non trascurabile peggioramento dell'habitat dei pesci.\nPer tali motivi la galleria viene usata di rado ed esclusivamente in occasione di situazioni di rischio di inondazioni nel bacino atesino, fine che ha determinato la necessit\u00e0 della sua costruzione.\nStoria.\nPrimo progetto.\nFu il padre dei francescani e cartografo della Serenissima Vincenzo Maria Coronelli nel 1712 a proporre per primo a moderare il flusso dell'Adige utilizzando il lago di Garda come cassa di espansione. A tale scopo propose lo scavo di una galleria di circa 8 km che presso la chiusa di Ceraino collegasse il fiume Adige con il basso lago di Garda. L'idea fu accantonata alla fine per lo scarso dislivello esistente tra l'Adige e il Garda.\nInizio della costruzione.\nDopo le grandi alluvioni della seconda parte del XIX secolo, l'ultima delle quali nel 1882, emerse in tutta la sua urgenza la necessit\u00e0 di difendere la citt\u00e0 di Verona dalle piene del fiume Adige. Riprendendo l'idea di Coronelli, il magistrato delle acque di Venezia propose di alleggerire la portata di piena dell'Adige mediante la costruzione di una galleria diversiva, per convogliare nel lago di Garda parte della portata eccedente le capacit\u00e0 ricettive dell'alveo del fiume. L'estensione dello specchio lacustre, pari a circa 370\u00a0km\u00b2, \u00e8 tale da consentire la laminazione di ingenti volumi di deflusso con modesti aumenti del suo livello. La soluzione ritenuta pi\u00f9 idonea fu quella di prevedere la galleria scolmatrice, con origine in sponda destra del fiume Adige, presso Ravazzone di Mori e con sbocco nel lago di Garda a sud dell'abitato di Torbole, dove la profondit\u00e0 del lago \u00e8 tale da poter ricevere senza danni il materiale solido, eventualmente trasportato dalle acque.\nL'approvazione del progetto avvenne il 3 febbraio 1939 a cui seguirono quasi immediatamente i lavori di costruzione che iniziarono il 1\u00ba marzo del 1939. I primi lavori di sbancamento assieme ai primi studi erano stati effettuati gi\u00e0 due anni prima.\nUtilizzo bellico.\nDurante la seconda guerra mondiale, a partire dall'autunno 1943, la galleria dalla parte dello sbocco presso Torbole fu predisposta per la produzione bellica. Con la tarda primavera 1944 l'industria Caproni con 1300 operai inizi\u00f2 a fornire all'industria bellica tedesca vari pezzi per le Wunderwaffen come per la Me 163, Me 262, la Fieseler Fi 103 e l'A4, quest'ultimi meglio noti come V1 e V2.\nLa vicenda \u00e8 raccontata nel libro \"Tunnel Factories\" di Giorgio Danilo Cocconcelli (2001) e nel documentario del 2010 di Mauro Vittorio Quattrina dallo stesso titolo: \"Tunnel Factories\"; quest'area del lago di Garda nella zona di Torbole assunse quindi, durante le fasi finali del conflitto, che coincisero con la vita della Repubblica Sociale Italiana, una notevole importanza strategica nella produzione di armamenti.\nContinuazione dei lavori.\nIn seguito agli eventi bellici, i lavori per la galleria ripresero nel 1954 per essere poi ultimati il 18 maggio del 1959.\nLa realizzazione della galleria, soluzione indispensabile per la salvaguardia territoriale e idraulica del Basso Trentino e dell'Alto Veronese, ha provocato la scomparsa del lago di Loppio, posto tra Mori e Torbole, che rimase senz'acqua a causa delle infiltrazioni e del conseguente sprofondamento delle falde freatiche. Altre motivazioni derivano dall'eliminazione delle sue sorgenti e nella realizzazione dei canali di drenaggio. Venne quindi presa la decisione di prosciugarlo definitivamente.\nUltimi lavori di risanamento.\nGi\u00e0 dal 1995 si \u00e8 pensato di effettuare una prima perizia per acquisire alcune informazioni per un restauro della galleria e nel 1998 sono quindi state effettuate numerose rilevazioni, finch\u00e9 nel 2001 arriv\u00f2 un primo finanziamento da parte dello Stato. Un secondo progetto per la realizzazione del restauro vero e proprio arriv\u00f2 tra il 2002 e il 2003, ma l'impresa costruttrice non forn\u00ec sufficienti garanzie quindi la protezione civile sugger\u00ec di effettuare due progetti separati: uno per il risanamento della galleria e l'altro per il ripristino del lago di Loppio. Il progetto \u00e8 stato quindi approvato nel 2005.\nUtilizzo e gestione.\nIn considerazione degli effetti che la sua apertura comporta, la galleria \u00e8 stata utilizzata raramente, in occasione di importanti piene dell'Adige. Essa fu aperta nove volte dall'Ufficio del Genio civile di Trento in occasione degli eventi di piena dell'Adige verificatesi tra il 1960 e il 1983. La competenza esclusiva sull'opera venne attribuita dallo Stato (come Ministero dei lavori pubblici) al Magistrato alle acque di Venezia soltanto fino all'anno 2000. Dopo il passaggio della gestione dell'opera dallo Stato al \"servizio bacini montani\" della provincia autonoma di Trento, la protezione civile trentina ha ricevuto l'incarico, d'accordo con le regioni limitrofe, per poter aprire le paratie. Da quando la gestione \u00e8 passata alla provincia trentina, la galleria \u00e8 stata aperta altre tre volte: nel novembre 2000 (in tale occasione le acque del lago di Garda raggiunsero un livello di oltre 240\u00a0cm e tracimarono in diversi punti, allagando numerosi paesi lacustri), nel novembre 2002 e infine il 29 ottobre 2018, quando il fiume a Trento aveva superato abbondantemente i 5 metri.\nIl 1\u00ba luglio 2002 \u00e8 stata firmata una convenzione per l'utilizzo della galleria tra la provincia autonoma di Trento, la regione Veneto, la regione Lombardia, l'Agenzia Interregionale per il fiume Po e le autorit\u00e0 del bacino del fiume Po e del fiume Adige. La convenzione prevede criteri per l'apertura, l'utilizzo e la chiusura della galleria in base ai vari livelli idrometrici del fiume Adige.\nDati tecnici.\nDi seguito alcuni dati tecnici relativi alla galleria Adige - Garda.\nPrincipali aperture della galleria.\nLe principali aperture della galleria nei suoi anni di vita sono state undici."}
{"id": "1251982", "revid": "110157", "url": "https://it.wikipedia.org/wiki?curid=1251982", "title": "Aurolzm\u00fcnster", "text": "Aurolzm\u00fcnster \u00e8 un comune austriaco di 2 870 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1251984", "revid": "287204", "url": "https://it.wikipedia.org/wiki?curid=1251984", "title": "Una confidenza di Maigret", "text": "Una confidenza di Maigret (titolo originale francese \"Une confidence de Maigret\", pubblicato in traduzione italiana anche col titolo Maigret si confida) \u00e8 un romanzo di Georges Simenon con protagonista il commissario Maigret.\nIl romanzo \u00e8 stato scritto dal 26 aprile al 3 maggio 1959 in Svizzera, in un periodo particolarmente turbolento nella vita di Simenon: lo scrittore era infatti alle prese con il divorzio dalla seconda moglie, Denyse Ouimet. Il romanzo \u00e8 stato pubblicato per la prima volta nel settembre dello stesso anno in Francia, presso l'editore Presses de la Cit\u00e9.\n\u00c8 il cinquantaquattresimo romanzo dedicato al celebre commissario.\nTrama.\nLe cene a casa dei coniugi Pardon sono una delle pochissime occasioni mondane che Maigret e signora si concedono. Durante una di queste il dottor Pardon, medico condotto, riceve diverse telefonate che lo spingono a \"rimpiangere di aver scelto il mestiere di medico\". Il commissario amico del medico, comincia un lungo racconto su un caso che lo ha portato agli stessi rimpianti.\nIl caso Josset aveva avuto una fortissima attenzione presso i media parigini. Maigret si era mosso come al solito, cercando, nel suo personale interrogatorio nei confronti di Josset, di trovare ci\u00f2 che non era presente sui verbali gi\u00e0 scritti dai colleghi che avevano precedentemente interrogato l'indagato. I giornali, e qualche informatore degli stessi, tuonano contro Josset, indicandolo come l'autore del delitto. Il giudice Comelieu, eterno antagonista del \"metodo Maigret\", fa pressioni sul commissario perch\u00e9 l'indagine si chiuda in fretta, per passare il caso alla procura, dove, Maigret lo sa gi\u00e0, finir\u00e0 come tutti si aspettano. Il commissario rivive nel suo racconto i momenti di un'indagine che nei suoi pensieri (e molto probabilmente anche nei fatti) avrebbe potuto prendere un'altra piega.\nEdizioni.\nIl romanzo \u00e8 stato pubblicato per la prima volta presso l'editore Presses de la Cit\u00e9 nel 1959.\nIn Italia \u00e8 apparso per la prima volta nel 1961, tradotto da Elena Cantini e pubblicato da Mondadori nella collana \"Romanzi di Simenon\" (n\u00b0 167). Sempre per lo stesso editore \u00e8 stato ripubblicato in altre collane o raccolte tra gli anni sessanta e novanta (dal 1992 nella traduzione di Emanuela Fubini). Nel 2007 il romanzo \u00e8 stato pubblicato presso Adelphi, con il titolo \"Maigret si confida\", tradotto da Margherita Belardetti, nella collana dedicata al commissario (parte de \"gli Adelphi\", al n\u00b0 311).\nFilm e televisione.\nDue sono gli adattamenti del romanzo per la televisione:"}
{"id": "1251985", "revid": "110157", "url": "https://it.wikipedia.org/wiki?curid=1251985", "title": "Eberschwang", "text": "Eberschwang \u00e8 un comune austriaco di 3 386 abitanti nel distretto di Ried im Innkreis, in Alta Austria; ha lo status di comune mercato (\"Marktgemeinde\")."}
{"id": "1251989", "revid": "110157", "url": "https://it.wikipedia.org/wiki?curid=1251989", "title": "Eitzing", "text": "Eitzing \u00e8 un comune austriaco di 769 abitanti nel distretto di Ried im Innkreis, in Alta Austria."}
{"id": "1251991", "revid": "110157", "url": "https://it.wikipedia.org/wiki?curid=1251991", "title": "Geiersberg", "text": "Geiersberg \u00e8 un comune austriaco di 528 abitanti nel distretto di Ried im Innkreis, in Alta Austria."}
{"id": "1251996", "revid": "110157", "url": "https://it.wikipedia.org/wiki?curid=1251996", "title": "Geinberg", "text": "Geinberg \u00e8 un comune austriaco di 1 455 abitanti nel distretto di Ried im Innkreis, in Alta Austria."}
{"id": "1252000", "revid": "780783", "url": "https://it.wikipedia.org/wiki?curid=1252000", "title": "Xavier Florencio", "text": "Carriera.\nDopo essersi laureato campione nazionale nella categoria juniores nel 1996, passa professionista nel 2001, a soli 21 anni, con la ONCE di Manolo Saiz. In carriera ha ottenuto due vittorie da \"pro\", la tappa di La Chase-Dieu al Tour de l'Avenir 2002 e soprattutto la Cl\u00e1sica San Sebasti\u00e1n 2006.\nNel 2010, poco prima dell'inizio del Tour de France, viene espulso dalla Cerv\u00e9lo per aver assunto efedrina per alleviare il fastidio dovuto al sellino, senza comunicarlo ai medici della squadra.\nAl termine della stagione 2013 annuncia il ritiro dall'attivit\u00e0 agonistica. Nel 2014 assume la carica di direttore sportivo per l'ultima squadra in cui aveva corso, il Team Katusha; nel 2020 entra invece nello staff tecnico del team Bahrain-McLaren."}
{"id": "1252002", "revid": "729019", "url": "https://it.wikipedia.org/wiki?curid=1252002", "title": "Lucas Barrera Oro", "text": "Nel 2006-07 ha giocato con l'Amatori Catania nel Super 10 italiano. Nella stagione seguente ha disputato la Churchill Cup con l'Argentina A."}
{"id": "1252003", "revid": "110157", "url": "https://it.wikipedia.org/wiki?curid=1252003", "title": "Gurten", "text": "Gurten \u00e8 un comune austriaco di 1 164 abitanti nel distretto di Ried im Innkreis, in Alta Austria."}
{"id": "1252004", "revid": "809148", "url": "https://it.wikipedia.org/wiki?curid=1252004", "title": "Celle di B\u00e9nard", "text": "Le celle di B\u00e9nard descrivono il moto di un fluido per effetto convettivo quando gli viene fornito calore dal basso, un fenomeno noto come convezione di Rayleigh-B\u00e9nard.\nIl pi\u00f9 importante lavoro sperimentale riguardante la convezione risale al 1900 ed \u00e8 dovuto ai ricercatori Henry B\u00e9nard e John Rayleigh.\nL'esperimento effettuato consiste nel riscaldamento dal basso di un sottile strato di liquido in modo tale da osservare i moti convettivi che in esso si generano.\nNel sistema considerato si ha una variazione verticale ed uniforme della temperatura che, di conseguenza, diminuisce con l'altezza.\nFino a quando la variazione di temperatura \u00e8 piccola tra l'interno e la superficie si ha unicamente un fenomeno di conduzione senza trasporto di materia.\nQuando il gradiente (di Temperatura) supera un certo valore critico ha inizio un meccanismo di convezione che, a condizioni stabili, risulta sorprendente: il moto del fluido si struttura in una serie di cellette, chiamate Celle di B\u00e9nard. Queste celle rappresentano uno degli esempi pi\u00f9 studiati di struttura dissipativa.\nSulla superficie si struttura un mosaico a forma esagonale. Nella realt\u00e0, pi\u00f9 che il gradiente di temperatura, \u00e8 il numero di Rayleigh che ci indica se la trasmissione di calore avviene per convezione o conduzione. Esso tiene conto, oltre che al gradiente di temperatura, anche della densit\u00e0 del fluido, della viscosit\u00e0, della diffusivit\u00e0 termica,del volume di fluido e del coefficiente di dilatazione volumetrica. Questo per dire che non esiste un gradiente di temperatura generico per il quale lo scambio di calore passa da conduttivo a convettivo ma dipende dal fluido preso in esame.\nIn sostanza la corrente di fluido caldo sale verso l'alto modificando il valore della tensione superficiale, che diminuisce con la temperatura: questo fatto giustifica la formazione di celle caratteristiche."}
{"id": "1252005", "revid": "729019", "url": "https://it.wikipedia.org/wiki?curid=1252005", "title": "Claudio Buezas", "text": "Biografia.\nBuezas crebbe nelle giovanili del Patoruz\u00fa, club di Trelew in Patagonia, con il quale esord\u00ec anche in prima squadra nel proprio campionato provinciale; a 21 anni, nel 1997, torn\u00f2 a Buenos Aires ed entr\u00f2 nell'Hind\u00fa in cui milit\u00f2, salvo una parentesi neozelandese nel 2003 all'Otorohanga.\nCon l'Hind\u00fa si aggiudic\u00f2 un campionato dell'Uni\u00f3n de Rugby de Buenos Aires e tre Nacional de Clubes, l'ultimo dei quali, nella sua ultima stagione al club, con un suo significativo apporto nel punteggio in finale (una meta).\nNel 2006 si trasfer\u00ec in Italia all'Amatori Catania, di cui nella stagione successiva divenne capitano; dopo la retrocessione del club, messi da parte i propositi di ritiro, torn\u00f2 in Argentina al Patoruz\u00fa, di cui divenne giocatore-allenatore; nel 2011 si ritir\u00f2 definitivamente dall'attivit\u00e0 agonistica."}
{"id": "1252006", "revid": "767487", "url": "https://it.wikipedia.org/wiki?curid=1252006", "title": "Hohenzell", "text": "Hohenzell \u00e8 un comune austriaco di 2 179 abitanti nel distretto di Ried im Innkreis, in Alta Austria."}
{"id": "1252007", "revid": "26630", "url": "https://it.wikipedia.org/wiki?curid=1252007", "title": "Nota disciplinare", "text": "La nota disciplinare \u00e8 un provvedimento disciplinare del docente oppure del dirigente scolastico nei confronti dello studente finalizzato a sanzionare le violazioni del regolamento scolastico o di convivenza civile.\nDefinizione.\nIl provvedimento disciplinare, annotato per iscritto sul registro di classe, deve riportare:\nLa nota disciplinare ha valore di sanzione nei confronti dell'infrazione al regolamento scolastico l'insegnante, oltre alla controfirma del genitore oppure del tutore, pu\u00f2 richiedere un colloquio con lo stesso.\nConseguenze.\nUn'eccessiva quantit\u00e0 di note disciplinari a carico dello studente pu\u00f2 tradursi in ulteriori provvedimenti disciplinari, come la sospensione (decisa dal consiglio di classe) oppure nella bocciatura (non ammissione all'anno scolastico successivo). Essa, tuttavia, \u00e8 maggiormente influenzata dalla sospensione e dall'insufficiente voto in condotta."}
{"id": "1252009", "revid": "729019", "url": "https://it.wikipedia.org/wiki?curid=1252009", "title": "Giuseppe Calicchio", "text": "\u00c8 alto 188\u00a0cm e pesa 115\u00a0kg. Giocava come pilone.\nNel 2006-07 ha giocato con l'Amatori Catania nel Super 10 italiano."}
{"id": "1252014", "revid": "729019", "url": "https://it.wikipedia.org/wiki?curid=1252014", "title": "Salvatore Carbone (rugbista)", "text": "Carriera.\nNel 2002-03 campione con l'Amatori Catania nella Serie B italiana.\nNel 2003-04 campione con l'Amatori Catania nella Serie A italiana.\nNel 2005-06 ha giocato con l'Amatori Catania nel Super 10 italiano.\nNel 2006-07 ha giocato con l'Amatori Catania nel Super 10 italiano.\nNel 2007-08 campione con il ASD San Gregorio Rugby nella Serie B italiana.\nNel 2009-10 campione con il ASD San Gregorio Rugby nella Serie A2 italiana.\nNel 2010-11 campione con il ASD San Gregorio Rugby nella Serie A1 italiana."}
{"id": "1252015", "revid": "486946", "url": "https://it.wikipedia.org/wiki?curid=1252015", "title": "Curzad Ohmsford", "text": ""}
{"id": "1252017", "revid": "729019", "url": "https://it.wikipedia.org/wiki?curid=1252017", "title": "Luca Corona", "text": "Biografia.\nCresciuto al Frascati, pass\u00f2 successivamente al Rugby Roma, con cui si aggiudic\u00f2 lo scudetto nel 1999-2000; nella squadra della Capitale rimase fino al gennaio 2010, quando si trasfer\u00ec all'Amatori Catania, squadra per la quale aveva gi\u00e0 disputato una stagione nel Super 10 2006-07.\nTerminato l'ingaggio con il club siciliano \u00e8 tornato al Frascati, sua societ\u00e0 d'origine.\nNell'annata 2014-15 \u00e8 l'allenatore del Praeneste Rugby che milita nel campionato di serie C del Lazio. Nel 2016 \u00e8 allenatore a Frascati."}
{"id": "1252019", "revid": "729019", "url": "https://it.wikipedia.org/wiki?curid=1252019", "title": "Aaron Cowie", "text": "Nel 2006-07 ha giocato con l'Amatori Catania nel Super 10 italiano."}
{"id": "1252022", "revid": "46291", "url": "https://it.wikipedia.org/wiki?curid=1252022", "title": "Arenga", "text": "Arenga \u00e8 un genere di piante della famiglia Arecaceae (o Palmae), native delle regioni tropicali dell'Asia meridionale e del Sud-Est asiatico.\nDescrizione.\nComprende palme generalmente di dimensioni piccole o medie, alte da 2 a 20\u00a0m e con foglie lunghe da 2 a 12\u00a0m.\nTassonomia.\nComprende le seguenti specie:"}
{"id": "1252024", "revid": "110157", "url": "https://it.wikipedia.org/wiki?curid=1252024", "title": "Kirchdorf am Inn (Austria)", "text": "Kirchdorf am Inn \u00e8 un comune austriaco di 621 abitanti nel distretto di Ried im Innkreis, in Alta Austria."}
{"id": "1252029", "revid": "1184093", "url": "https://it.wikipedia.org/wiki?curid=1252029", "title": "Squadre della South Atlantic League dal 1960", "text": "Nella Western Carolinas League e successiva South Atlantic League dal 1960 ad oggi hanno giocato numerosissime squadre:"}
{"id": "1252030", "revid": "110157", "url": "https://it.wikipedia.org/wiki?curid=1252030", "title": "Kirchheim im Innkreis", "text": "Kirchheim im Innkreis \u00e8 un comune austriaco di 718 abitanti nel distretto di Ried im Innkreis, in Alta Austria."}
{"id": "1252032", "revid": "729019", "url": "https://it.wikipedia.org/wiki?curid=1252032", "title": "Gast\u00f3n de Robertis", "text": ""}
{"id": "1252033", "revid": "219110", "url": "https://it.wikipedia.org/wiki?curid=1252033", "title": "Codice QR", "text": "Un codice QR (in lingua inglese QR code) \u00e8 un codice a barre bidimensionale (o codice 2D), ossia a matrice, composto da moduli neri disposti all'interno di uno schema bianco di forma quadrata, impiegato in genere per memorizzare informazioni destinate a essere lette tramite un apposito lettore ottico o anche smartphone.\nIn un solo crittogramma possono essere contenuti fino a 7089 caratteri numerici o 4296 alfanumerici. Genericamente il formato matriciale \u00e8 di 29x29 quadratini e contiene 48 alfanumerici. Il nome \"QR\" \u00e8 l'abbreviazione dell'inglese \"quick response\" (\"risposta rapida\"), in virt\u00f9 del fatto che il codice fu sviluppato per permettere una rapida decodifica del suo contenuto.\nStoria.\nIl codice QR fu sviluppato nel 1994 dalla compagnia giapponese Denso Wave, per tracciare i pezzi di automobili nelle fabbriche di Toyota. Vista la capacit\u00e0 del codice di contenere pi\u00f9 dati di un codice a barre, fu in seguito utilizzato da diverse industrie per la gestione delle scorte. Nel corso degli anni 2000 alcune di queste funzioni furono progressivamente assolte dalle etichette RFID.\nNel 1999 Denso Wave ha distribuito i codici QR sotto licenza libera, favorendone cos\u00ec la diffusione in Giappone. Nello stesso anno NTT docomo, la principale compagnia di telefonia mobile del paese, ha lanciato i-mode, sistema per l'utilizzo del web dal telefono cellulare. In poco tempo i-mode divenne molto popolare tra i giapponesi, e gi\u00e0 all'inizio del XXI secolo cominciavano ad essere sviluppate applicazioni per cellulari orientate verso la comodit\u00e0.\nIn questo contesto di sviluppo pervasivo del web mobile nella vita quotidiana dei giapponesi, i codici QR si rivelarono utili per rendere immediato l'accesso alle informazioni attraverso una semplice azione sullo smartphone, evitando cos\u00ec la difficolt\u00e0 di inserimento manuale. Cos\u00ec, dalla seconda met\u00e0 degli anni 2000, divennero sempre pi\u00f9 comuni le pubblicit\u00e0 che ricorrevano all'uso dei codici QR stampati sulle pagine di giornali e riviste, o sui cartelloni pubblicitari, per veicolare facilmente indirizzi e URL.\nPer qualche tempo in Giappone si diffuse anche l'utilizzo dei codici QR sui biglietti da visita per semplificare l'inserimento dei dati nella rubrica del cellulare. Questa usanza sub\u00ec per\u00f2 un notevole rallentamento con lo sviluppo dei sistemi di trasmissione dati via infrarossi.\nNel settembre 2005, negli Stati Uniti, \u00e8 nato il progetto Semapedia che permette di collegare, tramite codice QR, i luoghi fisici alle relative descrizioni su Wikipedia.\nIn Europa e negli Stati Uniti la diffusione dei codici QR \u00e8 stata lenta, ma dalla fine degli anni 2000, favorita anche dallo sviluppo del mercato degli smartphone, la tecnologia ha acquistato maggiore notoriet\u00e0, anche in Italia. Tuttavia, con la diffusione su larga scala dei codici QR mediante i dispositivi mobili, nel 2014 Federprivacy ha evidenziato che possono essere facilmente utilizzati per scopi dannosi, trasmettendo virus, istruzioni malevole, e attivare altre azioni indesiderate. Accanto alla definizione QR Code prende piede una definizione pi\u00f9 esplicita: mobtag. Sono infatti molte le applicazioni gratuite di lettura dei QR distribuite sia dal Play Store, che da App Store o da altri siti web.\nInoltre diversi siti, tra cui l'open source ZXing Project, offrono l'opportunit\u00e0 di generare i codici gratuitamente.\nLicenze e standard.\nNel 1999 Denso Wave, pur conservando i diritti di brevetto, ha permesso l'uso del codice QR con licenza libera, definito e pubblicato come standard ISO.\nSul versante applicazione, vi \u00e8 qualche variazione tra implementazioni, NTT docomo ha stabilito standard de facto per la codifica degli URL, le informazioni di contatto, e molti altri tipi di dati.\nIl progetto \"open source\" \"Zxing\" pubblica una guida agli standard di codifica delle informazioni nei codici a barre.\nFunzionamento.\nI codici QR possono contenere sia indirizzi internet, che testi, numeri di telefono, o sms. Sono leggibili da qualsiasi telefono cellulare e smartphone munito di un apposito programma di lettura (lettore di codici QR, o in inglese \"QR reader\").\nLettura e scrittura.\nDato che Denso Wave ha reso pubblico l'uso della tecnologia QR con licenza libera, su Internet \u00e8 possibile trovare programmi gratuiti sia per la lettura (decodifica) che per la scrittura (codifica) dei codici QR.\nDalla fine degli anni 2000 i programmi di lettura dei codici QR sono spesso gi\u00e0 installati nei telefonini dai relativi produttori. In Giappone questa prassi \u00e8 la norma.\nEsistono comunque molti siti web che offrono i lettori per cellulari, generalmente senza costi. Sul sito ufficiale di Semapedia \u00e8 pubblicata un'ampia lista di collegamenti alle pagine che offrono lettori specifici per ogni modello di telefono cellulare.\nPer leggere un codice QR \u00e8 sufficiente inquadrarlo con la fotocamera del cellulare dopo aver aperto il lettore.\nPer quel che riguarda la scrittura, esistono diversi siti che consentono la libera produzione di codici QR.\nSpecifiche.\nI codici QR possono memorizzare fino a un massimo di 4.296 caratteri alfanumerici, 7.089 caratteri numerici.\nNei codici QR \u00e8 utilizzato il codice Reed-Solomon per la rilevazione e correzione d'errore: nel caso in cui il QR fosse in parte danneggiato, per esempio da macchie o graffi sul supporto cartaceo, l'applicazione Reed-Solomon permette di ricostruire i dati persi, ripristinando, durante la decodifica, fino al 30% delle informazioni codificate."}
{"id": "1252036", "revid": "729019", "url": "https://it.wikipedia.org/wiki?curid=1252036", "title": "Adrian Donald", "text": ""}
{"id": "1252037", "revid": "729019", "url": "https://it.wikipedia.org/wiki?curid=1252037", "title": "Francesco Faia Pappalardo", "text": "Biografia.\nCresciuto nell'Amatori Catania, nella cui prima squadra esord\u00ec nel 2004, ha disputato due stagioni con il club etneo in Super 10.\nDall'estate 2008 in forza al (club della provincia catanese), agli ordini dell'ex nazionale Orazio Arancio, fu indisponibile quasi subito a causa di un incidente occorso nel \"match\" di campionato contro il , nel corso del quale si \u00e8 procur\u00f2 la frattura della spalla.\nNel 2014 ha conseguito l'abilitazione di allenatore di 1\u00ba livello F.I.R.."}
{"id": "1252039", "revid": "287204", "url": "https://it.wikipedia.org/wiki?curid=1252039", "title": "NGC 7727", "text": "NGC 7727 \u00e8 una galassia nella costellazione dell'Aquario.\nSi individua circa 2 gradi a nord del gruppetto di stelle ; le dimensioni apparenti sono minute, data la grande distanza (oltre 110 milioni di anni-luce) dalla Via Lattea. In realt\u00e0 si tratta di una galassia spirale gigante, con un nucleo molto luminoso vicino al quale si nasconde un accenno di \"barra\" appena percepibile in telescopi amatoriali o riflettori da 200-250mm di apertura. I bracci sono esili e tenui, non visibili all'osservazione diretta ma rilevabili attraverso foto a lunga posa. Fa coppia con una galassia vicina, NGC 7724."}
{"id": "1252040", "revid": "204012", "url": "https://it.wikipedia.org/wiki?curid=1252040", "title": "Dirigente Scolastico", "text": ""}
{"id": "1252041", "revid": "767487", "url": "https://it.wikipedia.org/wiki?curid=1252041", "title": "Intermezzo (film 1939)", "text": "Intermezzo (\"Intermezzo: A Love Story\") \u00e8 un film del 1939 diretto da Gregory Ratoff.\nTrama.\nHolger Brandt, violinista sposato con due figli, tornando a casa dopo una lunga \"tourn\u00e9e\" conosce Anita Hoffman, l'insegnante di pianoforte di sua figlia Annamaria, e le propone di fargli da accompagnatrice. Fra i due nasce una relazione sentimentale e il musicista abbandona la famiglia per lei. Ma proprio Annamaria, che rischia di morire a causa di un incidente, lo costringer\u00e0 a tornare e a dimenticare la storia d'amore.\nDistribuzione.\nVenne distribuito dall'United Artists e fu presentato a New York il 6 ottobre 1939.\nIl film usc\u00ec nelle sale italiane nel dicembre 1941 e rimase nelle sale per quasi tutto il 1942, distribuito dalla Generalcine. Nel 1947 venne ridistribuito dalla E.N.I.C. col titolo \"Addio per sempre (Intermezzo)\". Venne distribuito una terza volta, col primo titolo \"Intermezzo\", nel 1958 dalla Globe Films International; in occasione di questa riedizione il film venne ridoppiato, doppiaggio sempre utilizzato in seguito nelle messe in onda televisive e per il mercato di distribuzione su supporti casalinghi. Il primo doppiaggio risulta al momento irreperibile.\nCritica.\n\"...\u00e8 un'appassionata storia d'amore che mantiene ancora oggi tutta la sua forza grazie alla grande prova della Bergman.\" (Mereghetti)\nEdizione italiana e azioni legali.\nIn data 8 luglio 1952 la casa produttrice del film, la Selznick International Pictures, dispose che tutto il materiale cinematografico delle versioni italiane di sua produzione venisse depositato presso la societ\u00e0 Ital Atlantic Express a Roma, tra cui il negativo di \"Intermezzo\". Successivamente nel maggio 1953 la Selznick deposit\u00f2 presso la stessa societ\u00e0 altro materiale recuperato a Torino in seguito ad azione giudiziaria espletata per inibirne la distribuzione abusiva; tra questi 10 copie di \"Intermezzo\". Tali copie, ritenute in gravi condizioni di deteriorazione dalla societ\u00e0 italiana, vennero dalla stessa distrutte col permesso della casa di produzione. Circa un anno dopo, la Selznick richiese alla Ital Atlantic Express la consegna del negativo in lingua italiana per l'utilizzo commerciale, ma con sua sorpresa dovette apprendere che a causa di un errore di uno degli impiegati della Ital Atlantic Express, questo era stato distrutto, contrariamente alle istruzioni della casa produttrice, insieme alle copie positive fuori uso.&lt;br&gt;Poich\u00e9 le lunghe trattative con l'Ital Atlantic Express per il risarcimento del danno non portarono ad un'amichevole componimento della vertenza, la Selznick International Pictures intent\u00f2 una causa civile verso la societ\u00e0 italiana presso il Tribunale di Roma. A causa di questo avvenuto il doppiaggio italiano originale del 1941 and\u00f2 perduto, per cui, al termine dell'esito giudiziario, si dovette procedere alla creazione di un nuovo doppiaggio."}
{"id": "1252042", "revid": "228587", "url": "https://it.wikipedia.org/wiki?curid=1252042", "title": "Western Baseball League", "text": "La Western Baseball League fu una lega minore indipendente del baseball USA, che oper\u00f2 fra il 1995 e il 2002.\nFu fondata dall'imprenditore di Portland Bruce L. Engel e vi aderirono:\nI Long Beach furono i primi campioni.\nNel 1996 Surrey lasci\u00f2 la lega e fu sostituita dai Reno Chukars. Long Beach vinse nuovamente il titolo. Nei primi anni'90 la lega crebbe con altre due squadre nel Pacific Northwest: i Coos Bay Seals nell'ovest dell'Oregon e i Western Warriors di Olympia, ma entrambe fallirono nel 2000. \nNel 1997 la squadra di Palm Springs si spost\u00f2 a Oxnard, ma fall\u00ec. Si aggiunsero i Chico Heat. Chico vinse subito il titolo. La WBL cre\u00f2 una squadra a Sacramento, gli Steelheads, poi trasferiti a Solano County, California.\nNel 1999 la lega dismise l'ex-squadra di Grays Harbor, mentre Mission Viejo, Bend eOxnard also fallirono. I Sacramento Steelheads e gli Zion Pioneerzz si aggiunsero, rendendo la WBL una lega a sei. Tri-City vinse il campionato.\nNel 2000 incluse le squadre di Yuma e Scottsdale che presero il nome di \"Valley Vipers\". Gli Zion Pioneerzz furono i campioni dell'anno. La stagione seguente Reno e Valley fallirono e Long Beach vinsero il titolo.\nNel suo ultimo anno di vita, il 2002, la Western Baseball League aveva sei squadre. Nella Northern Division giocavano Chico Heat, Sonoma County Crushers e Yuba-Sutter Gold Sox. Invece nella Southern Division Long Beach Breakers, Solano Steelheads e Yuma Bullfrogs. I Chico Heat furono gli ultimi campioni."}
{"id": "1252043", "revid": "729019", "url": "https://it.wikipedia.org/wiki?curid=1252043", "title": "Matteo Foschi", "text": "Biografia.\nProveniente dalle giovanili dell'Amatori Milano, esord\u00ec in campionato nel 1997-98 nelle file del Parma, in cui milit\u00f2 una sola stagione.\nNel 1998 si trasfer\u00ec a Brescia alla Leonessa, club con il quale debutt\u00f2 a livello di competizioni europee nella Challenge Cup; dopo sette stagioni in Lombardia fu ingaggiato dall'Amatori Catania nel 2005 e, alla retrocessione di quest'ultimo nel 2008, torn\u00f2 a Parma nel GRAN.\nNell'estate del 2010 entr\u00f2 a far parte della rosa del Rovigo; a fine stagione si ritir\u00f2 per diventare allenatore degli avanti nelle giovanili dell'Unionrugby, squadra di Milano."}
{"id": "1252045", "revid": "729019", "url": "https://it.wikipedia.org/wiki?curid=1252045", "title": "Ulises Gamboa", "text": "Biografia.\n\u00c8 cresciuto nelle giovanili del San Cirano di Villa Celina (La Matanza, provincia di Buenos Aires), con cui si aggiudic\u00f2 nel 1998 il campionato Nacional de Clubes. In argentina ha fatto parte della rappresentativa di Buenos Aries con cui ha vinto il Campionato argentino del 2006 e della rappresentativa nazionale under 21.\nArriv\u00f2 in Italia nel 2006 all'Amatori Catania, squadra in cui rimase per due stagioni in Super 10.\nNel 2007 lasci\u00f2 il club siciliano e si trasfer\u00ec in Francia al B\u00e9ziers in Pro D2, inizialmente con un contratto biennale, ma dopo una sola stagione torn\u00f2 in Italia al Rugby Roma.\nNel 2010 fu ingaggiato per una stagione dalla neonata \"franchise\" degli Aironi di Viadana, con l'incarico aggiunto di allenatore degli avanti delle giovanili del club capofila, Viadana appunto, giocando in Pro12 e in Heineken Cup. Nel febbraio 2012 si trasfer\u00ec alla squadra scozzese dell'Edinburgh sempre in Pro12. Ritorna nel 2013 in argentina come allenatore degli avanti del San Cirano.\nNella stagione 2013-2014 ha ricoperto il ruolo di allenatore degli avanti ne L'Aquila Rugby 1936 in Serie A1 giocando anche una partita con il Rubano.\nNel settembre 2014 \u00e8 stato ingaggiato dal Rugby Viadana come allenatore degli avanti e giocatore. Nel 2015 si ritira dal rugby giocato ma continua l'esperienza in Lombardia come assistente-allenatore del Viadana e come head coach del Caimani Rugby (squadra cadetta del gialloneri) in serie B, con cui gioca anche una partita.\nA marzo 2018, pur continuando il suo rapporto con i Caimani, viene contattato come assistente allenatore di Sosene Anesi ai Timi\u0219oara Saracens. Dopo la vittoria nel campionato rumeno viene confermato alla guida tecnica del club."}
{"id": "1252046", "revid": "1543377", "url": "https://it.wikipedia.org/wiki?curid=1252046", "title": "Chiesa emergente", "text": "La chiesa emergente \u00e8 il fenomeno, negli ultimi 20 anni, della formazione di comunit\u00e0 cristiane che hanno intenzionalmente assunto la cultura postmoderna. Per raggiungere questo obiettivo si evidenzia un intenso lavoro di de-costruzione e ri-costruzione del complesso della tradizione cristiana .\nPer la sua natura evolutiva e decentralizzata, il concetto di chiesa emergente non pu\u00f2 ancora descrivere un vero e proprio movimento religioso. .\nL'intento dichiarato della chiesa emergente \u00e8 di creare comunit\u00e0 dove la fede possa essere vissuta . Essa non intende essere un metodo di evangelizzazione, ma un modello di autenticit\u00e0 di fede personale e comunitaria.\nDifferenza dalle forme ecclesiali classiche.\nLa chiesa emergente si distingue dalle forme ecclesiali classiche in tre modi:\nIl culto.\nLa chiesa emergente aspira ad un culto autentico, contestuale e comunitario.\nTratti caratteristici evidenti del culto emergente sono la creativit\u00e0, la sperimentazione, l'esperienzialit\u00e0, la sensorialit\u00e0, la partecipazione, il movimento.\nDa un lato il linguaggio, gli atteggiamenti e l'atmosfera tendono ad essere non convenzionali e pi\u00f9 liberi anche per una chiesa evangelica; dall'altro gli elementi liturgici tendono a riprendere il loro spazio rispetto alla centralit\u00e0 della predicazione tipica del protestantesimo; il pulpito ha conseguentemente perso la posizione centrale, pi\u00f9 alta e di fronte rispetto alle panche; c'\u00e8 un intenso e sapiente uso di incensi, candele, illuminazione; un convinto uso dell'arte e un maggiore uso del linguaggio del corpo e dei gesti liturgici.\nLa chiesa emergente da un lato recupera tutti quegli elementi del sacro e del rituale che le chiese evangeliche hanno man mano abbandonato, ma dall'altro ingloba anche tutti gli elementi tecnologici forniti dalla modernit\u00e0.\nIl culto emergente \u00e8 .\nLa coorte.\nNella chiesa emergente il piccolo gruppo \u00e8 l'elemento ecclesiologico primario.\nSi pu\u00f2 dire che la chiesa effettiva sia il piccolo gruppo o cellula. La cellula (che negli USA viene preferibilmente chiamata \"Cohort\") \u00e8 l'elemento propulsivo e centrale della missione; \u00e8 il luogo dove si svolge il culto, la cura pastorale comunitaria, lo studio della Bibbia. Le coorti spesso hanno anche un incontro comune domenicale pi\u00f9 tradizionale, ma \u00e8 chiaro che l'epicentro della vita comunitaria \u00e8 il piccolo gruppo. La coorte \u00e8 organizzata sul modello dei rapporti familiari, essa \u00e8 il luogo di rapporti amichevoli, di organizzazione della prassi cristiana, di sostegno nelle difficolt\u00e0. Nella coorte, per usare la terminologia teologica, si vive la \"koinonia\".\nLa missione.\nLa chiesa emergente \u00e8 diversa nell'approccio missionario e nel modo di fondare chiese.\nL'approccio alla missione della chiesa emergente, piuttosto che chiamare le persone in chiesa, consiste nell'andare da chi si vuole raggiungere. La chiesa non \u00e8 il luogo, ma i credenti che la formano, quindi essa \u00e8 in grado di essere presente ovunque e di prendere forme diverse, anche culturalmente, da quelle tradizionali.\nTre principi caratterizzano il pensiero missionario della chiesa emergente:\nSecondo un pensiero diffuso nella chiesa emergente, l'accoglienza dell'Evangelo non corrisponde e non implica l'accettare la forma di chiesa che l'ha incarnata sinora. Quindi, nel fondare nuove chiese, la preoccupazione fondamentale \u00e8 di trovare l'espressione di chiesa pi\u00f9 appropriata per coloro che non hanno un rapporto con la chiesa.\nUn fenomeno variegato.\nNonostante queste caratteristiche comuni, la chiesa emergente \u00e8 molto variegata. Il riferimento alla cultura postmoderna pu\u00f2 significare infatti cose molto diverse. In quest'ambito si evidenziano tre approcci:\nLa maggior parte delle comunit\u00e0 cristiane emergenti ricade in queste due categorie. Queste non negano la verit\u00e0 di Ges\u00f9 Cristo o della Bibbia.\nVoci critiche.\nLa chiesa emergente \u00e8 una tendenza molto controversa del protestantesimo occidentale. Sin da quando ha acquistato una certa visibilit\u00e0 in Inghilterra e soprattutto negli Stati Uniti, essa ha suscitato preoccupazione e opposizione. I critici della chiesa emergente provengono in larghissima parte dalle file dell'evangelicalismo conservatore e neo-fondamentalista americano. Nonostante la grande variet\u00e0 delle tendenze rappresentate dalla chiesa emergente, sono sorte alcune caratteristiche distintive comuni che hanno suscitato la perplessit\u00e0 di alcuni osservatori."}
{"id": "1252050", "revid": "729019", "url": "https://it.wikipedia.org/wiki?curid=1252050", "title": "Salvatore Garozzo", "text": "Biografia.\nCresciuto nello Zagara, con cui esord\u00ec in campionato a soli 17 anni, Garozzo entr\u00f2 gi\u00e0 ai tempi della militanza in tale squadra nel giro della Nazionale diretta dall'allora C.T. Georges Coste: fu infatti tra i convocati nel \"tour\" del 1997 in Zimbabwe, anche se non fu schierato nei \"test match\" ma solo negli incontri infrasettimanali.\nNel 1998 Garozzo fu ingaggiato dal Benetton Treviso; nella prima stagione in Veneto si laure\u00f2 campione d'Italia, titolo bissato nel 2001, anno in cui giunse l'esordio per l' in un \"test match\", contro l' a Montevideo; una settimana pi\u00f9 tardi disput\u00f2 il suo secondo incontro internazionale, a Buenos Aires contro l'; un anno pi\u00f9 tardi giunse il suo terzo, a tutt'oggi pi\u00f9 recente, \"test match\", di nuovo contro l' a Roma.\nNel 2006 lasci\u00f2 il Benetton dopo cinque scudetti, una Coppa Italia e pi\u00f9 di 100 partite giocate, e torn\u00f2 a Catania, nell'Amatori, con cui milit\u00f2 nel Super 10; nel 2008 nonostante la retrocessione e la mancata iscrizione della squadra in Serie A1 per motivi economici, Garozzo decise di rimanere all'Amatori anche in serie B.\nAl termine del campionato 2008-09 giunse la promozione in Serie A2.\nA Catania rimase fino all'inizio della stagione 2013, quando l'Amatori ripart\u00ec dalla Serie C.\nFu ingaggiato dall'Amatori Messina, militante in serie B.\nAl termine della seconda stagione con i messinesi, Garozzo si ritir\u00f2 e assunse la guida tecnica del Nissa in serie C.\nL'anno successivo Amatori Messina e Nissa fusero le sezioni seniores per partecipare al campionato di serie B e Garozzo torn\u00f2 in campo.\nLa stagione si concluse con la salvezza ma la squadra non si iscrisse al campionato successivo.\nDopo un anno a San Gregorio divenne allenatore delle giovanili del ."}
{"id": "1252053", "revid": "884077", "url": "https://it.wikipedia.org/wiki?curid=1252053", "title": "Marco Geraci", "text": "Caratteristiche.\n\u00c8 alto 179\u00a0cm e pesa 110\u00a0kg. Giocava come pilone o tallonatore.\nCarriera.\nHa cominciato a giocare a rugby nell'A.S.Benetton Treviso nel 1997 e ha giocato con quest'ultima fino al 2003, vincendo 3 Campionati italiani. Nella stagione 2003-04 \u00e8 passato dalle giovanili di Treviso alla Seniores di Paese (Comune della provincia di Treviso) che militava nel Campionato di serie A. Dal 28 ottobre 2003 al 1\u00ba novembre\n2003 ha preso parte alla Coppa Europea per Regioni con la selezione C.I.V.(Comitato Interregionale delle Venezie) arrivando ai quarti di finale. Nella stagione sportiva 2004-05 si trasferisce nelle file del Rugby Mirano che militava nel campionato di serie A dove affronta un ottimo campionato giocando tutte le partite del campionato e segnando 6 mete.\nDopo due anni di maturazione in serie A arriva il Top ten nelle file dell'Amatori Catania Rugby nell'anno sportivo 2005-06 e 2006-07."}
{"id": "1252058", "revid": "887364", "url": "https://it.wikipedia.org/wiki?curid=1252058", "title": "Assemblea d'Istituto", "text": ""}
{"id": "1252059", "revid": "124163818", "url": "https://it.wikipedia.org/wiki?curid=1252059", "title": "Roberto Terzani", "text": "Biografia.\nNasce a Siena nel 1957, inizia piccolissimo (a sei anni) a suonare il pianoforte, portato in casa dal fratello Marco (di dodici anni pi\u00f9 grande di lui), un musicista di balere, che ebbe una grossa influenza su di lui. Dotato di una naturale predisposizione musicale compone la sua prima canzone all'et\u00e0 di otto anni. Un paio di anni dopo la morte del fratello lo scuote particolarmente e si rifugia nella musica.\nPer motivi di lavoro la sua famiglia si trasferisce prima a Ferrara e poi successivamente a Bologna\ndove frequenta le scuole medie. Nella citt\u00e0 emiliana forma la sua prima band, i Windopen, lascia la scuola e comincia a lavorare in un'officina. Con il primo stipendio decide di comprarsi un basso e di dedicarsi a tempo pieno alla musica. Il gruppo riesce a firmare un contratto per la Cramps, incidendo un singolo e riuscendo ad attirare le attenzioni di case discografiche multinazionali dalle quali rifiuteranno ogni offerta. Sua \u00e8 la sigla del TG1 dal 1986 al 1992. I Windopen conoscono Ernesto De Pascale, con il quale iniziano a collaborare e con il quale effettuano delle registrazioni a Firenze, dove la band si trasferisce momentaneamente. Dopo lo scioglimento dei Windopen, Terzani decide di stabilirsi a Firenze, dove c'era una scena musicale in fermento, ed entra a far parte degli Hypnodance, nei quale conosce Massimo Altomare e il batterista Daniele Trambusti.\nGrazie alle informazioni fornite da quest'ultimo, Roberto nel 1989 scopre che la pi\u00f9 importante rockband italiana di quel momento cerca un bassista in sostituzione di Gianni Maroccolo, fuoriuscito dalla band nell'estate di quell'anno. Viene subito scelto e diventa membro dei Litfiba.\nRimarr\u00e0 in tale gruppo durante tutto il periodo d'oro, dal dicembre 1989 al 1999, anno della divisione tra Piero Pel\u00f9 e Ghigo Renzulli. I suoi ruoli nei Litfiba sono molteplici: dapprima entra a far parte della band come bassista (1989-1993), successivamente, dopo un brevissimo allontanamento durante le registrazioni dell'album \"Spirito\", rientra come secondo chitarrista e, dal '96, aggiunger\u00e0 a questo ruolo la mansione di tastierista. Dal 1990 al 1994 ha suonato il basso nella sigla di \"Italia 1 film\", ciclo di film in onda su Italia 1 e dal 1996 al 1998 ha suonato la tastiera sempre nella stessa sigla.\nTra la fine degli anni '80 e i primi anni '90, ha anche cantato e speakerato in parecchi spot della Gig.\nNel gennaio del 1995 diventer\u00e0 padre di Alice.\nNel 1999, avvertendo forti frastuoni nell'ambiente Litfiba, fonda assieme agli altri componenti (esclusi, ovviamente, Pel\u00f9 e Renzulli) un progetto alternativo chiamato Blitz. Il ruolo di cantante era affidato allo stesso Terzani e alla chitarra vi era Giacomo Castellano, successivamente sostituito da Cristiano Maramotti.\nIl progetto Blitz non ebbe lunga durata perch\u00e9 dopo l'allontanamento di Pel\u00f9 dai Litfiba, Terzani e gli altri componenti dei Blitz decidono di collaborare alla carriera solista di Piero Pel\u00f9 entrando nel Supercombo. Terzani rester\u00e0 fino al 2003, partecipando ai primi due dischi del rocker fiorentino: \"N\u00e9 buoni n\u00e9 cattivi\" e \"U.D.S. - L'uomo della strada\" e ai relativi tour.\nNel 2003 decide di allontanarsi da Pel\u00f9 ed incide nel 2005 il suo primo album da solista, \"RobertoTerzani.hits\", trainato dal singolo \"Dai!\".\nNel 2007 rientra nei rinnovati Litfiba con Filippo Margheri alla voce ricoprendo nuovamente il ruolo di bassista anche se partecipa attivamente anche alla composizioni dei brani. Partecipa quindi alla registrazione del \"Five on Line\", un EP registrato in presa diretta in sala prove e pubblicato solo online. Visto il disinteresse delle case discografiche, nel novembre del 2009, naufraga il progetto.\nPochi giorni dopo, viene annunciata la reunion dei Litfiba, con il ritorno di Piero Pel\u00f9 alla voce, e la contemporanea cacciata di Terzani.\nIl 28 dicembre 2009 lo stesso pubblica il seguente messaggio sulla bacheca della propria pagina ufficiale su Facebook: \"\"IO NON CI SARO' (CON TUTTO IL MIO ENTUSIASMO) \u00c8 incredibile come certa gente possa covare tanto rancore per questioni di cui sanno solo loro. E chiss\u00e0 da quanto tempo coltivano astio a tua insaputa senza per altro avere almeno il coraggio di dirtelo in faccia. Ma quale rock'n'roll? Certa gente non mi d\u00e0 niente perch\u00e9 \u00e8 vuota, angosciata e presuntuosa! Parlando invece di altri, voglio augurare un grosso in bocca al lupo a Ghigo e ad Alberto per la \"nuova\" avventura che si apprestano ad affrontare. ROB3\"\nNel maggio del 2010 esce il suo nuovo singolo intitolato \"XXI Secolo\"\".\nNel 2012 partecipa al disco di Mauro Patelli, storico chitarrista di Luca Carboni al suo esordio solista, dal titolo Di bene in meglio, uscito nel mese di maggio."}
{"id": "1252060", "revid": "838137", "url": "https://it.wikipedia.org/wiki?curid=1252060", "title": "Rappresentanti d'Istituto", "text": ""}
{"id": "1252069", "revid": "767487", "url": "https://it.wikipedia.org/wiki?curid=1252069", "title": "Lemmy, Slim Jim &amp; Danny B. (album)", "text": "Lemmy, Slim Jim &amp; Danny B. \u00e8 il primo album pubblicato, nel 2000 dal progetto rockabilly formato da Lemmy Kilmister (Mot\u00f6rhead), Danny B. Harvey (Lonesome Spurs) e Slim Jim Phantom (Stray Cats).&lt;br&gt;\nIl disco \u00e8 noto anche con il nome di Rock &amp; Roll Forever e contiene unicamente cover anni cinquanta in un rigoroso stile rockabilly semiacustico."}
{"id": "1252072", "revid": "767487", "url": "https://it.wikipedia.org/wiki?curid=1252072", "title": "Chiamata da uno sconosciuto", "text": "Chiamata da uno sconosciuto (\"When a Stranger Calls\") \u00e8 un film del 2006 diretto da Simon West con Camilla Belle.\n\u00c8 il remake del film del 1979, \"Quando chiama uno sconosciuto\".\nIl film ha per protagonista la baby-sitter Jill Johnson (Camilla Belle) che riceve inquietanti telefonate da parte di un serial killer, che la ragazza inizialmente scambia per scherzi telefonici, salvo poi scoprire di essere in serio pericolo.\nTrama.\nJill Johnson, una liceale, a seguito di una punizione inflittale dai genitori per aver consumato troppo in fretta il credito del suo cellulare, \u00e8 costretta a fare da baby-sitter ai due figli dei coniugi Mandrakis, che vivono in una lussuosa villa sulle sponde di un lago.\nArrivata nell'abitazione, i padroni di casa si congedano da lei, uscendo a cena fuori e lasciandola quindi sola con i bambini, che tuttavia sono gi\u00e0 stati messi a dormire. A casa con lei vi \u00e8 pure la domestica Rosa, la quale ha un alloggio nella villa stessa. Durante la serata per\u00f2, la ragazza inizia a ricevere telefonate da parte di uno sconosciuto. Jill in un primo momento pensa ad uno scherzo da parte di alcuni amici, visto che la sera stessa sono tutti riuniti ad una festa poco distante; ma successivamente, quando le telefonate continuano, si spaventa e decide di chiamare la polizia. Questa, dopo aver rintracciato le chiamate, la informa che le stesse provengono dall'interno della casa. La ragazza, presa dal panico, capisce di essere in serio pericolo e cerca di scappare dall'abitazione portando con s\u00e9 i bambini nel tentativo di salvare la sua e la loro vita.\nCritica.\nIl consenso della critica \u00e8 stato negativo, con una mediocre \"D\" su Yahoo!Movies, nonostante il record di incassi di 21,6 milioni di dollari nel primo fine settimana di distribuzione negli USA (3 febbraio - 5 febbraio). La principale critica al remake \u00e8 stata la poca suspense rispetto al film originale, determinata anche dalla rivelazione anticipata dell'identit\u00e0 dello sconosciuto.\nIl film \u00e8 uscito negli USA per la PSP e in DVD il 16 maggio 2006. I contenuti speciali del DVD includono due commenti (uno con Camilla Belle e Simon West, l'altro con Jake Wade Wall), scene tagliate, i trailer e 20 minuti di dietro le quinte.\nLa pellicola ha incassato un totale di 66,9 milioni di dollari nel mondo. Durante la prima settimana di distribuzione il botteghino ha registrato 24,8 milioni di dollari di incasso.\nTitoli in altri paesi:\nSequel.\nLa casa di produzione cinematografica Screen Gems aveva dato il via libera per la produzione di un eventuale sequel intitolato \"When a Stranger Returns\", nel quale Hayden Panettiere interpretava il ruolo della baby-sitter. La Screen Gems ha poi bocciato il progetto."}
{"id": "1252076", "revid": "767487", "url": "https://it.wikipedia.org/wiki?curid=1252076", "title": "Fool's Paradise (album)", "text": "Fool's Paradise \u00e8 un album pubblicato nel 2006 dal progetto rockabilly The Head Cat, formato da Lemmy Kilmister (Mot\u00f6rhead), Danny B. Harvey (Lonesome Spurs) e Slim Jim Phantom (Stray Cats) per l'etichetta Cleopatra Records.&lt;br&gt;\nIl disco, contiene tutte le tracce gi\u00e0 del precedente disco (Lemmy, Slim Jim &amp; Danny B), eccetto tre canzoni, \"Stuck On You\", \"True Love Ways\" e \"Heartbreak Hotel\" ma \u00e8 considerato l'album ufficiale e di debutto dei Head Cat."}
{"id": "1252080", "revid": "253269", "url": "https://it.wikipedia.org/wiki?curid=1252080", "title": "Elias Koteas", "text": "Biografia.\nKoteas nasce a Montr\u00e9al, nel Qu\u00e9bec, l'11 marzo del 1961, figlio d'immigrati greci originari dell'Elide (un'odierna unit\u00e0 periferica greca situata nel Peloponneso). Inizialmente intenzionato a diventare architetto, negli anni ottanta si trasferisce a New York, negli Stati Uniti, per studiare recitazione presso l'Accademia americana di arti drammatiche e l'Actors Studio, dove tra i suoi compagni di corso figura Ellen Burstyn.\nDopo un film per la televisione debutta sul grande schermo nel film \"Un magico Natale\" e cui segue una partecipazione al film di Francis Ford Coppola \"Giardini di pietra\". All'inizio degli anni novanta prende parte nel ruolo di Casey Jones a una serie di film dedicati alle Tartarughe Ninja.\nNella sua carriera ha preso parte a film come \"Cyborg 2\", \"Camilla\", \"Crash\", \"Gattaca - La porta dell'universo\", \"L'allievo\", \"La sottile linea rossa\", \"Dancing at the Blue Iguana\", \"Lost Souls - La profezia\", \"Il pi\u00f9 bel gioco della mia vita\", \"Zodiac\", \"Il curioso caso di Benjamin Button\" e \"Shooter\".\nA partire dal 2014 diventa uno dei protagonisti della serie televisiva \"Chicago P.D.\" interpretando la parte di Alvin Olinsky."}
{"id": "1252081", "revid": "161374", "url": "https://it.wikipedia.org/wiki?curid=1252081", "title": "Lemmy, Slim Jim &amp; Danny B.", "text": ""}
{"id": "1252082", "revid": "161374", "url": "https://it.wikipedia.org/wiki?curid=1252082", "title": "Lemmy slim jim e danny b", "text": ""}
{"id": "1252083", "revid": "287204", "url": "https://it.wikipedia.org/wiki?curid=1252083", "title": "NGC 6204", "text": "NGC 6204 \u00e8 un ammasso aperto situato nella costellazione dell'Altare.\nOsservazione.\nSi individua 2 gradi a NNE dell'ammasso NGC 6193 in una regione parzialmente oscurata da polveri interstellari, che fanno s\u00ec che l'ammasso non risulti particolarmente appariscente; con un binocolo \u00e8 appena individuabile come una piccola e debole macchia nebulosa, mentre con un piccolo telescopio gi\u00e0 si risolve in una decina di stelle a partire dalla magnitudine 9,7. Con strumenti da 200mm di apertura \u00e8 possibile otare alcune decine di stelle fino alla magnitudine 14, in prevalenza bianco-azzurre. Pochi primi a SE \u00e8 visibile l'ammasso aperto Hogg\u00a022, formato da poche stelle molto concentrate.\nA causa della sua declinazione fortemente meridionale, quest'ammasso pu\u00f2 essere osservato soprattutto da osservatori situati nell'emisfero australe della Terra; la sua osservazione dall'emisfero nord \u00e8 possibile solo in vicinanza delle latitudini subtropicali. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6204 \u00e8 stato scoperto assieme agli ammassi vicini da James Dunlop nel 1826, durante la sua permanenza in Australia come sovrintendente dell'osservatorio del Nuovo Galles del Sud, con un telescopio da 9 pollici; fu poi riosservato da John Herschel e nel New General Catalogue \u00e8 descritto come un ammasso piuttosto ricco formato da stelle con magnitudini comprese fra la 11 e la 12.\nCaratteristiche.\nNGC 6204 \u00e8 situato a circa 1085\u00a0parsec (circa 3540 anni luce) di distanza, in corrispondenza del bordo esterno del Braccio del Sagittario; la sua et\u00e0 \u00e8 piuttosto giovane ed \u00e8 stimata sui 37 milioni di anni, fatto evidente anche dalla presenza di giovani stelle di colore azzurro fra le sue componenti. Altre stime indicano una distanza di 1200\u00a0parsec e un'et\u00e0 attorno agli 80 milioni di anni, dati che sostanzialmente non si discostano eccessivamente. Gli studi su questo e gli ammassi vicini sono resi pi\u00f9 difficoltosi a causa dell'oscuramento ad opera delle polveri interstellari.\nA brevissima distanza verso sudest si trova un piccolo gruppo di stelle luminose costituenti un ammasso a s\u00e9 stante, catalogato come Hogg\u00a022; si tratta di un ammasso molto pi\u00f9 giovane, essendo dominato da stelle di classe spettrale O con un'et\u00e0 di 5 milioni di anni, e probabilmente pi\u00f9 lontano, a 2800\u00a0parsec di distanza."}
{"id": "1252084", "revid": "767487", "url": "https://it.wikipedia.org/wiki?curid=1252084", "title": "The Life and Crimes of Alice Cooper", "text": "The Life and Crimes of Alice Cooper \u00e8 un album raccolta di Alice Cooper, pubblicato il 20 aprile 1999 per l'Etichetta discografica Rhino Records."}
{"id": "1252085", "revid": "110157", "url": "https://it.wikipedia.org/wiki?curid=1252085", "title": "Neresi", "text": "Neresi (in croato Nere\u017ei\u0161\u0107a) \u00e8 un comune di 864 abitanti della Regione spalatino-dalmata in Croazia nell'isola di Brazza.\nNei pressi di Neresi si trova l'eremo di Piaggia.\nLocalit\u00e0.\nIl comune di Neresi \u00e8 suddiviso in 3 frazioni (\"naselja\"):"}
{"id": "1252088", "revid": "93556", "url": "https://it.wikipedia.org/wiki?curid=1252088", "title": "USS Alameda County (LST-32)", "text": "Lo USS \"Alameda County\" (codice alfanumerico LST-32) \u00e8 stata una nave per operazioni anfibie appartenente alla United States Navy. Fu costruita nei cantieri di Pittsburgh in Pennsylvania con il solo nome di \"LST-32\" ed entr\u00f2 in servizio nell'estate 1943: dal marzo 1944 partecip\u00f2 a diverse azioni nel teatro di guerra del Mediterraneo.\nNel 1962 l'unit\u00e0 pass\u00f2 nelle file della Marina Militare Italiana, che lo ribattezz\u00f2 \"Anteo\" con distintivo ottico A 5306 e lo tenne in servizio una quindicina d'anni. Un'altra unit\u00e0, la nave da appoggio subacqueo , ne ha ereditato il nome ed \u00e8 in servizio oggi al COMSUBIN.\nStoria.\nDestinata al termine delle ostilit\u00e0 in Europa a raggiungere il Pacifico, non fece in tempo ad operare in quelle zone a causa della resa del Giappone. Classificata come LST nella United States Navy era una delle 390 unit\u00e0 della Classe LST-1. Collocata in riserva nel 1946, la nave rientr\u00f2 in servizio nel 1951 per sostituire le unit\u00e0 impegnate nella guerra di Corea e venne inviata nuovamente nel Mediterraneo. Assunse poi il nome \"Alameda County\" il 1\u00ba luglio 1955 e venne riclassificata AVB (\"Advance Aviation Base Ship\") nel 1957.\nRitirata dal servizio a Napoli il 25 giugno 1962 e radiata definitivamente dalla US Navy il successivo 30 giugno venne trasferita il 20 novembre dello stesso anno alla Marina Militare Italiana dove ha prestato servizio fino al 1\u00ba agosto 1973.\nLa nave, inizialmente venne impiegata come nave trasporto e successivamente per dare il supporto alle forze da sbarco italiane e quando l'unit\u00e0 venne destinata a tale impiego ebbe il distintivo L 9869 e venne destinata alla III\u00aa Divisione Navale di base a Brindisi.\nL'\"Anteo\" fu la prima unit\u00e0 d'altura italiana dotata di un portellone a prua per lo sbarco di mezzi ruotati e cingolati direttamente sulla spiaggia. Insieme all'\"Anteo\" era stata acquistata dagli USA per fornire supporto alle forze da sbarco un'altra unit\u00e0 la USS \"Whitley\" che ceduta alla Marina Militare Italiana nel febbraio 1962 e rinominata \"Etna\", prest\u00f2 servizio fino al 1\u00ba maggio 1975. Le due unit\u00e0 affiancarono nel loro compito le unit\u00e0 della classe Stromboli costruite in Italia, che entrate in servizio nella prima met\u00e0 degli anni cinquanta prestarono servizio fino al 1972 e vennero a loro volta affiancate dal 1968 dalla nave \"Andrea Bafile\", altra unit\u00e0 un tempo americana che avrebbe poi prestato servizio fino al 1981.\n\"Anteo\", \"Etna\" e le unit\u00e0 della classe Stromboli vennero sostituite da altre unit\u00e0 ex statunitensi: la e la formarono la nuova classe Grado.\nCollegamenti esterni.\nLa Marina di transizione del dopoguerra"}
{"id": "1252089", "revid": "2048534", "url": "https://it.wikipedia.org/wiki?curid=1252089", "title": "Lada-Vaz \u017diguli", "text": "Con i numeri dal 2101 al 2107 si indica una serie di autovetture prodotte dalla Lada-Vaz a partire dal 1970 su base Fiat 124 e conosciute con l'appellativo di \u017digul\u00ed (\u0416\u0438\u0433\u0443\u043b\u0438\u0301, ; o anche di \"Lada Classica\"), dall'omonima catena di colline situata nei dintorni della citt\u00e0 di Togliatti, dove si trovava lo stabilimento in cui le auto erano prodotte.\nLa nascita.\nL'accordo con la Fiat, stipulato nel 1966 dal governo sovietico, prevedeva, oltre alla costruzione dello stabilimento di Togliatti, la fabbricazione su licenza della 124.\nNel 1970, inaugurata la nuova fabbrica, venne avviata la produzione dei modelli Lada 2101 (berlina 4 porte) e Lada 2102 (station wagon), ovvero le \"124\" sovietiche.\nRispetto alle originali Fiat, le \"2101/2102\", bench\u00e9 esteticamente quasi identiche, presentavano alcune modifiche tecniche per adattarsi meglio alle condizioni delle strade e della societ\u00e0 sovietica.\nVenne aggiunta una pompa di alimentazione manuale.\nLe sospensioni vennero rinforzate per affrontare meglio le frequenti buche, mentre l'assetto venne leggermente rialzato per viaggiare meglio sui percorsi innevati o infangati. Per migliorare la frenata a bassa velocit\u00e0 e in condizioni difficili i freni posteriori, originariamente a disco, divennero a tamburo fabbricati in alluminio, mentre il motore originale venne rimpiazzato da un 1198 cm\u00b3 di progettazione sempre Fiat su specifiche dei sovietici derivato dal monoblocco del motore tipo 124.A, ma con modifiche peculiari alla testata e alla distribuzione, rimasta monoalbero ma con posizionamento \"in testa\". La potenza era di 62 cv.\nIl resto della meccanica era praticamente identico a quello della berlina Fiat (trazione posteriore, retrotreno ad assale rigido, cambio a 4 marce) nonch\u00e9 il cruscotto, interni e comandi.\nL'evoluzione.\nIl successo della nuova vettura, forte di una qualit\u00e0 degli assemblaggi migliore di quella degli altri prodotti nazionali (le linee produttive erano d'origine Fiat), indusse la Lada-Vaz a espandere la gamma. Nel 1972 venne infatti lanciata la Lada 2103 che, un po' come la Fiat 124 Special, era una versione pi\u00f9 lussuosa della berlina 2101, da cui si distingueva per alcune modifiche estetiche (frontale con 4 fari circolari, maniglie porta incassate, griglie nere sul montante, profilo lucido laterale, gruppi ottici posteriori maggiorati, plancia con strumentazione supplementare e inserto in simil legno) e tecniche (motore con cilindrata elevata a 1452\u00a0cm\u00b3). Grazie da una potenza di 75 cv, la vettura toccava i 153 km/h.\nNel 1974 venne lanciata la versione \"1.3\" (1294\u00a0cm\u00b3, 67 cv) delle \"2101\" e \"2102\". Contemporaneamente sia le versioni \"1.2\", che restavano in listino, che le \"1.3\" beneficiarono di alcuni ritocchi estetici (maniglie incassate, griglia di sfogo dell'aria sui montanti posteriori) e agli interni.\nSin dai primi anni settanta la Lada-Vaz avvi\u00f2 l'esportazione dei suoi modelli in Europa Occidentale: le prime furono esportate in Belgio nel 1971. La scarsa affidabilit\u00e0, dovuta alla scadente qualit\u00e0 dell'acciaio impiegato per la carrozzeria (che arrugginiva facilmente) e della ghisa di fusione utilizzata per monoblocco e testata, e la bassa qualit\u00e0 costruttiva impedirono un ampio successo, pur vendendo numeri interessanti sia in Francia che in Spagna e Germania grazie al prezzo estremamente competitivo: ad esempio, sul mercato svizzero nel 1973 la Lada 1200 berlina costava 7.950 franchi svizzeri, contro i 10.000 della Fiat 124 berlina standard (per confronto, la 127 ne costava 8.000).\nNel 1978 la 2103 si trasform\u00f2, grazie a un ulteriore aumento della cilindrata a 1569\u00a0cm\u00b3 (80 cv) e a un restyling (mascherina anteriore nera, paraurti ridisegnati con cantonali in plastica, interni modificati), in Lada 2106.\nNel 1980 la 2101 sub\u00ec un profondo restyling che interess\u00f2 il frontale (pi\u00f9 squadrato, con fari rettangolari e nuova mascherina), la coda (ridisegnata), i paraurti (con cantonali in plastica e parte centrale in metallo), la fiancata (nuove griglie di sfogo sui montanti, cornici di vetri e portiere in nero opaco) e gli interni (completamente rivisti). La 2102 (versione station vagon inizialmente identica alla Fiat 124 Familiare) di conseguenza sub\u00ec le stesse modifiche apportate alla 2101 cambiando di fatto nome in Lada 2104.\nDal punto di vista tecnico non vi furono novit\u00e0 importanti, salvo l'adozione del motore 1500 da 75 cv (che s'affiancava ai precedenti \"1200\" e \"1300\"). Un particolare curioso \u00e8 il cruscotto di queste nuove vetture che \u00e8 praticamente identico a quello della Fiat 128 seconda edizione.\nSui mercati d'esportazione, dov'era disponibile anche con motore 1600 da 80 cv e cambio a 5 marce, le nuove nate assunsero nomi differenziati a seconda del mercato di destinazione: Lada Riva nei paesi anglosassoni, Lada Laika in Sudamerica e Lada Prima in Italia, Francia, Spagna e Germania per evitare battute riguardanti il nome \"\u017diguli\" rendendo cos\u00ec ridicola la vettura.\nA partire dal 1993 l'Auto Vaz riduce la gamma a 2 versioni a berlina: la 2105 e la 2107 e cede i progetti della 2104 e della 2106 alla Izh Auto. Quest'ultima nel 2006 ha interrotto la produzione della 2106 proseguendo per\u00f2 con la 2107 e affiancando a tale modello la Izh 27175 derivata dalla 2104 in versione van-furgoncino somigliante al Fiat Fiorino prima serie oltre ad alcune vetture per conto della Kia Motors\nIl modello di punta resta comunque la 2107 che si distingue per una diversa mascherina anteriore (in rilievo e cromata) e una dotazione pi\u00f9 ricca.\nLa VIS (\u0412\u0418\u0421), nota fabbrica di veicoli da lavoro derivati da vetture di altre marche, ha allestito sfruttando le Lada 2105 e 2107 alcuni modelli contrassegnati come \u0412\u0418\u0421 2345 con congelatore.\nNel 2007 il governo russo, a seguito dell'innalzamento del livello dell'inquinamento del paese, ha obbligato le case produttrici di automobili ad assemblare vetture con motore a iniezione e marmitta catalitica rispettando le normative Euro 2. Nell'ultimo periodo la 2107 ha avuto una motorizzazione conforme alle specifiche antinquinamento Euro 3 mentre la 2105 era conforme alle normative Euro 2.\nNel 2010 la gamma si riduce ulteriormente: la 2105 viene tolta dalla produzione.\nDal 28 aprile 2011, la 2107 venne prodotta anche a I\u017eevsk presso la I\u017eAvto. Nel luglio 2011, dopo 41 anni, l'intera produzione della 2107 venne interrotta a Togliatti e completamente spostata a I\u017eevsk per consentire cos\u00ec il rinnovamento della catena di montaggio per produrre un nuovo modello di vettura: la Lada 2116 o Lada Granta.\nIl 17 aprile 2012 viene fermata la produzione della 2107 a causa del forte calo delle vendite, ridotte a sole 34.018 unit\u00e0 consegnate (una perdita secca pari al -76% rispetto allo stesso periodo del 2011).\nIl 17 settembre 2012 vengono fermate le produzioni della 2104 e della I\u017eh 27175.\nGli impianti verranno riconvertiti all'assemblaggio di modelli di Renault e Nissan.\nIl motivo del grande successo.\nLa Fiat 124 in Italia e in Europa ha riscosso un buon successo che \u00e8 durato circa 8 anni come \"Fiat 124\" e 14 come \"Seat 124\", dopodich\u00e9 tale vettura \u00e8 stata considerata obsoleta ed \u00e8 uscita di produzione, sostituita dalla Fiat 131 o Seat 131, che pur conservandone le caratteristiche salienti aveva un aspetto pi\u00f9 moderno e accattivante. Per quanto concerne la Lada in Russia, partendo dal modello base \"2101\" fino alle versioni successive 2105 - 2107, non si notano sostanziali evoluzioni a parte la mascherina frontale e i fari. Ci\u00f2 \u00e8 dovuto alle seguenti caratteristiche della vettura che ne hanno reso la competitivit\u00e0 strategica rispetto qualsiasi altra marca e modello di automobile:\nAttivit\u00e0 sportiva.\nBasandosi sulla Lada 2105 ne venne derivata una versione adatta a partecipare alle competizioni rallistiche denominata VFTS. Traeva il nome dell'industria Vilniusskaja Fabrika transportnyh sredstv, la quale, fondata a Vilnius dal pilota lituano Stasys Brundza, si occupava inizialmente solo della riparazione di automezzi e successivamente anche della loro preparazione sportiva a partire dal 1976.\nLe vetture venivano alleggerite al di sotto della tonnellata eliminando elementi superflui e sostituendo svariate componenti con pezzi realizzati in materiali come la vetroresina o il plexiglas. L'impianto frenante di serie veniva sostituito con modelli progettati per le competizioni e il design veniva migliorato con l'aggiunta di nuove componenti aerodinamiche. Il motore venne elaborato per poter produrre 180 cv di potenza, e per tale scopo venne utilizzata una benzina con un numero di ottani pi\u00f9 elevato rispetto a quella standard. All'interno dell'abitacolo vennero posti nuovi sistemi di sicurezza come il roll cage per adeguarsi alle normative FIA.\nProduzione attuale.\nLa Lada 210x \u00e8 stata spesso montata anche in stabilimenti diversi da quello di Togliatti, attualmente viene ancora prodotta in Ucraina dagli ex stabilimenti ZAZ e in Egitto dalla Lada-Egypt."}
{"id": "1252091", "revid": "287204", "url": "https://it.wikipedia.org/wiki?curid=1252091", "title": "Giusto di Dio", "text": "La giustizia di Dio si riferisce all'importante concetto teologico presente nelle religioni abramitiche (Islam, Giudaismo e Cristianesimo). \u00c8 cos\u00ec un attributo proprio di Dio quando gli si attribuiscono i sostantivi di santo e giusto. In un altro senso si riferisce alla \"giustizia\" dell'essere umano; sia riguardo alla sua giustizia intrinseca (oppure all'inverso si riferisce all'empiet\u00e0, ovvero alla totale mancanza di giustizia), oppure al suo potenziale \"corretto atteggiamento\" davanti a Dio o al fatto che esso venga \"giudicato\" o \"riconosciuto\" come giusto da Dio (come avveniva per il patriarca Abramo nella Genesi).\nEtimologia.\nIn italiano \"giustizia divina\" \u00e8 una possibile traduzione dalla parola-radice ebraica \u05e6\u05d3\u05e7 (\"TzDQ\"), che appare pi\u00f9 di cinquecento volte nella Torah, e della parola greca \u03b4\u03b9\u03ba\u03b1\u03b9\u03bf\u03c2 (\"dikaios\"), che \u00e8 scritta pi\u00f9 di duecento volte nel Nuovo Testamento. La giustizia implica \"agire con rettitudine\", \"non arrecare danno ad alcuno\".\nLa giustizia nella Torah.\nLa giustizia \u00e8 una delle principali caratteristiche di Dio. Il suo principale significato riguarda la condotta etica. Viene utilizzata nei libri della Torah, ad esempio in ; in ; nei nei . Nel senso legale, mentre i colpevoli vengono giudicati per i loro peccati, gli innocenti vengono ritenuti innocenti e denominati \"giusti\".\nForse, parte dei problemi attuali nasce dall'interpretazione dei seguenti passaggi, \nLa giustizia si riferisce anche al ruolo di Dio come salvatore; Dio \u00e8 il \"salvatore giusto\"; () ed un liberatore. () I giusti sono coloro che confidano che saranno vendicati e rivendicati dal Signore loro Dio. ().\nDefinizione ebraica della giustizia.\nLa giustizia come \u00e8 intesa nella Torah \u00e8 un concetto tipicamente ebraico, ben diverso dal comune modo di intendere il termine. L'erronea comprensione del suo significato \u00e8 forse la maggior responsabile della visione della religione della Torah come legalistica e assai distante dalla gentilezza del Nuovo Testamento. Invece la Giustizia nella Torah \u00e8 il compimento dell'aspettativa di una relazione. Sia che tale relazione si svolga con Dio o con altri uomini, ogni essere umano \u00e8 posto al centro di una moltitudine di relazioni; il Re con il popolo, il giudice con le parti in causa, i sacerdoti con i fedeli, gli uomini comuni con le loro famiglie, i capi trib\u00f9 con la comunit\u00e0, la comunit\u00e0 con il residente straniero e il povero, e tutti costoro con Dio; ognuna di queste relazioni porta in s\u00e9 una specifica aspettativa, descrivibile anche come l'essenza che \u00e8 propriet\u00e0 della funzioni sociali, un insieme di norme codificate in forma scritta o tramandate oralmente che sopravvive alle persone e si attua nelle loro relazioni singolari con gli altri, uniche e irripetibili. Il compimento di essa costituisce la giustizia.\nLa Giustizia nel Nuovo Testamento.\nIl Nuovo Testamento prosegue la tradizione biblica ebraica sugli aspetti etici e legali della Giustizia, ma aggiunge ad essi il fatto che Ges\u00f9 incarna la Giustizia. Secondo il Nuovo Testamento, Ges\u00f9 \u00e8 sceso nel mondo per rispondere ai bisogni non \"del giusto\", ma \"del peccatore\" (). La Giustizia, come il regno dei Cieli, \u00e8 dono di Dio, attraverso la grazia, (, ).\nPaolo di Tarso parla di due vie, almeno in teoria, per raggiungere la Giustizia: attraverso la Torah, la legge di Mos\u00e8; e attraverso la fede nell'espiazione resa possibile attraverso la morte e resurrezione di Ges\u00f9 Cristo, (). Il Nuovo Testamento parla di una salvezza fondata sulla Giustizia divina, come esemplificato dalla storia della salvezza narrata nell'Antico Testamento, ().\nL'apostolo Giacomo parla della relazione tra lavori di giustizia e fede (), dicendo che \"la fede senza opere \u00e8 pari alla morte.\" Gli atti giusti, secondo Giacomo includono le opere di carit\u00e0 (), nonch\u00e9 l'attenzione a non trasgredire la legge di Mos\u00e8. Giustizia significa \"agire giustamente\".\nSan Pietro descrive Lot come un uomo giusto ()."}
{"id": "1252095", "revid": "119042717", "url": "https://it.wikipedia.org/wiki?curid=1252095", "title": "Postire", "text": "Postire (in croato Postira) \u00e8 un comune della Regione spalatino-dalmata sull'isola di Brazza in Croazia.\nLocalit\u00e0.\nIl comune di Postire \u00e8 suddiviso in 2 frazioni (\"naselja\"):\nIl villaggio di Dol \u00e8 l'antica \"Posterna\", menzionata per la prima volta nel 1347; il toponimo deriva probabilmente dal latino \"pastura\" (\"pascolo\").\nFino al 1945 era presente una minoranza italiana.\nEconomia e attrazioni.\nLe principali attivit\u00e0 sono la pesca, l'agricoltura e il turismo. Prodotti tipici sono l'olio di oliva e il vino locale. L'industria Sardina Postira lavora sardine di alta qualit\u00e0, tra le migliori dell'Adriatico. presso il villaggio si trova la spiaggia di Lovre\u010dina (\"San Lorenzo\") dove sono state rinvenute le rovine di un'antica basilica paleocristiana del V-VI secolo d.C.\nAl centro del villaggio si trova la chiesa di San Giovanni Battista (\"Sv. Ivan Krstitelj\")."}
{"id": "1252097", "revid": "19933", "url": "https://it.wikipedia.org/wiki?curid=1252097", "title": "Stile di Sallustio", "text": ""}
{"id": "1252099", "revid": "767487", "url": "https://it.wikipedia.org/wiki?curid=1252099", "title": "Rockin' the Cat Club - Live from the Sunset Strip", "text": "Rockin' the Cat Club - Live from the Sunset Strip \u00e8 un DVD pubblicato nel 2006 dal progetto rockabilly The Head Cat, formato da Lemmy Kilmister (Mot\u00f6rhead), Danny B. Harvey (Lonesome Spurs) e Slim Jim Phantom (Stray Cats) per l'etichetta Cleopatra Records.Il DVD contiene tredici canzoni suonate dal vivo, e alcune interviste ai membri del gruppo."}
{"id": "1252100", "revid": "126257", "url": "https://it.wikipedia.org/wiki?curid=1252100", "title": "Pucischie", "text": "Pucischie (in croato Pu\u010di\u0161\u0107a) \u00e8 un comune di 2.189 abitanti, che si trova nell'Isola di Brazza, nella Regione spalatino-dalmata in Croazia.\nLocalit\u00e0.\nIl comune di Pucischie \u00e8 suddiviso in 3 frazioni (\"naselja\"):\nLa presenza autoctona di italiani.\nA Pucischie esisteva una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Pucischie \u00e8 scomparsa in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nNel XIX secolo la maggior parte dei residenti era di nazionalit\u00e0 italiana. E oggi una popolazione significativa ha origini italiane . Famiglie Martinic (prima Martinis), Eterovic (discendenti illegittimi della nobile famiglia Prodi), Orlandini e altre famiglie noto per le sue origini italiane."}
{"id": "1252101", "revid": "1745361", "url": "https://it.wikipedia.org/wiki?curid=1252101", "title": "Pallade (figlia di Tritone)", "text": "Pallade () \u00e8 un personaggio della mitologia greca. \u00c8 una ninfa del Lago Tritonide in Libia.\nGenealogia.\nFiglia di Tritone o di Poseidone e Tritonide.\nNon risulta sia stata sposa o madre.\nMitologia.\nTritone allev\u00f2 sia lei che Atena ed entrambe le ragazze coltivarono la vita militare, che una volta le port\u00f2 ad una disputa controversa. Cos\u00ec mentre Pallade stava per colpire Atena, Zeus lanci\u00f2 freneticamente l'egida e Pallade alz\u00f2 lo sguardo per proteggersi ma dimentic\u00f2 di proteggersi anche da Atena che la colp\u00ec mortalmente. Estremamente rattristata dal fatto, Atena modell\u00f2 un'immagine di Pallade di legno e attorno al petto leg\u00f2 l'egida che l'aveva spaventata. Poi pos\u00f2 la statua accanto a Zeus e la onor\u00f2. Pi\u00f9 tardi Elettra, dopo la sua seduzione da parte di Zeus cerc\u00f2 rifugio in questa statua e Zeus gett\u00f2 sia lei che il palladio nella terra di Ilio, che costru\u00ec un tempio per questa statua e la onor\u00f2. Questa \u00e8 la leggenda del Palladium.\nPlatone identific\u00f2 Atena patrona di Atene con la dea libica Neith ed Erodoto scrive che le sacerdotesse vergini di questa, annualmente si impegnavano in un combattimento per disputarsi il titolo di \"Gran Sacerdotessa\" della Dea. \"Tritonide\" potrebbe cos\u00ec significare \"terza regina\", cio\u00e8 il membro pi\u00f9 anziano della Triade sacra: Kore, Persefone, Demetra."}
{"id": "1252104", "revid": "73997", "url": "https://it.wikipedia.org/wiki?curid=1252104", "title": "Rock &amp; Roll Forever", "text": ""}
{"id": "1252107", "revid": "1305772", "url": "https://it.wikipedia.org/wiki?curid=1252107", "title": "Bossoglina", "text": "Bossoglina (in croato \"Marina\"; in italiano anche \"Bossiglina\", desueto, menzionato col nome di \"Bosiolina\" dal XIII secolo) \u00e8 un comune di 4.597 abitanti nella Regione spalatino-dalmata, in Croazia.\nIl villaggio di Bossoglina \u00e8 circondato da mura del XV-XVI secolo con una torre rinascimentale, che prima dell'interramento del canale, avvenuto agli inizi del XX secolo, si trovava su una piccola isola. La torre, assieme ad una porta con lo stemma, sono i resti visibili del castello del predio Drid, antico feudo del vescovado di Tra\u00f9.\nLocalit\u00e0.\nIl comune di Bossoglina \u00e8 suddiviso in 15 frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "1252111", "revid": "287204", "url": "https://it.wikipedia.org/wiki?curid=1252111", "title": "Calcio in Angola", "text": "Il calcio in Angola era praticato e seguito fin dagli anni cinquanta quando ancora era colonia portoghese. Si hanno, di quel periodo, notizie frammentarie di tornei non ufficiali. Nel 1957 vince il \"Ferrovi\u00e1rio de Luanda\". Nel 1959 il \"Recreativo da Catumbela\". Tra il 1965 ed il 1968 l\"Atl\u00e9tico de Luanda\" vince 4 titoli. Nel 1969, 1970 e 1971 seguono 3 titoli consecutivi dell\"Independente Sport Clube\" di Porto Alexandre. Nel 1972 la vittoria finale va allo \"Sport Nova Lisboa\" e nel 1973 al \"Futebol Clube do Moxico\" di Luena.\nLa Federazione nazionale.\nLa \"FAF\" (Federa\u00e7\u00e3o Angolana de Futebol) nasce il 9 agosto 1978 ed ha la sua sede nella citt\u00e0 di Luanda. Nel 1980 avviene l'affiliazione alla CAF ed alla FIFA."}
{"id": "1252112", "revid": "287204", "url": "https://it.wikipedia.org/wiki?curid=1252112", "title": "Cratere Maskelyne", "text": "Maskeleyne \u00e8 un cratere lunare intitolato all'astronomo britannico Nevil Maskelyne. Si trova nella parte sudest del Mare Tranquillitatis. Il bordo esterno ha una forma circa poligonale, ma comunque circolare. Le pareti interne sono terrazzate e c'\u00e8 un modesto picco nel punto centrale del fondo.\nIl sito di allunaggio di Apollo 11 \u00e8 situato a circa 250\u00a0km a ovest-sudovest.\nCrateri correlati.\nAlcuni crateri minori situati in prossimit\u00e0 di Maskelyne sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati ribattezzati dall'IAU."}
{"id": "1252118", "revid": "287204", "url": "https://it.wikipedia.org/wiki?curid=1252118", "title": "Nordoyatunnilin", "text": ""}
{"id": "1252122", "revid": "599013", "url": "https://it.wikipedia.org/wiki?curid=1252122", "title": "Unai Osa", "text": "Professionista dal 1997 al 2006, si classific\u00f2 terzo al Giro d'Italia 2001.\nCarriera.\nFratello minore di Aitor Osa, debutt\u00f2 tra i professionisti nel 1997 con la Banesto di Eusebio Unzu\u00e9. Negli anni successivi ebbe modo di dimostrare le sue doti di scalatore aggiudicandosi la Classique des Alpes, dieci giorni dopo essere salito sul podio dell'Euskal Bizikleta, e distinguendosi in competizioni quali il Crit\u00e9rium du Dauphin\u00e9 Lib\u00e9r\u00e9 ed il Tour de l'Avenir.\nBalz\u00f2 agli onori delle cronache grazie alle prestazioni nel Giro d'Italia 2001 che gli valsero il terzo posto finale nella competizione rosa, dietro a Gilberto Simoni e Abraham Olano. Negli anni successivi non ottenne risultati di rilievo, complici anche due fratture alla clavicola occorsegli nel 2004.\nNel 2006 pass\u00f2 alla Liberty Seguros-W\u00fcrth, venendo tuttavia implicato nell'Operaci\u00f3n Puerto. Per l'anno successivo si accord\u00f2 con l'Astana, anche se prima dell'inizio della nuova stagione si ruppe nuovamente la clavicola, decidendo cos\u00ec di terminare la carriera."}
{"id": "1252125", "revid": "219110", "url": "https://it.wikipedia.org/wiki?curid=1252125", "title": "TI-Nspire", "text": "TI-Nspire \u00e8 una famiglia di prodotti creati da Texas Instruments e in commercio a partire dalla primavera del 2007. \n\u00c8 composta da:\nCaratteristiche hardware dei palmari TI-Nspire/TI-Nspire CAS.\nL'ambiente di lavoro pu\u00f2 essere suddiviso in 2, 3 o 4 aree visualizzabili anche contemporaneamente: Algebra, Grafici e Geometria, Foglio di Calcolo, Note/Testo, Dati e Statistiche.\nLa parte di geometria \u00e8 realizzata dagli sviluppatori del software per PC/MAC Cabri II Plus (noto anche come \"Cabri G\u00e9om\u00e8tre\").\n\u00c8 compatibile con sensori per l'acquisizione dati tramite la porta USB come CBR 2 (misuratore di posizione/distanza ad ultrasuoni) di Texas Instruments ed Easy Temp (sonda di temperatura USB) della Vernier Software &amp; Technology."}
{"id": "1252126", "revid": "339392", "url": "https://it.wikipedia.org/wiki?curid=1252126", "title": "Statuto fondamentale della Monarchia di Savoia 4 marzo 1848", "text": ""}
{"id": "1252128", "revid": "19330", "url": "https://it.wikipedia.org/wiki?curid=1252128", "title": "Kaloyan di Bulgaria", "text": ""}
{"id": "1252130", "revid": "77358", "url": "https://it.wikipedia.org/wiki?curid=1252130", "title": "Enichem Sintesi", "text": ""}
{"id": "1252132", "revid": "287204", "url": "https://it.wikipedia.org/wiki?curid=1252132", "title": "Cratere Mason", "text": "Mason \u00e8 un cratere lunare intitolato all'astronomo britannico Charles Mason. Si trova nella regione nordest della Luna, ed \u00e8 quasi confinante con l'orlo orientale del cratere Plana e con quello sudest del cratere B\u00fcrg. Lungo il bordo settentrionale di Mason si trova il confine meridionale del Lacus Mortis, un piccolo mare lunare. A sud c'\u00e8 il pi\u00f9 grande Lacus Somniorum.\n\u00c8 una formazione pesantemente erosa di forma abbastanza irregolare e allungata lungo l'asse est-ovest. Il bordo \u00e8 un anello irregolare e quasi distrutto di creste che si sono fuse con il terreno circostante a sud e a est. Nel bordo occidentale si trovano valli e crepacci che raggiungono il confine orientale del cratere Plana. Il fondale \u00e8 stato riempito dalla lava, ed \u00e8 quasi alla stessa altezza del bordo. Il piccolo cratere 'Mason A' si trova nella parte nordovest del fondo.\nCrateri correlati.\nAlcuni crateri minori situati in prossimit\u00e0 di Mason sono convenzionalmente identificati, sulle mappe lunari, attraverso una lettera associata al nome."}
{"id": "1252133", "revid": "1543377", "url": "https://it.wikipedia.org/wiki?curid=1252133", "title": "Dipartimento di polizia di Porto Rico", "text": "Il Dipartimento di polizia di Porto Rico (in spagnolo: \"Polic\u00eda de Puerto Rico\") \u00e8 l'organo di polizia del ramo esecutivo del governo portoricano la cui giurisdizione copre l'intero territorio del Commonweatlh, sebbene alcuni comuni abbiano anche un proprio organo di polizia autonomo.\nIl Dipartimento fu creato nel 1837 e il quartier generale si trova in Hato Rey, San Juan. Al 25 gennaio 2007 contava 18.262 ufficiali, di cui l'80% uomini e il 20% donne:"}
{"id": "1252137", "revid": "1543377", "url": "https://it.wikipedia.org/wiki?curid=1252137", "title": "Cardiologia", "text": "La cardiologia \u00e8 quella branca della medicina interna che si occupa dello studio, della diagnosi e della cura (farmacologica e/o invasiva) delle malattie cardiovascolari acquisite o congenite. Chi si occupa di tale branca della medicina, come medico specialista, viene chiamato cardiologo.\nLa cardiologia \u00e8 una disciplina che negli anni pi\u00f9 recenti si \u00e8 molto evoluta e al suo interno si sono sviluppate specialit\u00e0 come l'emodinamica e l'elettrofisiologia.\nVa inoltre segnalato che il miglioramento terapeutico medico e chirurgico delle cardiopatie congenite ha permesso la sopravvivenza di numerosi bambini che, diventati adulti, hanno determinato il crearsi di una nuova branca della cardiologia dedicata ai cardiopatici congeniti adulti.\nOltre che della cura delle malattie cardiovascolari, scompenso cardiaco, anomalie del ritmo, il cardiologo si occupa della prevenzione cardiovascolare e della riabilitazione del paziente sottoposto ad intervento di rivascolarizzazione, sia esso cardiochirurgico che di angioplastica percutanea.\nLe malattie cardiovascolari sono ancora la prima causa di morte al mondo (50% del totale dei paesi sviluppati e 25% nei paesi in via di sviluppo). Fra le malattie cardiache pi\u00f9 diffuse ritroviamo l'angina stabile da sforzo, l'angina instabile e l'infarto del miocardio.\nStoria.\nPeriodo greco-romano.\nGli esseri umani hanno ritenuto il cuore da molto tempo come un organo particolarmente vulnerabile, fino dai tempi dell'era della pietra. I cinesi, i greci e i romani hanno dedicato molta attenzione all'attivit\u00e0 meccanica del cuore ed al suo impulso. Anche i principali filosofi antichi si sono dedicati allo studio della fisiologia cardiaca: Platone affermava che, mentre il fegato forniva le premesse, il cuore ed il cervello erano il presupposto necessario per la vita umana; Aristotele affermava che il cuore era fonte di calore e di vita. Seneca nelle sue lettere aveva descritto per primo un esempio di angina pectoris, anche se \u00e8 ancora discusso se invece la sua descrizione potesse essere ricondotta ad un episodio di infarto miocardico. I dolori provenienti dal petto e persino il termine \"angina\" si trovano anche nei testi di Ippocrate, ma probabilmente si trattano di aggiunte fatte in epoche successive.\nErofilo e Erasistrato fecero molte scoperte nel campo della cardiologia anatomica anche grazie alla loro tecnica di dissezione umana: il secondo, ad esempio, scopr\u00ec l'esistenza delle valvole cardiache; Diocle fece importanti scoperte per quanto riguarda la pressione del sangue nei ventricoli e Prassagora la differenza fra vene e arterie.\nPeriodo medievale.\nNell'epoca medioevale si pensava che il cuore fosse il generatore delle passioni, ma anche che spiriti maligni potessero impossessarsi di tale organo, creando in questo modo le malattie cardiache. In questa epoca vi erano famosi studiosi, quali Galeno e Avicenna, dove il secondo affermava che il cuore delegasse ad altri organi diversi i propri compiti, ma il primo era contrario alle idee dell'altro.\nPeriodo moderno.\nL'inizio della moderna cardiologia pu\u00f2 essere datato verso il 1628, quando il medico inglese William Harvey ha pubblicato la sua scoperta sull'apparato circolatorio. Nel 1733 l'inglese Stephen Hales aveva utilizzato per primo una terapia invasiva per misurare la pressione sanguigna.\nAccenni sulla fisiologia cardiaca.\nIl cuore di solito \u00e8 definito come un muscolo involontario perch\u00e9 il suo funzionamento non viene comandato dall'individuo, prova \u00e8 che durante il sonno il cuore continua il suo lavoro, ma tale definizione non \u00e8 esatta. Le emozioni ed il controllo su di esse possono aumentare o diminuire il battito cardiaco, e quindi avere in parte un controllo sul muscolo rendendolo sensibile alle sollecitazioni della bilancia simpatico-mimetica (equilibrio tra stimolazione simpatica e vagale).\nMalattie cardiovascolari.\nLe patologie cardiologiche vengono genericamente raccolte sotto il termine di Cardiopatia e si distingueranno a seconda della sede colpita.\nMalattie coronariche.\nSindrome coronarica acuta.\nSotto il nome di sindrome coronarica acuta si ritrovano l'infarto e le forme di angina:\nMalattie delle valvole cardiache.\nTali malattie rientrano sotto il nome generico di valvulopatie, sono per la maggioranza, anomalie congenite o derivate riguardanti insufficienze o restrizioni (stenosi) delle valvole:\nLa stenosi e l'insufficienza valvolare possono essere congenite, ma pi\u00f9 spesso nella pratica clinica si incontrano le alterazioni degenerative delle cuspidi e le malformazioni legate ai depositi di calcio, che intervengono nelle et\u00e0 pi\u00f9 avanzate.\nMalattie della conduzione cardiaca.\nIn tale definizione rientrano tutte le aritmie, dove si riscontra un'alterazione della frequenza cardiaca e i disturbi di conduzione veri e propri. Alcune aritmie possono rientrare nella fisiologia del ritmo cardiaco, altre possono indicare la possibilit\u00e0 di patologie vere e proprie.\nIl ritmo sinusale normale viene definito tachicardia se supera i 100 battiti al minuto e bradicardia se \u00e8 inferiore ai 60 battiti al minuto.\nLe alterazioni del ritmo o aritmia vera e propria, sono abbastanza frequenti nella popolazione generale. Le pi\u00f9 comuni sono:\nTumori del cuore.\nNell'incidenza negli studi autoptici, la percentuale di tumori che coinvolgono il cuore \u00e8 vicina allo zero, mentre pi\u00f9 diffuso \u00e8 lo sviluppo di metastasi da tumori primitivi in altri organi, che possono produrre malfunzionamenti del cuore.\nL'ecocardiogramma \u00e8 di grande ausilio nel riconoscimento e isolamento di queste lesioni secondarie. Fra i tumori primitivi del cuore si annovera il mixoma, che raggiunge da solo il 50% di tutte le forme tumorali. La percentuale estremamente bassa dei tumori cardiaci \u00e8 relativa all'attivit\u00e0 incessante dell'organo, che non permette il facile \"attecchimento\" e sviluppo delle cellule neoplastiche. Fra i tumori del cuore ritroviamo:\nArresto cardiaco.\nL'arresto cardiaco \u00e8 l'evento pi\u00f9 drammatico che possa colpire un individuo e che, se non trattato, pu\u00f2 condurre a morte entro pochi minuti. L'arresto avviene quando il cuore smette di battere sia perch\u00e9 il segnapassi naturale si ferma, sia perch\u00e9 le elevatissime frequenze (vedi la fibrillazione ventricolare) non permettono la normale contrazione cardiaca e vi \u00e8 un arresto nella distribuzione del flusso sanguigno al resto del corpo e per primo al cervello. Da tale momento si hanno pochi minuti per cercare di farlo \"ripartire\", per recuperare la circolazione cerebrale, con tentativi di rianimazione manuale e lo shock elettrico erogato attraverso la defibrillazione. Il problema del tempo \u00e8 correlato non tanto al recupero del muscolo cardiaco ma all'ossigenazione cerebrale in quanto i neuroni hanno una resistenza all'anossia molto limitata. Durante gli interventi di cardiochirurgia si usa la circolazione extracorporea che permette di fermare il cuore, portandolo a temperature molto basse, per un periodo di tempo sufficiente all'esecuzione dell'intervento, assicurando nel contempo la circolazione nel resto dell'organismo.\nEsame obiettivo.\nL'esame obiettivo in cardiologia \u00e8 l'osservazione della persona fatta dall'esaminatore (cardiologo) tramite i sensi di tatto, vista e udito, per ricercare eventuali segni patognomonici di malattia. Nonostante le pi\u00f9 moderne scoperte e tecnologie, rimane sempre uno dei cardini in cardiologia.\nVista.\nIn cardiologia uno sguardo generale al corpo pu\u00f2 risultare essenziale per diagnosticare la malattia, ad esempio l'osservazione degli arti pu\u00f2 far comprendere di trovarsi di fronte alla sindrome di Holt-Oram, (un difetto cardiaco). Oltre all'ispezione del torace, si osservano anche gli occhi, gli arti, il capo, le mani e piedi.\nTatto.\nTramite il tatto i cardiologi riescono a comprendere moltissimo e per questo vengono addestrati all'uso delle parti pi\u00f9 sensibili delle mani. Importanti informazioni le si ottengono studiando il polso venoso giugulare e il polso arterioso radiale, il cui controllo viene di solito preferito al polso carotideo.\nUdito.\nL'udito i cardiologi lo usano nell'esame obiettivo attraverso i loro strumenti tipici:\nEsami.\nCome in tutte le branche mediche, ritroviamo in cardiologia una notevole quantit\u00e0 di esami o test che vengono normalmente suddivisi in invasivi e non invasivi, a seconda che vengano utilizzate apparecchiature che necessitano di un accesso venoso o arterioso del paziente, oppure possano essere valutati approcci esterni alla persona (pensate all'angiografia nel primo caso e all'ecocardiogramma nel secondo caso).\nL'anamnesi non si pu\u00f2 definire un esame medico, ma grazie alle informazioni raccolte risulta essere il primo insostituibile approccio al paziente, per orientarsi sulla possibile diagnosi e scegliere cos\u00ec quali esami richiedere.\nEsami non invasivi.\nElettrocardiografia.\nL'elettrocardiografia o elettrocardiogramma o anche denominato per via della sua sigla semplicemente ECG, esame che si \u00e8 evoluto continuamente negli ultimi due secoli, ha lo scopo di rappresentare in veste grafica gli impulsi elettrici generati dal cuore, tenendo conto del fattore tempo. Il primo trattato di elettrocardiografia italiano, che getta le basi dell'interpretazione clinica dell'ECG, valide ancora oggi, \u00e8 stato pubblicato nel 1948 da Daniele Sibilia.\nOltre alla sua forma classica esiste anche l'elettrocardiografia dinamica ambulatoriale, detta anche \"Holter\", un esame che registra l'ECG per 24/48 ore (esistono dei registratori di ultima generazione, che attraverso una normale card, possono registrare sino a sette giorni) e che viene utilizzato per ricercare la registrazione di un sintomo, in genere la palpitazione, e scoprirne le cause.\nEcocardiografia.\nL'ecocardiografia, ovvero l'ecografia del cuore \u00e8 un gruppo di tecniche che si basano sull'emissione di ultrasuoni nell'intervallo di frequenza fra 2 e massimo 10 MHz. L'esame riesce ad esprimere in frequenza l'onda di pressione, facendo apparire il tutto su uno schermo che il cardiologo osserva mentre effettua l'esame. L'insieme di esami sono composti da:\nEsiste inoltre l'ecografia Doppler che pu\u00f2 essere effettuata anche su vene (Doppler venoso) e arterie (Doppler arterioso) in modo da permettere lo studio delle stesse e del flusso di sangue al loro interno.\nSindromi cliniche.\nLa definizione della parola sindrome la si ritrova in un famoso dizionario dove viene definita come \u201cun aggregato di sintomi e segni associati con un unico processo morboso che costituiscono insieme il disegno della malattia\u201d. In campo cardiologico vi si possono enumerare diverse manifestazioni condotte a questa definizione:\nDiversa dalle altre \u00e8 la sindrome metabolica, perch\u00e9 eccede il comune senso di sindrome, essendoci diversi fattori che la delineano, tutti trattabili allo stesso modo.\nFarmaci.\nI farmaci pi\u00f9 utilizzati in cardiologia sono quelli antiaritmici, che si suddividono in diverse fasce:\nEcco l'elenco dettagliato di tutte le principali categorie di farmaci utilizzate e i relativi principi attivi.\nReparto di cardiologia.\nIl reparto di cardiologia lo si trova in quasi tutti gli ospedali di importanza almeno regionale ed \u00e8 costituito da:\nRiviste di cardiologia.\nEsistono numerose riviste di importanza cardiologica. Quasi tutte utilizzano l'inglese, la lingua ufficiale in medicina, qualunque ricercatore volesse pubblicare le proprie ricerche, deve utilizzare tale lingua affinch\u00e9 successivamente possa essere approvata da un gruppo di specialisti e pubblicata.\nFra esse ricordiamo le pi\u00f9 prestigiose:\nIn lingua tedesca esiste \nIn lingua francese esistono:\nIn lingua italiana ritroviamo:"}
{"id": "1252140", "revid": "599013", "url": "https://it.wikipedia.org/wiki?curid=1252140", "title": "Enrico Zaina", "text": "Professionista dal 1989 al 2000, vinse tre tappe al Giro d'Italia e una alla Vuelta a Espa\u00f1a.\nCarriera.\nBuono scalatore, dopo aver vinto tra i dilettanti Trofeo Franco Balestra e Giro della Valle d'Aosta, pass\u00f2 professionista nel 1989 con la Carrera Jeans. Quattro stagioni dopo, il passaggio alla Mercatone Uno e il primo successo tra i \"prof\", con la vittoria di una tappa alla Vuelta a Espa\u00f1a, seguita dall'affermazione nella classifica generale alla Settimana Ciclistica Bergamasca nel 1993. Dopo una stagione alla Gewiss, ritorn\u00f2 alla Carrera, con cui si impose in tre tappe al Giro d'Italia, una nel 1995 e due nel 1996, edizione in cui si mise in luce concludendo al secondo posto nella classifica generale finale.\nNelle ultime stagioni, pass\u00f2 dalla Asics alla Brescialat e infine alla Mercatone Uno di Marco Pantani, dove ottenne la sua ultima vittoria, imponendosi nella terza tappa della Settimana Ciclistica Lombarda."}
{"id": "1252145", "revid": "253269", "url": "https://it.wikipedia.org/wiki?curid=1252145", "title": "Gail Russell", "text": "Biografia.\nNata da Gladys e George Russell con il nome di battesimo di Elizabeth L. Russell, ancora adolescente si trasfer\u00ec con la famiglia da Chicago a Los Angeles. Qui, dopo essersi diplomata alla \"Santa Monica High School\" ma con scarsi risultati, riusc\u00ec a farsi notare per la sua bellezza e nel 1942 firm\u00f2 un contratto in esclusiva con la Paramount. Nonostante la timidezza, i provini della giovane Elizabeth per la casa cinematografica risultarono positivi e la Paramount non esit\u00f2 a investire su di lei, affiancandole un insegnante di recitazione.\nNel 1943 esord\u00ec nella pellicola \"Henry Aldrich Gets Glamour\", per la regia di Hugh Bennett. Bench\u00e9 in un ruolo marginale, l'interpretazione della Russell riusc\u00ec a destare interesse, anche grazie alla sua straordinaria bellezza. Negli anni seguenti prese parte a numerosi altri film. Il primo di questi, particolarmente adatto alla sua bellezza melanconica ed eterea, fu \"La casa sulla scogliera\" (1944), nel quale interpret\u00f2 il ruolo di Stella Meredith, una giovane in contatto con la madre morta, il cui spettro terrorizza la casa che due giovani hanno appena acquistato.\nL'alcolismo.\nOrmai popolarissima, nei due anni successivi la Russell recit\u00f2 in otto film, ma gi\u00e0 dal 1947 inizi\u00f2 ad avere seri problemi d'alcolismo. L'attrice sostenne di aver cominciato a bere all'inizio della carriera per vincere la timidezza, ma nel corso degli anni l'abitudine si trasform\u00f2 progressivamente in una forma di pericolosa dipendenza, tanto che la Paramount dirad\u00f2 le sue scritture.\nNel 1949 spos\u00f2 l'attore Guy Madison e subito dopo venne coinvolta nella causa di divorzio tra John Wayne, suo partner nel film \"La strega rossa\" (1948), e la sua seconda moglie Esperanza Baur Diaz. Quest'ultima aveva accusato suo marito di avere una relazione con la Russell, ma i due negarono sempre l'esistenza di un legame sentimentale fra loro, sostenendo di essere solo amici.\nConsapevole dei rischi derivanti dall'alcolismo, la Russell riusc\u00ec temporaneamente a disintossicarsi. Dal 1948 al 1951 apparve in altri nove film, ma quando fu nuovamente all'apice del successo, ripiomb\u00f2 nella dipendenza e nel 1950 la Paramount non le rinnov\u00f2 il contratto. Nel 1954 divorzi\u00f2 da Guy Madison, e fino al 1956 non apparve sulle scene. Sul grande schermo riapparir\u00e0 solamente dal 1958 al 1961 in ruoli secondari.\nA soli 36 anni, nel pomeriggio del 26 agosto del 1961, venne trovata senza vita nella sua casa di Los Angeles. La sua morte venne attribuita ai gravi danni epatici per l'abuso di alcol. La sua salma fu cremata e le sue ceneri vennero poste nel Pierce Brothers Valhalla Memorial Park di North Hollywood."}
{"id": "1252148", "revid": "122505466", "url": "https://it.wikipedia.org/wiki?curid=1252148", "title": "Sbarco di Maria de' Medici a Marsiglia", "text": "Lo Sbarco di Maria de' Medici a Marsiglia \u00e8 un dipinto realizzato da Pieter Paul Rubens tra il 1622 e il 1625; misura cm 394x295. \nFa parte del celebre Ciclo di Maria de' Medici, custodito a Parigi, nel Mus\u00e9e du Louvre.\nStoria e descrizione.\nIn questo quadro si rappresenta un tema storico. Maria de' Medici, che era stata la regina della Francia come consorte di Enrico IV, era al momento dell'esecuzione delle immagini la regina madre e reggente, dato che il re Luigi XIII era salito al trono all'et\u00e0 di nove anni (nel 1610). L'ordinativo del quadro era stato fatto da Maria stessa, allo scopo di rafforzare la sua sovranit\u00e0 e legittimit\u00e0 in un momento in cui suo figlio Luigi era in conflitto con la madre. Il programma di tutta la serie era stato ideato dall'abate di Saint-Ambroise, ma ugualmente la Regina, il Cardinale Richelieu e il pittore stesso hanno contribuito al soggetto con le loro proposte.\nRubens disegn\u00f2 gli schizzi a Parigi, ma l'esecuzione fu eseguita con l'aiuto di collaboratori ad Anversa. Mentre le immagini della serie sono conservate nel Louvre, i cartoni si trovano nella Alte Pinakothek di Monaco di Baviera.\nIl quadro rappresenta un evento storico che si \u00e8 verificato il 3 novembre 1600: Maria de' Medici arriva a Marsiglia. Allegorie della Francia e della citt\u00e0 lo completano; la Fama vola sopra la scena. La composizione \u00e8 decentrata, con un dinamismo tipicamente barocco. Insieme con i personaggi storici o reali del piano superiore, coesistono i personaggi mitologici del mare, tra i quali abbondano i nudi ed i colori caldi tipici della scuola veneziana. Ci sono infatti Nettuno, Tritone, Nereo e le Nereidi, che hanno accompagnato la nave per assicurare un viaggio ininterrotto: si tratta di un artificio simbolico e figurativo per eliminare i confini tra le forze storiche o terrene e quelle eterne."}
{"id": "1252150", "revid": "125488706", "url": "https://it.wikipedia.org/wiki?curid=1252150", "title": "Untermensch", "text": "Untermensch (parola tedesca per sub-umano, plurale: \"Untermenschen\") \u00e8 un termine dell'ideologia razzista nazista utilizzato per descrivere i \"popoli inferiori\", specialmente gli ebrei, gli zingari, gli slavi e ogni altra persona che non fosse di \"razza ariana\", secondo la terminologia nazista contemporanea.\nLe origini del termine \"Untermensch\".\nAnche se di solito si crede che il termine sia stato coniato dai nazisti stessi, la parola tedesca \"Untermensch\" stessa era stata utilizzata gi\u00e0 in 1899 da Theodor Fontane nel suo ultimo romanzo \"Der Stechlin\" per criticare il concetto di \"\u00dcbermensch\" (o superuomo) di Friedrich Nietzsche. Il termine \"sub-umano\", nel senso ideologico, fu gi\u00e0 utilizzato dall'autore statunitense Lothrop Stoddard nel titolo di uno scritto del 1922 \"The Revolt Against Civilization: The Menace of the Under Man\" (\"La Rivolta Contro la Civilizzazione: La Minaccia del Sub-Umano\"), che fu tradotto in tedesco nel 1925 con il titolo: \"Der Kulturumsturz: Die Drohung des Untermenschen\" (1925). L'ideologo nazista Alfred Rosenberg, riferendosi ai comunisti russi, attribu\u00ec il concetto degli \"sub-umani\" est-europei a Stoddard e scrisse nel suo \"Il mito del XX secolo\" (1930) che \"questo \u00e8 il tipo di essere umano che Lothrop Stoddard ha definito 'sub-umano.'\" [\"...den Lothrop Stoddard als 'Untermenschen' bezeichnete.\"] Citando Stoddard: \"Il sub-umano \u2014 l'uomo che sta sotto gli standard di capacit\u00e0 e adattabilit\u00e0 imposti dall'ordine sociale nel quale vive\".\n\u00c8 comunque possibile che Stoddard abbia costruito il suo \"sub-umano\" come antipode al \"\u00dcbermensch\" di Nietzsche. Stoddard non lo afferma esplicitamente, ma si riferisce criticamente all'idea \"superumana\" alla fine del suo libro (pag. 262). I giochi di parole con il contrasto \"\u00dcbermensch/Untermensch\" sembrano ricorrere pi\u00f9 volte alla fine del XIX secolo e, dato che la lingua tedesca si presta molto alla creazione di parole combinate con l'utilizzo di prefissi e radici in modo da creare nuove parole, questo sviluppo sembra abbastanza logico. Anche Nietzsche utilizz\u00f2 il termine \"Untermensch\" una volta in opposizione a quello di \"\u00dcbermensch\" (\"Die fr\u00f6hliche Wissenschaft\" 1882, 3\u00ba volume, capitolo 143) ma questo non si riferisce all'interpretazione del significato di \"Untermensch\" in epoca nazista. In modo generale, il termine \"Untermensch\" nel senso usato dai nazisti, non si trova da nessuna parte nelle opere di Nietzsche. In contrasto con l'Oltreuomo, l'Ultimo uomo \u00e8 descritto in Cos\u00ec parl\u00f2 Zarathustra come stanco della vita, disinteressato e letargico.\nL'opera di Stoddard trattava la presa del potere da parte dei bolscevichi in Russia, e sosteneva che quella nazione era ora governata dal popolo pi\u00f9 degenerato del mondo. Egli riteneva che la combinazione dell'inferiorit\u00e0 razziale degli slavi russi con l'idiozia della credenza politica, che faceva presa sugli istinti umani pi\u00f9 vili (come la gelosia verso coloro che possedevano di pi\u00f9) unita al fatto che il Partito Comunista era costituito da \"criminali nati\", nel senso pi\u00f9 convenzionale della parola, necessitasse di un termine completamente nuovo per descrivere questo fenomeno: sub-umani.\nPer Stoddard, la Rivoluzione di ottobre fu l'inevitabile scontro delle nazioni civilizzate con le \"masse dell'est\". Se la razza bianca era intenta a vincere il confronto con i sub-umani, doveva prendere le distanze dalle idee liberali ed adottare drastici cambiamenti di politica, introducendo ad esempio il programma di eugenetica.\n\"Untermensch\" nella propaganda e nella politica nazista.\nI nazisti pensavano che gli ebrei, gli zingari, gli slavi o gli africani e gli \"elementi asociali\", come ad esempio gli omosessuali, i criminali, i mendicanti, i giramondo, i liberali, i democratici, i femministi e i cosiddetti \"moralmente degenerati\" fossero sub-umani. Venivano considerati sub-umani pure i disabili mentali, gli individui con un quoziente intellettivo inferiore alla media e le persone affette da malattie psichiche e, pi\u00f9 generalmente, patologie ereditarie.\nIl termine \"Untermensch\" era utilizzato negli scritti e nei discorsi diretti contro gli ebrei, e l'esempio pi\u00f9 noto \u00e8 una pubblicazione del 1935 delle SS con il titolo \"Der Untermensch\" che contiene un'invettiva antisemitica estratta da un discorso tenuto da Heinrich Himmler. Nel testo \"Le SS come Organizzazione Anti-Bolscevica\", Himmler scrisse nel 1936: \"Dobbiamo preoccuparci che mai pi\u00f9 in Germania, il cuore dell'Europa, possano scoppiare rivoluzioni di sub-umani ebrei o bolscevichi sia dall'interno che dall'esterno tramite emissari\".\nUn altro esempio di utilizzo del termine, questa volta legato alla propaganda anti-sovietica, \u00e8 un volantino, titolato \"Der Untermensch\" edito da Himmler. Pubblicato nel 1942 durante l'Operazione Barbarossa, conta circa 50 pagine e consiste perlopi\u00f9 di fotografie che mettono in cattiva luce il nemico. Lo storico Robert van Pelt scrive che per i nazisti, \"era solo un piccolo passo verso l'opposizione del \"Mensch\" europeo contro l\"'Untermensch\" sovietico\".\nIl concetto dell\"'Untermensch\" sovietico in particolare serv\u00ec ai nazisti come giustificazione per le politiche di genocidio e specialmente come scusa per l'aggressione all'Unione Sovietica del 1941, per la conquista del \"Lebensraum\". I primi progetti del Reich tedesco (sintetizzati come Generalplan Ost) prevedevano la schiavizzazione e l'eliminazione di non meno di 50 milioni di persone che non erano considerate adeguate alla germanizzazione dei territori da conquistare nell'Europa orientale.."}
{"id": "1252151", "revid": "712828", "url": "https://it.wikipedia.org/wiki?curid=1252151", "title": "Babbo Natale (Narnia)", "text": ""}
{"id": "1252155", "revid": "1305772", "url": "https://it.wikipedia.org/wiki?curid=1252155", "title": "Shoutao", "text": "Shoutao () genericamente nella lingua cinese vuol dire guanto. All'interno del Ganzhi Wushi Meihuazhuang viene ad indicare una serie di esercizi di base per la preparazione al combattimento ed all'autodifesa. Il maestro Yan Zijie racconta che il Meihuazhuang ha questi esercizi in comune con lo Shaolinquan, in effetti essi hanno molti punti in comune con esercizi di vari stili di arti marziali cinesi del Nord. Ogni Shoutao possiede un proprio nome (i nomi e la loro sequenza sono presi dai testi di Han Jianzhong e Lu Gongli che appaiono nella bibliografia):"}
{"id": "1252156", "revid": "121127840", "url": "https://it.wikipedia.org/wiki?curid=1252156", "title": "Max Klinger", "text": "Biografia.\nNato a Lipsia da una famiglia benestante si rivela artista eclettico, portato per il disegno e la pittura, frequenta la Grossherzogliche Badische Kunstschule di Karlsruhe.\nLa costante tendenza a sottrarsi all'insegnamento accademico lo porta nel 1875 a Berlino, al seguito del suo maestro Karl Gussow, dove studia fra l'altro le teorie di Darwin e la letteratura francese. Conclude gli studi all'Accademia di Berlino nel 1877 e sviluppa contemporaneamente il suo interesse per i disegni a penna ed inchiostro di china ottenendo nell'anno successivo un importante successo alla 52\u00aa mostra della locale Reale Accademia.\nIl ciclo di disegni \"Parafrasi sul ritrovamento di un guanto\" lo porter\u00e0 ad essere apprezzato in Danimarca e Norvegia. Inizia in questo periodo lo studio delle tecniche grafiche e comincia ad incidere all'acquaforte i suoi disegni.\nDopo un soggiorno a Bruxelles si trasferisce nel 1880 a Monaco di Baviera.\nLe serie \"Schizzi all'acquaforte\" e \"Eva e il futuro\", per interessamento di\nChristian Krohg verranno esposti a Cristiania (Oslo dal 1925) influenzando la boh\u00e8me norvegese cui apparteneva il giovane Edvard Munch.\nTornato a Berlino dal 1881, dopo alcuni soggiorni a Parigi dove studier\u00e0 in particolare la produzione di Gustave Dor\u00e9, Francisco Goya e Pierre Puvis de Chavannes, a partire dal 1884 inizier\u00e0 ad interessarsi anche alla scultura a colori ed a produrre (1885) i primi bozzetti per la \"statua di Beethoven\".\nNel 1886 \u00e8 in Italia, interessato del marmo di Carrara.\nNel 1887 conosce Arnold B\u00f6cklin e Julius Vogel, direttore del Museum der bildenden K\u00fcnste di Lipsia.\nDal 1888 \u00e8 a Roma ed intraprende diversi viaggi di studio che lo portano fino in Sicilia.\nNel 1891 pubblica lo studio \"Pittura e disegno\".\nDal febbraio del 1892 far\u00e0 parte del gruppo \"Elf\", che, riorganizzato da Max Lieberman, dopo la forzata chiusura della mostra retrospettiva di Munch, dar\u00e0 origine alla Secessione berlinese.\nNel 1894 sar\u00e0 in Grecia, alla ricerca di marmi policromi, e verr\u00e0 a conoscenza delle tracce di colore da poco scoperte nelle antiche sculture greche dell'acropoli di Atene.\nDal 1897 \u00e8 membro della Secessione viennese. Conosce la scrittrice viennese Elsa Asenijeff che diventer\u00e0 sua modella e compagna.\nDal 1900 soggiorna a Parigi dove lavora per il trono in bronzo della statua di Beethoven che, completata, sar\u00e0 esposta alla 14\u00aa mostra della Wiener Sezession (1902).\nNel 1905 acquist\u00f2 villa Romana a Firenze, istituendovi un premio, tuttora esistente, per giovani artisti tedeschi. Nel 1907 \u00e8 in Spagna.\nLovis Corinth, ormai famoso viene insignito di molte onorificenze fra cui le lauree ad honorem in medicina e filosofia, dedic\u00f2 la sua conferenza \"La pittura tedesca\" \"...al pi\u00f9 tedesco degli artisti, Max Klinger\" (1914).\nNel 1915 pubblica a Lipsia l'ultimo dei suoi cicli di acqueforti intitolato, \"La tenda\".\nNel 1919, ormai gravemente malato sposa Gertrud Bock, nuova modella dal 1910, che nomina sua erede universale.\nMuore il 4 luglio 1920 a Gro\u00dfjena, presso Naumburg, nella sua piccola casa con vigneto acquistata nel 1903.\nTre mirabili incisioni, K\u00e4mpfende Centauren (Centauri in lotta) e Bergsturz (La frana) del 1881, assieme a K\u00fcnstler (Genio Artista) del 1904, sono visibili al Montecatini Contemporary Art dal 5 giugno al 29 agosto 2021 nell'ambito della rassegna \"Disegno in segno\"."}
{"id": "1252158", "revid": "74173", "url": "https://it.wikipedia.org/wiki?curid=1252158", "title": "Untermenschen", "text": ""}
{"id": "1252159", "revid": "189180", "url": "https://it.wikipedia.org/wiki?curid=1252159", "title": "Accademia Aeronautica di Pozzuoli", "text": ""}
{"id": "1252160", "revid": "1222", "url": "https://it.wikipedia.org/wiki?curid=1252160", "title": "Ailuridi", "text": ""}
{"id": "1252162", "revid": "1305772", "url": "https://it.wikipedia.org/wiki?curid=1252162", "title": "Muscolo retto", "text": "I muscoli retti sono dei muscoli pari."}
{"id": "1252166", "revid": "253269", "url": "https://it.wikipedia.org/wiki?curid=1252166", "title": "Luis Guzm\u00e1n", "text": "Biografia.\nNato a Porto Rico, ma cresciuto nel Greenwich Village di New York, si diploma al City College di New York. Prima di iniziare la sua carriera come attore caratterista, ha lavorato come assistente sociale, in seguito ha partecipato ad alcune produzioni di teatro di strada. Dopo aver partecipato a vari film e serie tv, ottiene una certa popolarit\u00e0 grazie al ruolo di Pachanga in \"Carlito's Way\" di Brian De Palma. Nella sua carriera ha preso parte ai film di Paul Thomas Anderson \"Boogie Nights - L'altra Hollywood\", \"Magnolia\" e \"Ubriaco d'amore\".\nTra gli altri film a cui ha partecipato vi sono \"Stonewall\", \"Omicidio in diretta\", \"Il collezionista di ossa\", \"Terapia d'urto\", \"Fast Food Nation\" e \"Dreamer - La strada per la vittoria\", inoltre ha partecipato a varie serie tv come \"Walker Texas Ranger\", \"NYPD Blue\", \"Frasier\" e \"Oz\": in quest'ultima ha ricoperto il ruolo di Raoul \"El Cid\" Hernandez. Nel serial Community una sua statua in bronzo campeggia al centro del Greendale Community College per omaggiare l'illustre studente, e compare come se stesso nell'ottava puntata della 3\u00aa serie.\nHa fatto un cameo nel video della canzone \"Gorilla\" del cantante Bruno Mars. Ha anche prestato la propria voce al narcotrafficante colombiano Ricardo Diaz nei videogiochi ' e '.\nVita privata.\n\u00c8 sposato dal 1985 con Angelita Galarza da cui ha avuto cinque figli.\nDoppiatori italiani.\nNelle versioni in italiano dei suoi lavori, Luis Guzm\u00e1n \u00e8 stato doppiato da:\nDa doppiatore \u00e8 sostituito da:"}
{"id": "1252169", "revid": "287204", "url": "https://it.wikipedia.org/wiki?curid=1252169", "title": "Luis Guzman", "text": ""}
{"id": "1252174", "revid": "33688", "url": "https://it.wikipedia.org/wiki?curid=1252174", "title": "QR Code", "text": ""}
{"id": "1252176", "revid": "287204", "url": "https://it.wikipedia.org/wiki?curid=1252176", "title": "Samuel Sanchez Gonzalez", "text": ""}
{"id": "1252180", "revid": "1983214", "url": "https://it.wikipedia.org/wiki?curid=1252180", "title": "Vin\u021bu de Jos", "text": "Vin\u021bu de Jos, conosciuto anche come \"Vin\u021b\" (in tedesco \"Unter-Wintz, Winzendorf, Weinsdorf\"; in ungherese \"Alvinc\"; in latino \"Binstum\") \u00e8 un comune della Romania di abitanti, ubicato nel distretto di Alba, nella regione storica della Transilvania.\nIl comune \u00e8 formato dall'unione di 18 villaggi: C\u00e2mpu Goblii, Cioca\u0219u, Cri\u0219eni, Dealu Ferului, Gura Cu\u021bului, Ha\u021begana, Inuri, Laz, M\u0103t\u0103cina, Mereteu, P\u00e2r\u0103u lui Mihai, Poieni\u021ba, St\u0103uini, Valea Goblii, Valea lui Mihai, Valea Vin\u021bului, Vin\u021bu de Jos, Vurp\u0103r."}
{"id": "1252185", "revid": "14480", "url": "https://it.wikipedia.org/wiki?curid=1252185", "title": "Dispositivo di protezione individuale", "text": ""}
{"id": "1252187", "revid": "110157", "url": "https://it.wikipedia.org/wiki?curid=1252187", "title": "Aomori", "text": " \u00e8 una citt\u00e0 del Giappone, capoluogo della prefettura omonima sull'isola di Honsh\u016b. Nel 2020 la citt\u00e0 contava circa 270.000 abitanti.\nStoria.\nAomori era abitata fin dalla preistoria. Durante il periodo Heian l'area era dominata dalla famiglia \u014csh\u016b Fujiwara, ma rimase comunque abitata dagli Emishi. Nel corso del periodo Kamakura il controllo apparteneva al clan Nambu, salvo poi passare ai rivali del clan Tsugaru nell'epoca Sengoku. Fino all'inizio del periodo Edo Aomori era un villaggio di pescatori di Ut\u014d. La citt\u00e0 \u00e8 stata ricostruita nel 1626 da Moriyama Yashichiro, sotto gli ordini del daimy\u014d Tsugaru Nobuhira e rinominata Aomori, ma questa denominazione \u00e8 diventata di uso comune prima dell'anno 1783. Con il Rinnovamento Meiji si assistette all'abolizione del sistema han e furono istituite 6 prefetture, tuttavia il riconoscimento ufficiale di citt\u00e0 arriv\u00f2 solo nel 1898; intanto era stato attivato il collegamento ferroviario con Tokyo, avviato nel 1891. Il 3 maggio 1910 un vasto incendio bruci\u00f2 gran parte della citt\u00e0. Il 28 luglio 1945 un bombardamento strategico americano provoc\u00f2 1.767 vittime e distrusse l'88% della citt\u00e0. Nel 2002 Aomori increment\u00f2 ulteriormente la propria autonomia venendo proclamata \"citt\u00e0 nucleo\" dal governo centrale.\nGeografia fisica.\nTerritorio.\nAomori \u00e8 situata al centro dell'omonima prefettura, all'estremit\u00e0 meridionale della baia di Mutsu.\nClima.\nIl clima \u00e8 freddo marittimo, con brevi estati fresche e inverni freddi.\nLe precipitazioni nevose sono cospicue, anche a causa dell'incrocio di venti di diverso tipo che portano spesso alla formazione di nubi. Nel febbraio 1945 la citt\u00e0 ha registrato una copertura di neve di 209 centimetri, mentre la temperatura pi\u00f9 bassa registrata (\u221224,7\u00a0\u00b0C) risale a 14 anni prima. La citt\u00e0 si trova vicino al punto medio della transizione tra un clima umido continentale e clima umido subtropicale, con medie mensili che vanno da \u22121,4\u00a0\u00b0C del mese di gennaio ai 23\u00a0\u00b0C di agosto.\nEconomia.\nL'agricoltura e la pesca commerciale rappresentano solo il 4% dell'economia cittadina: il settore secondario impiega circa il 16% della popolazione mentre il terziario rappresenta il 78%.\nInfrastrutture e trasporti.\nLa citt\u00e0 dispone dell'aeroporto di Aomori. Operativo dal 1964, \u00e8 distante circa 30 minuti dal centro cittadino con cui \u00e8 collegato da autobus di linea. A livello stradale sono molte le autostrade nazionali che passano per Aomori.\nA livello ferroviario, la linea ad alta velocit\u00e0 T\u014dhoku Shinkansen collega tuttora la capitale Tokyo con la stessa Aomori presso la stazione di Shin-Aomori transitando nel suo percorso anche per Sendai e Morioka. In futuro da qui inizier\u00e0 la linea dell'Hokkaid\u014d Shinkansen, al momento in costruzione. La linea principale \u014cu unisce Aomori alla citt\u00e0 di Fukushima. La linea Aoimori viaggia dalla stazione di Aomori fino al capolinea di Metoki, presso Sannohe. Infine la breve linea Tsugaru termina la sua corsa presso la stazione di Minmaya nel villaggio di Sotogahama, nell'estremit\u00e0 nord-occidentale della penisola.\nDal porto cittadino parte il traghetto Seikan per Hakodate, citt\u00e0 situata sull'isola di Hokkaid\u014d (il tragitto dura 4 ore). Tuttavia dal 1984 fu aperto al traffico il Tunnel Seikan, che con i suoi 53,85\u00a0km di lunghezza collega direttamente l'isola di Honsh\u016b a quella di Hokkaid\u014d. Da Aomori ad Hakodate sono presenti diversi collegamenti ferroviari che usano i binari del tunnel, fra cui alcuni treni notturni, provenienti anche da Tokyo e Osaka."}
{"id": "1252188", "revid": "300067", "url": "https://it.wikipedia.org/wiki?curid=1252188", "title": "Serie A 1976-1977 (pallacanestro femminile)", "text": "Il campionato di Serie A di pallacanestro femminile 1976-1977 \u00e8 stato il quarantaseiesimo organizzato in Italia.\nCambia totalmente la formula della nuova massima serie. Vengono aggiunte quattro squadre alle dodici della stagione precedente. Le societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule Scudetto, le ultime quattro per la Poule Salvezza. La prima classificata vince il titolo, le ultime tre retrocedono in Serie B.\nLa Geas Sesto San Giovanni vince il suo settimo titolo (quarto consecutivo), dopo aver vinto il girone A della prima fase e la Poule Scudetto, superando Pagnossin Treviso e Tazza D'Oro Roma."}
{"id": "1252189", "revid": "44638", "url": "https://it.wikipedia.org/wiki?curid=1252189", "title": "Foglia &amp; Rizzi Parma", "text": ""}
{"id": "1252190", "revid": "287204", "url": "https://it.wikipedia.org/wiki?curid=1252190", "title": "Pat McQuaid", "text": "Carriera.\nVede le sue origini in una famiglia di ciclisti: il padre Joe e gli zii furono tra i migliori interpreti del movimento irlandese. Anche i fratelli Kieron e Paul cos\u00ec come il cugino John rappresentarono l'Irlanda ai Campionati del Mondo e ai Giochi olimpici.\nCiclista.\nGareggi\u00f2 dal 1966 al 1982, prima come \"Junior\", poi a livello amatoriale e per finire come \"Professionista\". Divenne campione nazionale su strada nel 1974 e vinse il Giro d'Irlanda nel 1975 e 1976. Come Sean Kelly anche lui venne escluso dalle Olimpiadi del 1976 per aver corso in Sudafrica durante il boicottaggio seguito all'Apartheid.\nDirigente sportivo.\nDopo aver terminato l'attivit\u00e0 agonistica, entr\u00f2 nel mondo organizzativo del ciclismo diventando, dal 1985, organizzatore di corse ciclistiche. Diresse il Tour de Langkawi, in Malaysia, il Giro di Cina e quello delle Filippine.\nParallelamente a questa attivit\u00e0, fu professore di educazione fisica (1975-1985), poi dal 1981 entr\u00f2 nella Federazione irlandese di ciclismo, prima come allenatore della nazionale irlandese (1983-1986) che guid\u00f2 ai Giochi della XXIII Olimpiade di Los Angeles, poi membro del comitato direttivo (1986-1996) ed infine presidente della federazione stessa dal 1996 al 1999.\nNel 1998 venne eletto come rappresentante dell'Irlanda nell'Unione Ciclistica Internazionale (UCI), diventando cos\u00ec membro del comitato direttivo e presidente della \"Commission Route\" fino al 2005, quando venne eletto presidente dell'UCI.\nPresidente dell'UCI.\nDurante la sua presidenza, si \u00e8 battuto con fermezza nella lotta contro il doping. Il 19 giugno 2007, present\u00f2 nel corso di una conferenza stampa a Ginevra, la nuova carta anti-doping (\"charte anti-dopage\"), adottata per risollevare la reputazione del ciclismo dopo i numerosi casi di doping di quegli anni, invitando tutti i ciclisti professionisti a firmarla prima del 7 luglio successivo, data di partenza del Tour de France 2007."}
{"id": "1252192", "revid": "174925", "url": "https://it.wikipedia.org/wiki?curid=1252192", "title": "Pulsante", "text": "Il pulsante \u00e8 un dispositivo elettrico con una sola posizione di riposo (monostabile), una volta azionato una molla lo riporta alla posizione di partenza appena viene rilasciato.\nNell'impiantistica civile si utilizza spesso per accendere e spegnere la luce per mezzo di un rel\u00e8, per suonare il campanello o per chiamare l'ascensore al proprio piano.\nGli impianti civili che utilizzano i pulsanti e i rel\u00e8 appartengono alla categoria dei comandi indiretti. Sono detti cos\u00ec perch\u00e9 la corrente che scorre nell'organo di comando non \u00e8 la stessa che scorre nella lampada.\nNell'impiantistica industriale esistono due tipi di pulsanti:"}
{"id": "1252193", "revid": "44638", "url": "https://it.wikipedia.org/wiki?curid=1252193", "title": "Ginnastica Comense", "text": ""}
{"id": "1252194", "revid": "33689", "url": "https://it.wikipedia.org/wiki?curid=1252194", "title": "Pietro del Friuli", "text": "Biografia.\nScarsissime le informazioni sul suo conto; Paolo Diacono, nella sua \"Historia Langobardorum\", accenna soltanto al fatto che sarebbe divenuto duca quando accenna alla valorosa partecipazione di suo padre Munichi alla grande e sfortunata battaglia dei Longobardi friulani, guidati dal duca Ferdulfo, contro gli Slavi. Fratello di Orso, duca di Ceneda, divenne duca, in associazione con Anselmo, nel 749, quando il suo predecessore Astolfo venne nominato re d'Italia. Intorno al 751 Anselmo si ritir\u00f2 in monastero, ponendo fine all'associazione sul trono di Cividale."}
{"id": "1252195", "revid": "121837", "url": "https://it.wikipedia.org/wiki?curid=1252195", "title": "Decadimento nucleare", "text": ""}
{"id": "1252200", "revid": "125175888", "url": "https://it.wikipedia.org/wiki?curid=1252200", "title": "Steve Angello", "text": "Fa parte del gruppo Swedish House Mafia assieme a Sebastian Ingrosso e Axwell con cui ha vinto diversi riconoscimenti per i brani che hanno prodotto. Il gruppo si sciolse nel 2013, ma 5 anni dopo all'Ultra Music a Miami i dj annunciarono una ri-unione. Il trio si \u00e8 riunito ufficialmente il 22 ottobre 2018 pubblicando un video sul web, poco dopo hanno annunciato le prime date del loro nuovo tour 2019.\nPossiede inoltre una propria casa discografica, la Size Records, casa discografica di musica house/progressive, considerata una delle migliori al mondo in quel genere.\nBiografia.\nPadre greco e madre svedese, Steve Angello cresce ad Atene in una famiglia sregolata e flagellata da problemi con la giustizia e vedendo morire il padre all'et\u00e0 di 13 anni. Decise di non seguire l'inclinazione di famiglia, e trasferendosi a Stoccolma riesce a tirare fuori il suo meglio dalla musica.\nAngello produce anche sotto il nome di \"Who's Who?\" e \"Mescal Kid\", e ha inoltre formato vari gruppi, di conseguenza con diversi pseudonimi tra cui, \"The Sinners\", \"Firefiles\", \"General Moders\", \"Mode Hookers\", \"Outfunk\" e \"Buy Now\" (con Sebastian Ingrosso), \"A &amp; P Project\" (con Eric Prydz), \"Supermode\" (con Axwell), insieme a Axwell e Sebastian Ingrosso forma inoltre la Swedish House Mafia, ha anche lavorato in collaborazione con il fratello, noto come \"AN21\" (letto 'En two-one'), in importanti progetti musicali. Nel 2014 ha tenuto un suo show su BBC Radio 1. Dopo molti rumors sul web riguardo alla pubblicazione del suo primo album ufficiale, viene confermata la data del 20 novembre 2015 per l'uscita di Wild Youth, dal quale sono stati estratti due singoli: \"Wasted Love\" e \"Children of the Wild\". Il terzo singolo ad essere estratto dall'album \u00e8 stato \"Remember\", con la voce di The Presets. L'uscita dell'album viene tuttavia rinviata e al suo posto nella data prevista vengono rilasciati ulteriori tre singoli. Il 22 gennaio 2016 \u00e8 stato infine reso disponibile al pubblico il suo primo album: Wild Youth.\nIn risposta ad alcune critiche che lo additavano come \"fake dj\" (ovvero un dj che non esegue performances live, ma usa set preregistrati fingendo solo di eseguirli), Steve Angello ha dichiarato che ha dovuto imparare a mixare senza cuffie in quanto nel 2011 rimase privo dell'udito dall'orecchio sinistro, a causa dello smodato uso di cuffie e del volume troppo alto delle stesse durante le lunghe sessioni in studio.\nNel corso del 2017 Steve pubblica diversi singoli, raccolti in un trittico di EP intitolati \"Genesis\", \"Inferno\" e \"Paradiso\", che anticipano l'uscita del suo nuovo concept album. Il 22 marzo 2018 viene pubblicato \"Nothing Scares Me Anymore\", ultimo singolo prima della sua uscita. Steve pubblica il suo secondo album da solista, intitolato \"HUMAN\", il 27 aprile 2018."}
{"id": "1252202", "revid": "404449", "url": "https://it.wikipedia.org/wiki?curid=1252202", "title": "Carlo Perrin", "text": "\u00c8 stato Presidente della Regione autonoma Valle d'Aosta dal 2003 al 2005. \u00c8 stato eletto senatore nelle elezioni politiche svoltesi il 9 e il 10 aprile 2006 nel collegio uninominale della Valle d'Aosta. \u00c8 stato iscritto al Gruppo Per le Autonomie del Senato della Repubblica.\nBiografia.\nDopo aver conseguito il diploma magistrale presso l\"'\u00c9cole Normale\" di Aosta, ha svolto l'attivit\u00e0 di maestro elementare e, in seguito, di bibliotecario, presso la biblioteca regionale di Aosta e la biblioteca comprensoriale di Ch\u00e2tillon fino al pensionamento.\nSin dagli anni Settanta, si impegna nelle attivit\u00e0 socio-culturali del locale \"Centre culturel\" e, nel 1976, si avvicina alla politica, iscrivendosi all'Union Vald\u00f4taine.\n\u00c8 stato tra i fondatori dell'Association R\u00e9gionale des \u00c9leveurs Vald\u00f4tains, della quale \u00e8 stato presidente dal 1984 al 1993, nonch\u00e9 della Cooperativa del Latte di Valtournenche, di cui \u00e8 stato dapprima segretario e successivamente presidente.\nAttivit\u00e0 politica.\nHa ricoperto la carica di Sindaco di Torgnon dal 1975 al 1985 e dal 1990 al 1993 ed \u00e8 stato membro del direttivo della \"Comunit\u00e0 montana Monte Cervino\" dal 1980 al 1985.\nDurante il \"IV Congr\u00e8s National\" dell'UV, che si tiene nel dicembre 1993, Perrin \u00e8 nominato Segretario del \"mouvement\" e, nel \"Congr\u00e8s extraordinaire\"e del 1996, \u00e8 eletto Presidente, carica che ricopre fino al 30 giugno 1998, quando si candida alle elezioni regionali e viene eletto in Consiglio regionale, nella lista unionista.\nRiconfermato nell'XI Legislatura, viene nominato dal Consiglio Valle Assessore regionale all'agricoltura e alle risorse naturali.\nL'8 luglio 2003, in seguito alla sua rielezione al Consiglio regionale della Valle d'Aosta, viene eletto Presidente della Regione, carica che ricopre fino alle dimissioni rassegnate il 4 luglio 2005.\nLa Giunta (8 luglio 2003-4 luglio 2005).\nPresidente:\nAssessori:\nIl 23 febbraio 2006, in seguito a contrasti interni all'Union Vald\u00f4taine, decide di uscire dal gruppo consiliare e di aderire al Gruppo misto. Lo strappo prosegue con la decisione di aderire a Renouveau Vald\u00f4tain; si candida quindi al Senato nella lista Autonomie Libert\u00e9 D\u00e9mocratie e viene eletto alla carica di senatore per la Valle d'Aosta.\nAlle politiche 2008 \u00e8 stato sconfitto da Antonio Fosson. Perrin, sostenuto dall'Alleanza Autonomista e Progressista ha raccolto il 37,40 dei voti, contro il 41,39 di Fosson, eletto senatore per la lista Vall\u00e9e d'Aoste.\nRitiratosi dall'attivit\u00e0 politica attiva, rifiutando la candidatura nella lista di VdA Vive - Renouveau alle successive elezioni regionali, ha contribuito alla fondazione di Autonomie Libert\u00e9 Participation Ecologie, e sabato 27 febbraio 2010 ne \u00e8 stato acclamato coordinatore, durante l'assemblea fondativa."}
{"id": "1252204", "revid": "78273", "url": "https://it.wikipedia.org/wiki?curid=1252204", "title": "Zaffaria", "text": ""}
{"id": "1252205", "revid": "86341", "url": "https://it.wikipedia.org/wiki?curid=1252205", "title": "Amaury Sport Organisation", "text": "L'Amaury Sport Organisation (ASO) \u00e8 l'ente organizzatore di molti eventi sportivi soprattutto in Francia. \u00c8 parte del gruppo \u00c9ditions Philippe Amaury, editore de L'\u00c9quipe.\nL'ASO organizza il Tour de France, la Vuelta a Espa\u00f1a, la Parigi-Roubaix, la Liegi-Bastogne-Liegi, la Parigi-Nizza, il Crit\u00e9rium du Dauphin\u00e9, l'Arctic Race of Norway, il Tour of Qatar, il Tour of Oman, lo Shanghai Criterium e il Saitama Criterium (ciclismo), ma anche il Rally Dakar e la Dakar Series, corse motoristiche, la Maratona di Parigi, gli open francesi di golf ed eventi equestri.\nNel 2007 il presidente dell'Amaury Sport Organisation era Patrice Clerc."}
{"id": "1252206", "revid": "3831", "url": "https://it.wikipedia.org/wiki?curid=1252206", "title": "Accademia Navale di Livorno", "text": ""}
{"id": "1252211", "revid": "46291", "url": "https://it.wikipedia.org/wiki?curid=1252211", "title": "Arenga pinnata", "text": "La palma da zucchero (Arenga pinnata ) \u00e8 una pianta della famiglia delle Arecacee, nativa dell'Asia tropicale. \u00c8 conosciuta anche come palma dalla fibra nera, palma Gomuti, aren, irok, e kaong.\nDescrizione.\n\u00c8 una palma di medie dimensioni, che pu\u00f2 crescere fino a 20 m in altezza, con il tronco coperto dallo strato di foglie invecchiate che non cadono. Le foglie sono lunghe tra 6 e 12 m, larghe, pinnate, con le pinne disposte in 1-6 file, lunghe 40\u201370\u00a0cm e larghe 5\u00a0cm. Il frutto ha un diametro di circa 7\u00a0cm e contiene da due a tre semi.\nDistribuzione e habitat.\nL'areale della specie si estende dall'India, attraverso la penisola indocinese, sino alla Malaysia, l'Indonesia, e le Filippine.\nConservazione.\nNon \u00e8 una specie minacciata, sebbene sia localmente rara in alcune zone.\nCostituisce una parte importante della dieta di diverse specie in pericolo, come ad esempio, i ratti del genere \"Phloeomys\".\nUsi.\nLa linfa viene raccolta per scopi commerciali nel Sud-est asiatico, in quanto contiene uno zucchero, conosciuto in India come \"Jaggery\" o \"gur\", e pu\u00f2 essere fatta fermentare per produrre vino e aceto.\nDal tronco si ricava amido in notevole quantit\u00e0 (ogni tronco pu\u00f2 contenere fino a 75\u00a0kg di amido).\nLe foglie sono utilizzate come materiale economico per i tetti e i muri delle abitazioni mentre le loro coste sono usate per fabbricare scope e canestri.\nLe fibre, chiamate \"doh\", \"gomuti\" o \"cabonegro\", servono per produrre spazzole e corde molto durature e resistenti.\nIl frutto, infine, \u00e8 edule ma deve essere opportunamente preparato prima della consumazione a causa della causticit\u00e0 del succo e della polpa.\nAvversit\u00e0.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, recentemente propagatosi in Medio Oriente e successivamente a tutto il bacino del Mediterraneo, rivelatosi resistente a tutti i mezzi di controllo convenzionali."}
{"id": "1252212", "revid": "599013", "url": "https://it.wikipedia.org/wiki?curid=1252212", "title": "Televisione analogica", "text": "La televisione analogica, o TV analogica, \u00e8 la televisione rappresentata in forma analogica ovvero che fa uso di tecniche di trasmissione analogica per la trasmissione dei relativi segnali informativi audio e video e dati da parte delle emittenti televisive. \nSi contrappone alla televisione digitale rappresentata invece in forma digitale in ogni sua componente, immagini in movimento comprese.\nStoria.\nLa televisione analogica fu realizzata per la prima volta il 7 settembre 1927 dall'inventore statunitense Philo Farnsworth nel proprio laboratorio di San Francisco; egli poco dopo cedette il brevetto alla RCA e le prime trasmissioni sperimentali iniziarono negli Stati Uniti d'America tra il 1928 ed il 1929 e dall'anno successivo in Europa; i primi Stati a realizzare trasmissioni sperimentali in quell'anno furono il Regno Unito la Germania. La televisione analogica via cavo inizi\u00f2 invece a diffondersi nell'immediato secondo dopoguerra a partire dal 1948 sempre negli Stati Uniti, mentre la televisione analogica satellitare nel resto del mondo a partire dal 1974.\nA partire dagli anni 1990 inizi\u00f2 il processo della sua sostituzione dalla televisione digitale terrestre per i vantaggi tecnologici che quest'ultima introdusse; il primo Stato ove iniziarono le trasmissioni furono gli USA, a partire dal 1994.\nCaratteristiche.\nDescrizione.\nNella televisione analogica le immagini in movimento e l'audio sono rappresentati in forma analogica, mentre i servizi interattivi in forma digitale. In seguito anche l'audio \u00e8 stato trasmesso in via sperimentale in digitale. Nonostante ci\u00f2 si parla comunque di televisione analogica in quanto la componente principale, le immagini in movimento, \u00e8 rappresentata in forma analogica. \nTipologie.\nLa televisione analogica si distingue nelle seguenti tipologie:"}
{"id": "1252213", "revid": "647919", "url": "https://it.wikipedia.org/wiki?curid=1252213", "title": "Scuola Sottufficiali (Taranto)", "text": ""}
{"id": "1252214", "revid": "97701", "url": "https://it.wikipedia.org/wiki?curid=1252214", "title": "Palma da zucchero", "text": ""}
{"id": "1252215", "revid": "767487", "url": "https://it.wikipedia.org/wiki?curid=1252215", "title": "Tritacarne", "text": "Il tritacarne \u00e8 una macchina usata in cucina e nell'industria alimentare per tritare, cio\u00e8 ridurre in pezzi piccoli di dimensione omogenea, la carne ottenendo la carne trita (o carne macinata). Viene utilizzato anche per altri alimenti di consistenza similare come il lardo, le cotenne, la frutta secca e componenti di ripieni.\nStruttura.\n\u00c8 costituito da una corpo contenente una camera cilindrica orizzontale con due aperture: una posta sopra, per l'alimentazione, l'altra detta \"bocca\" in testa per la fuoriuscita del materiale. Nella camera un'\"elica\" provvede far avanzare il materiale e a spingerlo contro la \"piastra\" forata che chiude il lato di uscita della camera. Un \"coltello\" affilato, posto tra l'elica e la piastra, provvede a tagliare il materiale fino a che le sue dimensioni gli permettono di passare nei fori della piastra.\nLa piastra.\nIl diametro dei suoi fori determina la grana di macinatura. Viene tenuta ferma in posizione sulla bocca da una ghiera filettata, che viene rimossa sia per cambiare la piastra che per togliere coltello ed elica per la pulizia. Viene indicata da numero a seconda della dimensione dei fori.\nTritacarne manuale.\nIl movimento dell'elica e del coltello sono ottenuti girando una manovella innestata sull'albero dell'elica. I tritacarne manuali sono di piccole dimensioni, adatti ad un uso casalingo, poich\u00e9 la forza applicata manualmente \u00e8 relativa e non pu\u00f2 applicarsi ad una grossa quantit\u00e0 di materiale.\nTritacarne elettrico.\nIl movimento \u00e8 dato da un motore elettrico, mono o trifase. Vi sono modelli di piccole dimensioni per uso familiare o artigianale, per macelleria o piccoli salumieri, oppure modelli industriali, per la produzione con elevate quantit\u00e0 di prodotto. Possono essere utilizzati anche per macinati molto fini come i w\u00fcrstel, grazie ai sistemi pi\u00f9 sofisticati solitamente chiamati unger.\nNel passato erano costruiti in metallo con parti fuse in ghisa e accessori in legno, oggi prevalentemente in acciaio inossidabile con particolari in plastica e polietilene per motivi igienici."}
{"id": "1252221", "revid": "647919", "url": "https://it.wikipedia.org/wiki?curid=1252221", "title": "Istituto studi marittimi militari", "text": ""}
{"id": "1252224", "revid": "1305772", "url": "https://it.wikipedia.org/wiki?curid=1252224", "title": "Yahoo! Virtual Coach", "text": "Yahoo! Virtual Coach era un videogioco manageriale on line di calcio creato da una collaborazione tra il portale web statunitense Yahoo e l'emittente televisiva Eurosport. Il gioco \u00e8 stato attivo dal 2005 al 2 febbraio 2011.\nIl gioco era disponibile in diverse lingue tra cui l'italiano, e a febbraio 2010 contava circa 17.046 squadre. Di queste 16.668 partecipavano a uno dei 926 gruppi di quarta divisione, 288 in uno dei 16 gruppi di terza divisione, 72 nei 4 gruppi di seconda e infine 18 squadre in prima divisione che si contendevano il titolo di campione.\nModalit\u00e0 di gioco.\nL'obiettivo del gioco \u00e8 di vincere il campionato di Prima divisione (massima serie del gioco).\nPer potersi iscrivere al gioco \u00e8 necessario avere un account Yahoo!\nIl gioco \u00e8 simile ad un vero gioco di calcio, dove \u00e8 possibile scegliere le tattiche, le strategie, allenare i giovani talenti, comprare e vendere giocatori nel calciomercato attraverso ad alcune aste, firmare contratti con gli sponsor ecc.\nQuando si inizia a giocare si parte dalla Quinta divisione. Un campionato dura 17 giornate pi\u00f9 una di riposo.\nIn terza divisione soliti 16 gruppi, 4 gruppi in seconda divisione e ci si gioca il titolo mondiale in prima divisione.\nLe partite si giocano alle 15, non possono essere viste, ma alla loro fine, di solito dopo 10 minuti, si pu\u00f2 vedere il tabellino della partita.\nTutte le squadre di 5\u00aa divisione vengono promosse in 4\u00aa divisione. Le squadre di 4\u00aa divisione saliranno nei gruppi bassi verso quelli pi\u00f9 alti, in base al punteggio ottenuto nelle proprie classifiche e di conseguenza retrocederanno se si piazzeranno con pochi punti.\nDato che \u00e8 impossibile programmare degli allenamenti automatici, il gioco \u00e8 consigliato solamente a chi dispone di un abbonamento Internet ADSL, poich\u00e9 sar\u00e0 necessario connettersi da una a pi\u00f9 volte al giorno per gestire la propria squadra.\nNel gioco \u00e8 inoltre presente un forum con 5 lingue (italiano, inglese, tedesco, francese e spagnolo).\nDopo la chiusura, buona parte della comunit\u00e0 si \u00e8 spostata su Il Capo sei tu, sul sito della UEFA."}
{"id": "1252225", "revid": "97701", "url": "https://it.wikipedia.org/wiki?curid=1252225", "title": "Palma Gomuti", "text": ""}
{"id": "1252227", "revid": "97701", "url": "https://it.wikipedia.org/wiki?curid=1252227", "title": "Irok", "text": ""}
{"id": "1252228", "revid": "97701", "url": "https://it.wikipedia.org/wiki?curid=1252228", "title": "Kaong", "text": ""}
{"id": "1252231", "revid": "767487", "url": "https://it.wikipedia.org/wiki?curid=1252231", "title": "Come vinsi la guerra", "text": "Come vinsi la guerra (\"The General\") \u00e8 un film del 1926 di Buster Keaton, co-diretto con Clyde Bruckman. \u00c8 la storia di un ragazzo che durante la guerra di secessione americana, nonostante non sia nemmeno arruolato, per salvare la propria ragazza riesce a respingere da solo un intero esercito nemico.\nNel 1989 \u00e8 stato inserito fra i film conservati nel National Film Registry presso la Biblioteca del Congresso degli Stati Uniti. Nel 2007 l'American Film Institute l'ha inserito al diciottesimo posto della classifica dei cento migliori film americani di tutti i tempi e nel 2000 lo ha inserito al diciottesimo posto nella classifica delle 100 migliori commedie americane di tutti i tempi.\nTrama.\nPrologo.\nNel 1861, durante la guerra di secessione americana, il ferroviere Johnnie Gray \u00e8 a Marietta in Georgia per far visita all'altra sua passione oltre alla locomotiva (\"The General\") che conduce: la sua fidanzata Annabelle. Durante la visita a casa di lei, il padre e il fratello della donna parlano della guerra e della loro volont\u00e0 di arruolarsi subito nell'esercito, al che la donna chiede anche a lui di arruolarsi. Johnnie, per accontentarla, si precipita all'ufficio di leva, riuscendo a saltare la fila e a presentarsi per primo. Ma quando gli viene chiesta la sua occupazione viene scartato perch\u00e9 ritenuto pi\u00f9 utile come macchinista che come soldato. Sconsolato, senza sapere il motivo del rifiuto, tenta invano di ripresentarsi, venendo alla fine buttato fuori dall'ufficio. Mentre va via viene riconosciuto dal fratello e dal padre della ragazza che lo invitano a mettersi in fila, cosa che lui rifiuta di fare senza spiegare che in realt\u00e0 aveva gi\u00e0 provato ad arruolarsi, facendo involontariamente credere ai due di essere renitente. Questi ultimi riferiscono il fatto alla ragazza che, delusa, gli dice di non volerlo pi\u00f9 vedere e che gli rivolger\u00e0 la parola solo quando lo vedr\u00e0 in divisa.\nIl sequestro del treno.\nUn anno dopo, in un accampamento dell'Unione (i Nordisti) presso Chattanooga il generale Thatcher e il suo aiutante capitano Anderson studiano un piano: mascherati da civili assalteranno presso Big Shanty un treno sudista proveniente da Atlanta, risalendo verso nord e devastando i ponti e la linea ferroviaria tagliando in due la principale strada ferrata sulla quale viaggiano i rifornimenti ai Sudisti lungo il fronte, al confine col blocco del Nord. Il piano viene approvato e viene mandato a prendere il generale Parker. Tutto sembra perfetto, ma i nordisti non avevano fatto i conti col fatto che il treno diretto al fronte era quello guidato da Johnnie.\nAlla fermata per la cena tutti scendono, ma il caso vuole che la ex-ragazza di Johnnie, che alla partenza l'aveva ignorato sdegnosamente, torni nel vagone bagagli per prendere qualcosa, cos\u00ec, mentre i Nordisti vestiti da civili staccano la locomotiva con i primi vagoni dal resto del convoglio, essa viene rapita. \nL'inseguimento.\nJohnnie d\u00e0 subito l'allarme e si lancia all'inseguimento, anche se resta solo e deve prendere un carrello a spinta per inseguire i sequestratori. Nel frattempo i Nordisti camuffati iniziano il sabotaggio della linea: tagliano i fili del telegrafo per impedire di dare l'allarme, staccano un binario ecc. I sabotaggi mettono fuori uso il carrello e Johnnie prosegue un pezzo su una bicicletta rubata a un uomo di passaggio. Riesce per\u00f2 ad arrivare alla stazione successiva, dove il treno sequestrato era appena passato senza destare sospetti, dove d\u00e0 l'allarme ad alcuni soldati e parte con un nuovo treno all'inseguimento. Dopo aver fatto un po' di strada alla guida della locomotiva si volta e vede che i vagoni non erano attaccati! Allora decide ormai di proseguire da solo e carica anche un cannoncino poco pi\u00f9 avanti. I sabotatori intanto si accorgono di essere inseguiti: buttano dei legni sui binari e rompono una cisterna. Rocambolescamente Johnnie riesce a superare gli ostacoli. Allora i Nordisti sono preoccupati, perch\u00e9 vedono la locomotiva e pensano che dietro ci sia un intero convoglio pieno di soldati. Johnnie intanto carica il cannoncino, ma, dopo un tentativo fallito, riesce a riempirlo di polvere da sparo, ma resta impigliato nel gancio: il cannone si stacca, ma il gancio che batte sui binari lo fa salterellare, facendolo inclinare pericolosamente verso la locomotiva stessa! Quando tutto sembra perduto ecco una curva che permette al proiettile di arrivare preciso vicino al treno inseguito.\nI tranelli.\nI Nordisti continuano a cercare di fermare l'inseguitore con vari espedienti. Prima gli sganciano un vagone contro, che Johnnie prova a togliere a uno scambio, per poi ritrovarselo davanti, finch\u00e9 non deraglia per un legno lasciato sui binari dagli stessi nordisti. Poi Johnnie si libera degli altri legni scendendo al volo dalla locomotiva. Poi viene messo in un vicolo cieco da uno scambio azionato a trabocchetto e mentre fa ripartire il treno, per una distrazione rischia di restare a piedi.\nSotto un ponte coperto viene allora sganciato un vagone incendiato, perch\u00e9 riempia di fumo il passaggio. Con uno scambio e una retromarcia anche questo espediente sar\u00e0 superato.\nTra due eserciti.\nNel frattempo a Chattanooga l'esercito sudista ha l'ordine di ritirarsi e l'esercito del Nord avanza. Johnnie non si accorge di niente, occupato a spaccare la legna, ma i sequestratori si travestono velocemente da sudisti. A un certo punto la ferrovia fa una curva passando sotto un ponte e per poi risbucare sul ponte stesso. Da lass\u00f9 i nordisti vedono il loro inseguitore scoprendo che \u00e8 un uomo solo. Allora Johnnie si d\u00e0 alla fuga, temendo di venire assalito dagli avversari e si rifugia nel bosco dove \u00e8 ormai notte, sotto un fortunale.\nNel quartier generale nemico.\nJohnnie arriva a una casa illuminata ma che sembra vuota e vi si intrufola. La casa \u00e8 in realt\u00e0 il quartier generale dei Nordisti, e quando i generali tornano nella sala da pranzo, dove era finito Johnnie, lui si nasconde sotto il tavolo. Qui ascolta i piani del nemico e vede anche l'ostaggio trovato sul treno, che altri non \u00e8 se non la sua ragazza. I piani sono quelli di incontrare il generale Parker riunendo gli eserciti, prima di sferrare un attacco a sorpresa: il punto cruciale \u00e8 per\u00f2 passare un ponte, per riunirsi coi nordisti.\nJohnnie, che ha subito qualche calcio e una bruciatura da un sigaro appoggiato alla tovaglia, aspetta che tutti vadano a letto, per entrare nella stanza della ragazza dalla finestra, dopo aver steso una sentinella nordista ed essersi messo l'uniforme. Lei \u00e8 molto sorpresa di vederlo, ma ha l'uniforme (quindi pu\u00f2 parlargli!), inoltre le dice che \u00e8 l\u00ec per salvarla. In silenzio (nonostante Johnnie faccia rovesciare un intero tavolino), scappano nel bosco, dove passano la notte sotto la pioggia tra fulmini, orsi e tagliole. Prima di addormentarsi lei lo ringrazia di essersi infiltrato tra i nemici pur di salvarla.\nUn nuovo inseguimento.\nLa mattina i due si svegliano bagnati ma salvi e Johnnie elabora un piano per avvisare le truppe sudiste dell'attacco a sorpresa: mette la ragazza in un sacco e la carica in spalla dirigendosi verso l'accampamento nordista. Qui stacca un giunto tra i vagoni e carica la ragazza tra le merci. Mentre poi carica la legna sulla locomotiva tira un colpo in testa al generale, tramortendolo e parte col treno, giocando sull'effetto sorpresa.\nI Nordisti allora partono all'inseguimento. Questa volta \u00e8 Johnnie a creare tranelli per rallentare gli inseguitori: tira gi\u00f9 un palo del telegrafo in modo che non diano l'allarme, riempie la ferrovia di ostacoli e rompe la cisterna dell'acqua; la ragazza intanto, liberata, tende un tranello con una corda tra due alberi. Tutto viene scavalcato e la locomotiva fuggitiva viene anche raggiunta, ma il rilascio di un vagone rallenta gli inseguitori. Uno scambio piegato con una catena crea un ostacolo pi\u00f9 lungo da superare.\nNel frattempo Johnnie, che ha lasciato la guida alla ragazza, rimane a piedi. La insegue e quando sta per risalire lei mette la retromarcia per sbaglio e deve ricominciare tutto daccapo. Riesce e a risalire e a frenare proprio quando sta arrivando il treno nordista, che finisce per\u00f2 a fianco, su un binario cieco, per via dello scambio. Mentre i nordisti cercano di sistemare lo scambio Johnnie arriva al fatidico ponte, il Rock River Bridge, dove, col petrolio della lampada del fanale e con la legna del treno, Johnnie accende un incendio, proprio al centro di un'arcata del ponte. Quando \u00e8 il momento di ripartire Johnnie \u00e8 rimasto tagliato indietro dalle fiamme e deve fare un salto nel fuoco.\nIl ponte infuocato.\nLa divisione nordista nel frattempo raggiunge il convoglio alleato e lo aiuta a aggiustare lo scambio, dirigendosi verso il ponte. Johnnie entra nel campo sudista, trova una divisa per cambiarsi e arrivato al campo riesce a dare l'allarme.\nQuando i nordisti arrivano al ponte un generale dice che non \u00e8 bruciato abbastanza da impedire il passaggio: la locomotiva passa, ma quando arriva al centro rovina nel fiume (la scena \u00e8 girata dal vero, senza modellini), lasciando a bocca aperta i nordisti che restano imprigionati nel territorio nemico.\nTra le due sponde allora si schierano i due eserciti e scoppia una battaglia, finch\u00e9 i nordisti non si ritirano. Johnnie, che \u00e8 riuscito a uccidere un cecchino grazie alla spada non fissata all'elsa, spara un colpo di cannone che va a schiantarsi proprio sulla vicina diga, facendo allagare il fiume, che travolge gli ultimi nordisti nascosti tra le rocce. Johnnie riesce anche a colpire l'ultimo vagone del secondo convoglio nordista, che non pu\u00f2 pi\u00f9 fare la retromarcia. Presa la bandiera sudista egli la pu\u00f2 sventolare in segno di vittoria su una rupe, saltando per\u00f2 accidentalmente sulla schiena di un generale l\u00ec appollaiato.\nL'eroe del giorno.\nTornato all'accampamento l'esercito vittorioso viene celebrato. Johnnie torna sulla locomotiva, appena in tempo per vedere il generale nordista, tramortito da quando il treno era stato sequestrato, che rinviene facendosi arrestare senza opporre resistenza. Consegna la sua spada al generale sudista, che allora fa togliere l'uniforme a Johnnie, che ha ammesso che non \u00e8 sua: ma non per punirlo, ma per dargli quella da tenente, suggellando il tutto con la consegna della spada presa al generale nemico.\nJohnnie allora \u00e8 riuscito a vincere la sua guerra e torna orgoglioso dalla sua fidanzata. Ma non riesce a baciarla, perch\u00e9 ogni soldato che passa deve salutarlo con la destra. Allora alla fine si sposta sul lato sinistro e saluta tutti mentre col viso bacia la sua donna.\nCaratteristiche.\nIl film \u00e8 considerato tra le migliori realizzazioni di Buster Keaton, dove si dispiega appieno la precisione del meccanismo comico keatoniano, basato su un continuo gioco di logica, dove ogni senso viene rovesciato continuamente, in un rocambolesco gioco per gli occhi e per la mente: quello che \u00e8 minaccioso diventa un aiuto, quello che sembra facile \u00e8 difficilissimo e le cose impossibili vengono superate senza sforzo.\nNotevole \u00e8 la tensione generata dagli inseguimenti in treno, effettuati senza l'uso di modellini, nemmeno nella scena dove una locomotiva finisce in un fiume.\nLa maschera impassibile di Keaton diventa il simbolo dell'individuo semplice e innocente, che vive i fatti storici dando l'impressione di non accorgersi mai di quello accade intorno a lui. La guerra \u00e8 descritta senza drammaticit\u00e0 e senza senso tragico, come una girandola inutile."}
{"id": "1252232", "revid": "36426", "url": "https://it.wikipedia.org/wiki?curid=1252232", "title": "Santa Maria della Concezione", "text": ""}
{"id": "1252235", "revid": "325224", "url": "https://it.wikipedia.org/wiki?curid=1252235", "title": "Cristina Fern\u00e1ndez de Kirchner", "text": " Come moglie dell'ex presidente N\u00e9stor Kirchner, inoltre, fu dal 2003 al 2007 la prima signora d'Argentina. \nFu eletta alla presidenza del Paese il 28 ottobre 2007 con il 45,29% come \"leader\" del Fronte per la Vittoria, partito del peronismo di sinistra e sostenuta da una coalizione di centro-sinistra, Concertaci\u00f3n Plural. Fu confermata per un secondo mandato alle elezioni presidenziali del 3 novembre 2011 vincendo con il 54,11% dei voti.\nSi tratta della seconda donna a diventare presidente della Repubblica argentina dopo Isabelita Per\u00f3n la quale, tuttavia, ascese a tale carica subentrando al defunto marito Juan Domingo senza passare per consultazioni elettorali. Cristina Kirchner \u00e8, quindi, la prima donna eletta alla massima carica della Repubblica, nonch\u00e9 la quarta a vincere libere elezioni presidenziali in un Paese americano dopo la nicaraguense Violeta Chamorro (1990), la guyanese Janet Jagan (1997) e la cilena Michelle Bachelet (2005). Pi\u00f9 in generale \u00e8 la nona donna, in ordine di tempo, a divenire capo di Stato di un Paese americano indipendentemente dalla modalit\u00e0 di assunzione della carica.\nBiografia.\nFiglia di Eduardo Fern\u00e1ndez e di Ofelia Wilhelm, Cristina Fern\u00e1ndez de Kirchner nacque a La Plata (provincia di Buenos Aires) il 19 febbraio 1953. Suo padre era di discendenze spagnole, mentre la madre discendeva da una famiglia tedesca.\nI suoi studi superiori si tennero presso La Plata, ove ottenne il diploma come perito commerciale. In seguito studi\u00f2 giurisprudenza presso la facolt\u00e0 di scienze giuridiche e sociali dell'Universit\u00e0 Nazionale di La Plata. In Argentina esiste tuttavia una polemica in relazione al suo titolo di studio. La signora Cristina Fern\u00e1ndez non ha mai esercitato la professione di avvocato e non esistono prove concrete che testimonino l'ottenimento della laurea. Sempre a La Plata, nel 1973 inizi\u00f2 la sua attivit\u00e0 politica schierandosi nel \"Frente de Agrupaciones Eva Per\u00f3n\", un'organizzazione studentesca facente parte delle \"Fuerzas Armadas Revolucionarias\" che lo stesso anno si un\u00ec alla \"Federaci\u00f3n Universitaria por la Revoluci\u00f3n Nacional\" creando la \"Juventud Universitaria Peronista\" dell'universit\u00e0 di La Plata.\n\u00c8 qui che conobbe Nestor Kirchner; dopo essere stati fidanzati per circa sei mesi, si sposarono nel maggio 1975.\nIl colpo di Stato a Mar\u00eda Estela Mart\u00ednez de Per\u00f3n, con la conseguente presa di potere da parte della dittatura militare, costrinse la giovane coppia a trasferirsi nella citt\u00e0 natale del marito, R\u00edo Gallegos nella provincia di Santa Cruz. In Patagonia i due avviarono uno studio legale. In quello stesso periodo la cognata di Cristina Fernandez (sorella di Nestor Kirchner), Alicia Kirchner, copriva l'incarico di sottosegretario allo sviluppo sociale del regime militare che amministrava la provincia di Santa Cruz.\nNacquero due figli: M\u00e1ximo e Florencia. Il 27 ottobre 2010 il marito N\u00e9stor Kirchner mor\u00ec per infarto cardiaco. Il 28 dicembre 2011, attraverso le parole del suo portavoce Alfredo Scoccimarro, viene dato l'annuncio che la presidente Cristina Fernandez de Kirchner \u00e8 malata di cancro alla tiroide. Si apprende quindi che, per consentire le cure necessarie, dal 4 al 24 gennaio 2012, la guida del Paese passer\u00e0 nelle mani del vice Amado Boudou. Il 4 gennaio 2012 lo stesso portavoce legge il bollettino medico, annunciando che l'operazione di rimozione del tumore ha avuto successo.\nCarriera politica.\nIncarichi pubblici.\nNel 1989 \u00e8 eletta deputata provinciale di Santa Cruz, rieletta nel 1993. Nel 1995 accede al Senato nazionale in rappresentanza di Santa Cruz. Nel 1997 \u00e8 deputata nazionale; nel 2001, torna in Senato per la stessa provincia.\nNelle elezioni legislative del 23 ottobre 2005 \u00e8 eletta senatrice per la provincia di Buenos Aires, guidando il Frente para la Victoria, una \"costola\" del Partito Giustizialista. Vince, per soli 26 voti, il confronto con Hilda Gonz\u00e1lez de Duhalde, moglie dell'ex presidente Eduardo Duhalde.\nCandidatura alle elezioni presidenziali.\nIl 2 giugno 2007 il Capo di Gabinetto Alberto Fern\u00e1ndez afferm\u00f2 che Kirchner non si sarebbe ripresentato alle successive elezioni del 28 ottobre, proponendo la candidatura della moglie Cristina Fern\u00e1ndez de Kirchner, senatrice del Frente para la Victoria-Provincia de Buenos Aires.\nIl 19 luglio il partito present\u00f2 la candidatura della senatrice Fern\u00e1ndez de Kirchner per la presidenza. Tale candidatura fu lanciata a La Plata, sua citt\u00e0 natale. Alcuni settori del Partito Giustizialista hanno suscitato interesse ribadendo la volont\u00e0 di candidare Kirchner.\nFu appoggiata da altre donne progressiste impegnate in politica, come Michelle Bachelet, presidente del Cile, Hillary Clinton, senatrice USA, S\u00e9gol\u00e8ne Royal, ex candidata alla elezioni presidenziali in Francia del 2007.\nPresidenza della Repubblica d'Argentina.\nIl 28 ottobre la candidata del Fronte per la Vittoria vinse le elezioni con il 45,29% superando la candidata della Coalici\u00f3n C\u00edvica (centrista) Elisa Carri\u00f3 che ottenne il 23,04%. Kirchner vinse in tutte le province tranne nella Capitale Federale (dove Carri\u00f3 prevalse con il 37% contro il 22% di Kirchner), nella provincia di C\u00f3rdoba (dove vinse l'ex ministro dell'economia Roberto Lavagna dell'Unione Civica Radicale) e nella provincia di San Luis (dove prevalse Adolfo Rodr\u00edguez Sa\u00e1). Secondo i rilevamenti demoscopici, nella vittoria di Cristina Fernandez alle presidenziali fu rilevante l'apporto delle classi meno agiate e dei lavoratori.\nIl 10 dicembre 2007 successe a suo marito, divenendo la seconda donna eletta alla massima magistratura argentina e la prima eletta per volont\u00e0 popolare. Si \u00e8 confermata presidente in occasione delle elezioni presidenziali del 2011.\nIl declino.\nNel 2012 il governo della Kirchner tent\u00f2 d'intervenire sulla Costituzione del paese proponendo di modificare il numero massimo dei mandati presidenziali (la Costituzione argentina ne prevede un massimo di due per ciascun presidente), in modo che la presidente Kirchner potesse ricandidarsi alla elezioni presidenziali del 2015 e ottenere quindi un terzo mandato di governo. La proposta non fu per\u00f2 approvata, non essendo stata raggiunta la maggioranza richiesta dei 2/3 dei parlamentari.\nDopo otto anni di governo, la presidente Kirchner ha lasciato il Paese in difficili condizioni economiche: nel 2015 l'Argentina si trova in una situazione di stagnazione, il debito pubblico \u00e8 in aumento (dal 45,3% del PIL del 2014 al 52,1% del 2015), la bilancia dei pagamenti \u00e8 in negativo e l'inflazione \u00e8 al 20%. Il 31 luglio 2014 l'Argentina \u00e8 stata dichiarata in stato di \"default\" tecnico, non avendo pagato i debiti nei confronti degli obbligazionisti che, nel 2005, avevano aderito alla ristrutturazione del debito.\nNel gennaio 2015 la presidente Kirchner affronta la pi\u00f9 grave crisi politica che abbia investito il suo potere: dopo la morte del procuratore Alberto Nisman, \u00e8 incriminata, assieme ad altri membri del suo \"entourage\", il 15 febbraio per aver ostacolato la giustizia mettendo in atto un piano per insabbiare le responsabilit\u00e0 dell'Iran nell'attentato terroristico contro un centro ebraico, avvenuto a Buenos Aires nel 1994. Il giudice federale Daniel Rafecas ha poi respinto l'incriminazione il 26 febbraio 2015, dichiarando infondate tutte le accuse formulate dal sostituto procuratore Alberto Nisman e formalizzate quattro giorni prima che fosse trovato morto in circostanze misteriose nel suo appartamento (cfr. la sezione Controversie).\nKirchner, ormai al secondo mandato, non si ripresenta alle elezioni presidenziali del 2015: il Partito Giustizialista candida Daniel Scioli, sostenuto anche dai kirchneristi del Fronte per la Vittoria, che viene sconfitto al ballottaggio da Mauricio Macri, sostenuto da Cambiemos. L'avvicendamento con il nuovo presidente ha destato alcune polemiche, dal momento che Macri, sebbene avesse rilasciato dichiarazioni a giornali e televisioni nelle quali affermava che si era accordato con Cristina Kirchner perch\u00e9 il suo insediamento avvenisse davanti al congresso argentino, ha poi richiesto che il suo insediamento avvenisse nella Casa Rosada (casa ufficiale del presidente della Repubblica Argentina). Tale richiesta, sebbene fosse incostituzionale (all'art. 93 della Costituzione argentina si stabilisce che il presidente deve prestare giuramento, e quindi ricevere il mandato dal presidente uscente, davanti al Congresso) \u00e8 stata accolta da un giudice che ha emesso un provvedimento giudiziario volto a far terminare il mandato di Cristina Kirchner alle ore 00.00 del giorno 10 dicembre, affinch\u00e9 questa fosse obbligata a lasciare la Casa Rosada in piena notte e in modo da far s\u00ec che Mauricio Macri potesse giungere alla dimora presidenziale senza la presenza di Cristina Kirchner. \u00c8 la prima volta dal ritorno della democrazia in Argentina che un presidente viola questo articolo della Costituzione (non tenendo conto della presa di potere di Alfons\u00ecn che per\u00f2 si trovava in una situazione anomala, dato che, fino poche ore prima della sua elezione, in Argentina vigeva una dittatura militare).\nPolitiche della presidenza Kirchner.\nNazionalizzazioni: compagnia aerea di bandiera, aziende aeronautiche, fondi pensionistici.\nNel 2008 il governo nazionalizz\u00f2 la compagnia aerea di bandiera, Aerol\u00edneas Argentinas e Austral L\u00edneas A\u00e9reas. Venne anche nazionalizzato il sistema aeroportuale di Aeropuertos Argentina 2000, con la conseguente maxi-opera di ristrutturazione ed ampliamento dell'Aeroporto internazionale Ministro Pistarini-Ezeiza e Aeroparque Jorge Newbery.\nL'amministrazione di Aerolineas Argentinas \u00e8 stata affidata ai giovani militanti dell'organizzazione La Campora, braccio politico giovanile del movimento kirchnerista. La gestione dell'azienda \u00e8 stata segnata dal diffuso clientelismo, come la nomina in posti chiave di persone senza esperienza. Nel 2013, Aerolineas Argentina perdeva quasi un miliardo di dollari statunitensi all'anno e si collocava tra le compagnie aeree meno efficienti al mondo.\nIl 17 marzo 2009 il governo annuncia che la ex \"Fabrica Militar de Avione\" (FMA) sarebbe stata reincorporata all'apparato statale relativo al trasporto aereo. Fondata nel 1927, venne privatizzata nel 1995 e consegnata alla Lockheed Martin, durante il governo di Carlos Menem. Con questo progetto s'intendeva, oltre che recuperare la strada persa in ambito aeronautico, fornire eventuale appoggio per la manutenzione degli aerei della nuova compagnia statale argentina.\nLa decisione venne approvata alla camera con 152 voti favorevoli contro 21 astenuti.\nVennero nazionalizzati i fondi pensionistici e utilizzati nel finanziamento della crescente spesa pubblica.\nNel 2012 Cristina Fernandez ha rinazionalizzato la YPF (\"Yaciminetos Petroliferos Fiscales\"), la compagnia energetica argentina fondata nel 1922 e privatizzata nel 1993 (vedi Politica energetica).\nProgramma di rimpatrio dei ricercatori all'estero.\nIl governo ha finora totalizzato 800 rimpatri di scienziati provenienti dall'estero, per quello che riguarda il progetto \"RAICES\".\nPolitica economica.\nLa Kirchner prosegu\u00ec la politica protezionista e dirigista del marito N\u00e9stor Kirchner tramite l'aumento della spesa pubblica e di dazi doganali. Inizi\u00f2 la sua presidenza con un gradimento popolare superiore al 60% ma questa percentuale scese al 45% durante la grande protesta del settore agro-industriale. Essa fu causata dall'intenzione del governo di aumentare le imposte per le esportazioni di soia verso l'estero, motivata dal governo come un antidoto alla speculazione sui prezzi e freno alle vecchie \"lobby\" economiche e di potere che portarono alla bancarotta del 2001. A seguito delle protratte manifestazioni di protesta, il ministro Martin Lousteau, appena trentenne, si dimise.\nLa protesta dur\u00f2 ben 129 giorni, dall'11 marzo 2008 fino al 17 giugno 2008 giorno in cui il Senato neg\u00f2 il suo appoggio alla mozione \"125/08\" del governo. Il vicepresidente e senatore Julio Cobos vot\u00f2 assieme a esponenti dell'opposizione contro il proprio governo aprendo una crisi politica che port\u00f2 alle dimissioni anche del Capo di Gabinetto Alberto Fern\u00e1ndez, sostituito da Sergio Massa. A fronte delle proteste nei confronti del governo i sostenitori del kirchnerismo organizzarono diverse contromanifestazioni in appoggio alla presidente. Nonostante l'alta affluenza nelle manifestazioni a favore del governo, la popolarit\u00e0 della Kirchner scese fino al 23% a luglio e da agosto in poi crebbe fino al 30%.\nLe politiche interventiste sviluppate durante il \"ciclo Kirchner\", punteggiate da nazionalizzazioni e aumento della spesa pubblica, hanno portato ad un miglioramento della situazione economica dell'Argentina. In un decennio o gi\u00f9 di l\u00ec, il PIL \u00e8 raddoppiato, stimolato da una crescita annua di oltre il 5,5% in media, nonostante i periodi di buio nel 2008 e 2009 e dopo il 2012; sono stati creati da cinque a sei milioni di posti di lavoro, con una diminuzione del tasso di disoccupazione dal 25% all'8%; il debito \u00e8 stato ampiamente ridotto, passando dal 160% del PIL nel 2003 al 40%. Solo l'inflazione (stimata al 25% nel 2016 dall'FMI) contrasta con questo saldo.\nManipolazione dei dati sull'inflazione.\nCristina Fernandez assunse il suo incarico mentre emergeva lo scandalo dei dati dell'inflazione contraffatti dall'Istituto nazionale di statistiche (INDEC). Nel 2007, gi\u00e0 con Nestor Kirchner presidente, l'INDEC intervenne per occultare dalle statistiche la crisi inflattiva galoppante. Nel 2012 l'inflazione reale si attest\u00f2, secondo istituti di ricerca privati e secondo il Fondo Monetario Internazionale, intorno al 30%, mentre l'INDEC la stim\u00f2 al 9%. Nel 2013 l'Argentina \u00e8 diventato il primo paese a subire la penalizzazione del Fondo Monetario Internazionale per la manipolazione di statistiche ufficiali.\nLa crisi mondiale del 2008.\nLa crisi mondiale iniziata negli Stati Uniti nel 2008 indebol\u00ec l'economia argentina, allora in moderata crescita, aggravando problematiche economiche perduranti, che degenerarono nuovamente in un conflitto del governo della Kirchner col settore agricolo.\nA seguito del vertiginoso incremento del valore internazionale della soia, ma in generale di tutti i prodotti agricoli, il governo decise di aumentare le tasse sulle esportazioni agricole: il ricavato, a dire del governo, avrebbe contribuito a potenziare i piccoli e medi agricoltori. Le proteste nuovamente eruppero: la met\u00e0 dei parlamentari, durante la votazione per l'approvazione della nuova legge 125/2008, vot\u00f2 a sfavore; quando, per ultimo, tocc\u00f2 il turno del presidente della camera, Julio Cobos (vicepresidente della nazione e radicalista), egli fu contrario alla legge e dunque venne respinta. Questo gener\u00f2 una crisi interna nel partito di Cristina Fernandez, la quale riusc\u00ec infine a riguadagnare terreno nel corso dei mesi. Il 26 novembre la presidente annunci\u00f2 un piano anti-crisi cos\u00ec costituito:\nAssegno familiare.\nIl 29 ottobre 2009 Cristina Kirchner sanc\u00ec con il decreto 1602/09 che ogni figlio, minore dei 18 anni di et\u00e0 e avente almeno un genitore disoccupato o impiegato in nero, ricevesse per suo diritto una somma adeguata affinch\u00e9 il nucleo familiare uscisse dalla soglia di povert\u00e0.\nPer poter ricevere tale beneficio i genitori dovevano sottoporre i propri figli al programma di vaccinazione obbligatoria (gratuita) fino ai 4 anni di et\u00e0 e attestare che avessero frequentato il periodo d'istruzione obbligatorio (dai 5 ai 18 anni).\nInoltre l'assegno fu esteso alle madri incinte.\nRiduzione della povert\u00e0.\nNel periodo che va dal 2006 al 2009, la povert\u00e0 in Argentina \u00e8 passata dal 21% all'11,3%. In base all'area geografica, la percentuale di persone povere nelle aree urbane \u00e8 dell'11,4%, mentre nell'area metropolitana \u00e8 del 9,6%.\nSecondo la Commissione Economica per l'America Latina e i Caraibi, nel 2010 il livello di povert\u00e0 si colloca come seconda pi\u00f9 bassa in America Latina con un 11,3%, dietro soltanto all'Uruguay (10,7%). Si \u00e8 vista, dunque, una riduzione del 34,1%, mentre l'indigenza \u00e8 passata dal 7,2% al 3,8%.\nPolitica energetica.\nNel 2003 Kirchner aveva ceduto la propriet\u00e0 dei pozzi petroliferi alle province (fino a quel momento erano propriet\u00e0 dello Stato nazionale). Frattanto, la mancanza di investimenti e la produzione declinante hanno convertito l'Argentina (uno dei paesi con maggiori riserve di idrocarburi non convenzionali) in un importatore netto di combustibili. Nel 2012, le importazioni di gas e petrolio hanno superato i dieci miliardi di dollari.\nAnche per questo, nel 2012 Cristina Fernandez ha rinazionalizzato la YPF (\"Yaciminetos Petroliferos Fiscales\"), la compagnia energetica argentina fondata nel 1922 e privatizzata nel 1993, denunciando il fatto che investimenti scarsi e dividendi eccessivi da parte della proprietaria Repsol avevano causato un calo della produzione. Lo Stato ha quindi riacquistato una quota del 51%, mentre il restante 49% \u00e8 stato dato a dieci province. Nei successivi due anni, la produzione di gas e petrolio \u00e8 tornata ad aumentare, con l'obiettivo di avvicinarsi all'autosufficienza energetica.\nIstruzione ed educazione.\nLa politica educativa gestita da Cristina Fern\u00e1ndez \u00e8 il prosieguo di un progetto condiviso con suo marito N\u00e9stor Kirchner, ex presidente argentino, scomparso nel 2010. La percentuale del PIL destinata all'istruzione \u00e8 cresciuta dal 3,64% nel 2003 al 6,02% nel 2010; ovvero c'\u00e8 stato un incremento considerevole di milioni di pesos argentini: da 14.501 milioni nel 2003 a 89.924 milioni nel 2010 ovvero il 520% in pi\u00f9. Il periodo che va dal 2003 al 2010 \u00e8 caratterizzato da un'importantissima serie di progetti nazionali che vedono la realizzazione di numerose scuole, evento che non si ripeteva dal programma quinquennale di Per\u00f3n, attuato tra il 1947 ed il 1951, che detiene tuttora il primato in tale settore.\nTra il 1969 e il 2003 i diversi governi nazionali finanziarono la costruzione di un totale di 427 scuole, mentre dal 2003 al 2010 ne sono state costruite pi\u00f9 di mille, frequentate da pi\u00f9 di mezzo milione di alunni.\nI riconoscimenti internazionali.\nPer la lotta alla fame la Kirchner viene insignita dalla FAO della medaglia Ceres. Da diversi anni l'Argentina ha attuato importanti azioni per la riduzione del tasso di povert\u00e0: costruendo reti fognarie in diversi quartieri della provincia di Buenos Aires e fornendo acqua, luce e gas ai residenti; sono stati stanziati milioni di pesos per la costruzione di migliaia scuole, centinaia di ospedali e decine d'universit\u00e0; nelle aree pi\u00f9 povere dell'Argentina sono state donate nuove abitazioni, complete di arredi, alle famiglie pi\u00f9 disagiate garantendo, nello stesso tempo, la possibilit\u00e0 d'impiego ai disoccupati.\nControversie.\nIl procuratore generale Alberto Nisman, poi trovato morto, forse suicida, nel suo appartamento a Buenos Aires il 19 gennaio 2015, accus\u00f2 Cristina Kirchner e altri politici di avere cospirato per insabbiare un'indagine riguardante il presunto coinvolgimento dell'Iran in un attacco esplosivo in un centro ebraico a Buenos Aires nel 1994, attentato perpetrato secondo il governo argentino dell'epoca dal gruppo libanese Hezbollah, supportato dall'Iran, e che caus\u00f2 la morte di 85 persone; secondo le accuse, Kirchner avrebbe chiesto al suo ministro degli Esteri Hector Timerman e ad altri funzionari di attivarsi per trovare una forma di immunit\u00e0 diplomatica per alcuni iraniani sospettati dell'attacco, sperando cos\u00ec di migliorare i rapporti diplomatici e commerciali con l'Iran al fine d'ottenere forniture di petrolio a prezzi pi\u00f9 vantaggiosi e attenuare di conseguenza i problemi dovuti alla crisi energetica ed economica in Argentina. La teoria di Nisman era stata poi appoggiata dal procuratore federale Gerardo Pollicita, nominato a capo dell'inchiesta dopo la morte di Nisman: Pollicita present\u00f2 il caso a Daniel Rafecas, che doveva decidere se procedere o no all'incriminazione. Nisman avrebbe dovuto presentarsi di fronte a una commissione parlamentare il giorno dopo la propria morte per esporre gli sviluppi della sua inchiesta.\nDopo l'accusa del 15 febbraio, il giudice federale argentino Daniel Rafecas, che doveva giudicare sull'inchiesta, ha infine deciso, il 26 febbraio 2015, di non proseguire e ritirare la domanda di incriminazione contro la presidente Cristina Kirchner e i membri del suo governo e del suo seguito, affermando che non vi sono prove nei documenti di Nisman: \u00abNon c'\u00e8 una sola prova o un solo indizio, nemmeno circostanziale, che punti verso il capo di Stato\u00bb.\nVicepresidente dell'Argentina.\nIl 27 ottobre 2019, Cristina Fern\u00e1ndez de Kirchner \u00e8 stata eletta vicepresidente dell'Argentina, mentre la presidenza \u00e8 toccata a Alberto Fern\u00e1ndez (nessuna parentela). Si \u00e8 dimessa dal Senato il 27 novembre 2019 per essere sostituita dall'ex ministro degli Esteri Jorge Taiana dopo l'assunzione della vice presidenza.\nStile.\nLa Kirchner \u00e8 famosa per essere appassionata di vestiti di lusso. Secondo il \"Times\", \"Cristina ha utilizzato il suo stile e la sua sensualit\u00e0 come potenti armi per realizzare un obiettivo che neppure la leggendaria Evita Per\u00f3n \u00e8 stata in grado di raggiungere\".\nCristina \u00e8 stata criticata (sia dai media che dal mondo politico) per le spese esagerate sostenute per i suoi capi d'abbigliamento, per i suoi monili e per le sue calzature. La signora indossa raramente lo stesso capo due volte. La Kirchner \u00e8 stata criticata anche a causa dei suoi ritardi a vari vertici con \"l\"capi di Stato e di governo internazionali cagionati dalle lungaggini occorse alla sua vestizione. Dopo la morte del marito N\u00e9stor usa indossare solamente abiti scuri. Secondo il periodico settimanale \"Perfil\", la presidente ha portato finora pi\u00f9 di duecento abiti scuri."}
{"id": "1252236", "revid": "1782831", "url": "https://it.wikipedia.org/wiki?curid=1252236", "title": "Sport in Piemonte", "text": "Lo sport in Piemonte si \u00e8 sviluppato ad un certo livello solo dal secondo dopoguerra in poi. A livello agonistico le societ\u00e0 piemontesi si sono distinte in tempi recenti soprattutto nel calcio, con la Juventus e il Torino, nella pallavolo, con il Piemonte Volley di Cuneo, e nell'hockey su pista, con l'Hockey Novara. Da rimarcare, sempre nella pallavolo, anche i successi a livello europeo del CUS Torino agli inizi degli anni '80.\nPrincipali impianti sportivi.\nStadi.\nDi seguito si riporta l'elenco degli stadi piemontesi con almeno 3.000 posti, in ordine decrescente di capienza.\nPalasport.\nDi seguito si riporta l'elenco dei palasport piemontesi con almeno 2.000 posti, in ordine decrescente di capienza.\nPrincipali societ\u00e0 sportive.\nArti marziali.\nBoxe\nJudo e Ju Jitsu"}
{"id": "1252237", "revid": "15756", "url": "https://it.wikipedia.org/wiki?curid=1252237", "title": "Domenico Antonio Carella", "text": "Biografia.\nNato da Giuseppe Carella e Laura Agrusta tra 1716-1723. Formatosi sulla cultura artistica di Francesco Solimena e Pompeo Batoni, si avvicin\u00f2 ai modi pittorici di Corrado Giaquinto e Luca Giordano. L'8 maggio 1746 spos\u00f2 Maria Dell'Abbate nella sua citt\u00e0 natale. Dei suoi figli furono pittori Francesco e Gabriele Settimio.\nL'artista oper\u00f2 soprattutto a Martina Franca nella seconda met\u00e0 del Settecento, lavorando per gli affreschi del \"Palazzo Ducale\", del duca Francesco III Caracciolo, nelle tre sale dell'Arcadia, del Mito e della Bibbia, in cui ebbe come collaboratore il figlio Francesco.\nFra gli artisti pi\u00f9 stimati e prolifici della Puglia settecentesca, oper\u00f2 maggiormente nell'allora provincia di Terra d'Otranto, in particolar modo nelle odierne zone delle province di Brindisi e Taranto. Domenico Antonio Carella, \u00e8 il rappresentante pi\u00f9 noto di una vera e propria dinastia di pittori attiva anche in pieno Ottocento.\nMor\u00ec a Martina il 13 settembre 1813.\nOpere.\nAlberobello.\nNella Chiesa Matrice-Basilica minore Pontificia-Santuario-Parrocchia dei SS. Martiri e Medici Cosma e Damiano patroni, in sacrestia \u00e8 presente una tela rettangolare nell'anno 1807, raffigurante la scena della XII stazione della Via Crucis della \"Deposizione di Ges\u00f9 dalla Croce e della Piet\u00e0 di Maria\", \u00e8 ultima opera del pittore Carella a sei anni prima del suo decesso.\nAndria\nNella sacrestia della chiesa di S. Agostino, proveniente dalla chiesa dell'Annunziata, \u00e8 presente una tela rettangolare con il bordo superiore curvilineo raffigurante l'Annunciazione. La tela \u00e8 firmata Dom.[eni]cus Carella / F.[ecit] 1768. Fonte http://www.andriarte.it.\nBari.\nNella Pinacoteca metropolitana di Bari si trova Guarigione dello storpio, datato 1766. Originariamente si trovava nella villa San Giuliano presso Terlizzi (Bari), venne donato nel 1957 da De Gemmis.\nCarosino.\nNella Chiesa di Santa Maria delle Grazie si trova la tela dell'Incoronazione della Madonna del Rosario, datata 1763.\nCeglie Messapica.\nNella Collegiata di Santissima Maria Assunta si trovano vari affreschi e 6 tele.\nLe tele databili tra il 1785 e il 1791:\nGli affreschi attribuiti al Carella:\nNel Castello ducale un controsoffitto ligneo.\nCopertino.\nNella Chiesa di Santa Maria ad Nives \u00e8 presente la tela del Beato Giuseppe da Copertino in gloria, del 1754.\nNella chiesa collegiata dell'Assunta sono presenti le tele:\nCastellaneta.\nNella Cattedrale di Castellaneta sono presenti quattro opere firmate e datate di Domenico Carella, ovvero:\nOltre a queste, gli sono attribuite tre opere:\nFrancavilla Fontana.\nNella Chiesa Matrice del Santissimo Rosario sono presenti dieci tele del Carella, ovvero:\nChiesa di San Sebastiano\nMassafra.\nNella chiesa di San Benedetto a Massafra sono presenti otto tele di Domenico Carella, ovvero:\nMesagne.\nNella chiesa madre di Mesagne sono presenti le tele:\nMonopoli.\nNella chiesa di San Francesco d'Assisi sono presenti le tele:\nMottola.\nNella chiesa dell'Immacolata sono presenti due tele di Domenico Carella:\nOstuni.\nNella chiesa dell'Assunta \u00e8 presente una tela, attribuita da Michele D'Elia a Domenico Carella, raffigurante la nascita del Battista.\nPalagiano.\nNella chiesa madre della SS. Annunziata di Palagiano \u00e8 presente una tela attribuita a Domenico Carella, raffigurante la Madonna dei Miracoli.\nRutigliano.\nNella chiesa di San Nicola sono presenti tre tele di Domenico Carella:\nTorre Santa Susanna.\nNella Chiesa Madre di Torre Santa Susanna sono presenti due tele di Domenico Carella:"}
{"id": "1252246", "revid": "289247", "url": "https://it.wikipedia.org/wiki?curid=1252246", "title": "Charn", "text": ""}
{"id": "1252249", "revid": "56818", "url": "https://it.wikipedia.org/wiki?curid=1252249", "title": "Muscoli retti", "text": ""}
{"id": "1252250", "revid": "33689", "url": "https://it.wikipedia.org/wiki?curid=1252250", "title": "Rotgaudo", "text": "Scarse le informazioni sul suo ducato. Molto probabilmente era gi\u00e0 duca sotto il regno di Desiderio, anche se alcune fonti franche (gli \"Einhardi annales\") riportano che a installarlo sul trono di Cividale sarebbe stato Carlo Magno, all'indomani della sua conquista della Langobardia Maior (774). Poco pi\u00f9 tardi, per\u00f2 (775), il duca si ribell\u00f2 al sovrano, rompendo i giuramenti di fedelt\u00e0 stretti con il re franco. L'azione \u00e8 forse da iscrivere in una pi\u00f9 vasta congiura, denunciata da papa Adriano I, che avrebbe coinvolto anche i Bizantini, i bavari, Arechi II, duca di Benevento (il quale per\u00f2 venne bloccato da due inviati franchi, allo scopo di intavolare un accordo: forse vi era dissenso su chi avrebbe cinto la corona longobarda dopo la eventuale sconfitta di Carlo Magno, il quale non doveva essere necessariamente Adelchi), Reginbaldo di Chiusi, Ildebrando, duca di Spoleto e che mirava a riportare Adelchi sul trono longobardo. Anche Paolo Diacono non fu estraneo alla congiura: in ogni caso, suo fratello Ratchis venne fatto prigioniero da un franco nella battaglia in cui mor\u00ec il duca.\nLa rivolta scoppi\u00f2 solo nella parte nord-orientale del regno. Carlo Magno comunque ripass\u00f2 prontamente le Alpi dopo aver sconfitto i Sassoni e stronc\u00f2 la rivolta, sconfiggendo Rotgaudo, che mor\u00ec sul campo di battaglia. Gli unici duchi che appoggiarono il duca friulano furono Gaido (duca di Vicenza) e il suocero di Rotgaudo, Stabilinio (duca di Treviso). Proprio in quest'ultima citt\u00e0, Carlo Magno celebr\u00f2 la Pasqua il 14 aprile 776, sancendo la sconfitta totale dei rivoltosi. Molti nobili ribelli furono deportati in Francia (tra cui Arichis, il fratello di Paolo Diacono), mentre i loro beni in patria furono confiscati (come nel caso di Waldando e Aione).\nDopo la deposizione di Rotgaudo il ducato venne affidato a personalit\u00e0 fedeli all'imperatore, nel quadro di un pi\u00f9 ampio riordino dei suoi domini. Nel , divenne la marca del Friuli, affidata al duca longobardo Marcario."}
{"id": "1252251", "revid": "228587", "url": "https://it.wikipedia.org/wiki?curid=1252251", "title": "Chiesa di San Donnino", "text": ""}
{"id": "1252256", "revid": "1305772", "url": "https://it.wikipedia.org/wiki?curid=1252256", "title": "Muscolo obliquo", "text": ""}
{"id": "1252259", "revid": "56818", "url": "https://it.wikipedia.org/wiki?curid=1252259", "title": "Muscoli obliqui", "text": ""}
{"id": "1252260", "revid": "78273", "url": "https://it.wikipedia.org/wiki?curid=1252260", "title": "Cristina Kirchner", "text": ""}
{"id": "1252261", "revid": "287204", "url": "https://it.wikipedia.org/wiki?curid=1252261", "title": "Luis Guzm\u00e0n", "text": ""}
{"id": "1252264", "revid": "78273", "url": "https://it.wikipedia.org/wiki?curid=1252264", "title": "Cristina Elizabeth Fern\u00e1ndez", "text": ""}
{"id": "1252265", "revid": "19580", "url": "https://it.wikipedia.org/wiki?curid=1252265", "title": "M-QASK", "text": ""}
{"id": "1252266", "revid": "78273", "url": "https://it.wikipedia.org/wiki?curid=1252266", "title": "Cristina Fern\u00e1ndez", "text": ""}
{"id": "1252267", "revid": "116868437", "url": "https://it.wikipedia.org/wiki?curid=1252267", "title": "Autoritratto con un amico", "text": "L'Autoritratto con un amico \u00e8 un dipinto a olio su tela (99x83 cm) di Raffaello Sanzio, databile al 1518-1520 circa e conservato nel Museo del Louvre a Parigi.\nStoria.\nNon si conosce l'identit\u00e0 dell'uomo ritratto davanti a Raffaello con una sua mano sulla spalla. La tradizione indica il suo maestro di scherma, perch\u00e9 appoggia la mano sull'elsa di una spada, mentre la critica vi ha letto la rappresentazione di un allievo (magari Polidoro da Caravaggio o Giulio Romano) o di un amico e committente, come Giovanni Battista Branconio per il quale Raffaello aveva progettato in Borgo il distrutto Palazzo Branconio dell'Aquila, o ancora Pietro Aretino, Baldassarre Peruzzi o Antonio da Sangallo il Giovane. Gli inventari sei-settecenteschi si sbizzarriscono facendo i nomi del Pordenone o del Pontormo, ma tali ipotesi sono smentite da altre effigi note e meglio documentate.\nSi ignora la provenienza del dipinto e se appartenne a Francesco I di Francia; la sua presenza nel castello di Fontainebleau \u00e8 documentata solo agli inizi del Seicento. L'attribuzione a Raffaello \u00e8 ormai consolidata (Berenson, Adolfo Venturi, Pallucchini...), ma in passato si fece il nome anche di Sebastiano del Piombo.\nDescrizione e stile.\nSu uno sfondo scuro uniforme, Raffaello, che ha la barba e somiglia all'autoritratto degli Uffizi e a quelli nelle Stanze vaticane, guarda lo spettatore come a presentargli il personaggio davanti a lui, che si volge all'indietro. Interessante \u00e8 il dialogo con lo spettatore invisibile, sottolineato dalla mano distesa che indica chi guarda, come se fossimo davanti a un vero e proprio scambio di presentazioni. Inoltre lo spadino \u00e8 un dettaglio che ci mostra l'animo senz'altro attivo e vivo del personaggio che lo porta alla cinta.\nIl taglio dei personaggi \u00e8 ravvicinato, a mezza figura, la luce proveniente da sinistra, con giochi di sguardi e gesti di immediata colloquialit\u00e0. Oltre al gesto amichevole tra i due della mano sulla spalla, evidente \u00e8 il loro legame anche dall'analogia della veste e della barba, come andava di moda tenere nei primi decenni del Cinquecento.\nSi tratta di un brillante esempio di come in quegli anni si andassero sviluppando modi pi\u00f9 monumentali e dinamici, secondo l'esempio anche di Sebastiano del Piombo.\nCollegamenti esterni.\nNell'autoritratto di Raffaello con un \"amico\" credo si debba tener conto dello studio della storica dell'arte Anna Coliva che nel catalogo della mostra fiorentina di Raffaello \"Raffaello da Firenze a Roma\" ipotizza giustamente che grande stimolo alla partenza di Raffaello per Roma venne dalla conoscenza di Morto da Feltre e dalla decorazione a \"Grottesca\" del talamo di Agnolo Doni che Morto aveva affrescato . Inoltre lo spadino fa cenno al carattere del Morto, che scelse infine di farsi soldato. Lo deduco anche dalla fisionomia di Morto quale appare nella sua vita scritta da Giorgio Vasari. Il dito di Morto indica il tesoro archeologico di Roma che Raffaello poi studi\u00f2 e am\u00f2 immensamente . Vedi la sua lettera a Leone X sul tema. Secondo Vasari, Morto fu il primo a scoprire e a saper rifare le pitture delle grotte romane (Domus Aurea) :le grottesche che non erano solo decorazioni bizzarre ma anche scene in stile compendiario."}
{"id": "1252272", "revid": "119899402", "url": "https://it.wikipedia.org/wiki?curid=1252272", "title": "Pagliarelle", "text": "Pagliarelle (IPA: , \"Pa'gghji\u00e0redhe\" in calabrese) \u00e8 una frazione di abitanti del comune di Petilia Policastro nella provincia di Crotone, in Calabria.\nOrigini del nome.\nIl nome Pagliarelle deriva probabilmente dalla parola \"Pagliari\", ossia le prime costruzioni di fortuna create dai pastori.\nViene definita anche \"il borgo rosso\", poich\u00e9 fino alla fine degli anni settanta il Partito Comunista poteva contare su circa il 90% dei voti degli elettori della frazione (alle politiche del 1983 ottenne perfino il 93,4% dell'elettorato, record italiano ancora imbattuto).\nStoria.\nSi dice che tali pastori fossero i primi abitanti di questa montagna e che giunsero qui dalle montagne di Cosenza (pi\u00f9 specificatamente dal paesino di Parenti), dove in estate vi si recavano per la transumanza e che pian piano vi si stabilirono in modo permanente. La corrente elettrica arriv\u00f2 nel 1958, mentre l'acqua corrente venne fatta arrivare nelle case solo dopo il 1964, rimpiazzando quindi le fontane all'aperto.\nDa Petilia partiva un'unica strada mulattiera per salire fino a Pagliarelle. Circa un cinquantennio fa gran parte delle strade vennero ingrandite e asfaltate, fino all'attuale \"Strada Nuova\", mentre le rimanenti strade vennero asfaltate solo nel 1975.\nA Pagliarelle sono attive una banda musicale, una radio on-line e un'associazione di minatori, data la grande quantit\u00e0 di lavoratori provenienti dalla frazione e impiegati in molti cantieri, soprattutto nel Mugello."}
{"id": "1252273", "revid": "1573940", "url": "https://it.wikipedia.org/wiki?curid=1252273", "title": "Yingquan", "text": "Lo Yingquan (\u8d62\u62f3, pugilato del vincere) \u00e8 un esercizio in coppia del Ganzhi Wushi Meihuazhuang in cui si dimostra chi dei due praticanti \u00e8 migliore nel muoversi secondo le strategie del Meihuaquan. Non ci sono sequenze prestabilite. C'\u00e8 un continuo adattamento degli spostamenti tra i due contendenti, con l'obiettivo di trovare il tempo per poter attaccare in modo che l'altro non possa sfuggire."}
{"id": "1252274", "revid": "1305772", "url": "https://it.wikipedia.org/wiki?curid=1252274", "title": "Muscolo trasverso", "text": ""}
{"id": "1252275", "revid": "56818", "url": "https://it.wikipedia.org/wiki?curid=1252275", "title": "Muscoli trasversi", "text": ""}
{"id": "1252280", "revid": "23", "url": "https://it.wikipedia.org/wiki?curid=1252280", "title": "Iperfocale", "text": ""}
{"id": "1252284", "revid": "1522738", "url": "https://it.wikipedia.org/wiki?curid=1252284", "title": "Alessandro Bertolucci (attore)", "text": "Biografia.\nDopo la partecipazione alla miniserie tv \"Delitti privati\" (1993), regia di Sergio Martino, e successivamente a \"Stato di emergenza\", regia di Carlo Lizzani, nel 1996 si diploma al \"Centro Sperimentale di Cinematografia\". Inoltre segue un corso presso il Traverse Theatre di Edimburgo e partecipa ad uno stage con la \"Compagnia del Teatro del Carretto\".\nSempre nel 1996 debutta in teatro, sia come attore che come regista, nel \"Cyrano de Bergerac\", inoltre appare sugli schermi cinematografici con il film \"3\", regia di Christian De Sica, e con \"Quando parliamo d'amore\", regia di Matteo Pedani. In seguito alterna il lavoro teatrale con quello cinematografico e soprattutto televisivo.\nNel 2007 diventa popolare presso il grande pubblico grazie alla quinta stagione della serie tv \"Un medico in famiglia\", in cui ha il ruolo di \"Max Cavilli\", interpretato anche nella sesta stagione, in onda nel 2009. Nello stesso anno appare nel ruolo del centurione \"Cornelio Longino\", che trafisse a morte Ges\u00f9 Cristo sulla croce, ne \"L'inchiesta\", regia di Giulio Base, e in quello del cattivo \"Vieri\" ne \"Le ragazze di San Frediano\", regia di Vittorio Sindoni; entrambe miniserie tv trasmesse da Rai Uno, ma \"L'inchiesta\" esce in versione cinematografica in Spagna e negli Stati Uniti."}
{"id": "1252286", "revid": "80339", "url": "https://it.wikipedia.org/wiki?curid=1252286", "title": "Salekhard", "text": ""}
{"id": "1252289", "revid": "287204", "url": "https://it.wikipedia.org/wiki?curid=1252289", "title": "Chiesa di San Maurizio (Monza)", "text": "La chiesa di San Maurizio, presso la gi\u00e0 chiesa di Santa Margherita \u00e8 un edificio religioso di Monza.\nStoria e descrizione.\nL'attuale costruzione sorge sul luogo del precedente monastero di Santa Margherita, fondato dagli Umiliati nel XIII secolo e occupato dalle monache dell'ordine. Nel 1469 una nuova chiesa dedicata alle sante Margherita e Caterina viene ad occupare il luogo dell'oratorio medievale. \nIl monastero \u00e8 famoso per la vicenda di Marianna de Leyva (1575-1650), la Gertrude, monaca di Monza dei \"Promessi Sposi\".\nAgli inizi del XVIII secolo la chiesa \u00e8 per\u00f2 divenuta in condizioni tanto precarie che, nel 1736, si rende necessario un suo rifacimento totale. Nel 1785, soppresso il monastero e sconsacrata la chiesa, vari edifici del complesso vengono venduti e seguono varie vicende; il chiostro in particolare viene in parte demolito e poi, dal 1956, un condominio ne occupa la maggior parte della superficie. Una piccola porzione dell'antico monastero sopravvive ancora oggi intrappolato tra i condomini, ed in particolare la cantina e il pozzo che negli anni hanno mantenuto quasi intatto l'aspetto originale. \nDal 1881 la chiesa invece appartiene al duomo di Monza che vi riprende il culto trasferendovi il \u201ctitolo\u201d dell'antica vicina chiesa di San Maurizio, che in precedenza era stata abbattuta per far posto alla via Ferdinandea (oggi via Vittorio Emanuele).\nL'interno, che un tempo era diviso da un muro trasversale per separare lo spazio riservato alle monache da quello pubblico, conserva tuttora affreschi e dipinti sia della chiesa di Santa Margherita che della vicina chiesa abbattuta di San Maurizio, oltre alle successive decorazioni aggiunte nel Settecento. Sulla parete della controfacciata un importante organo a mantice, del XVIII secolo.\nAll'esterno, a sinistra della facciata barocca, \u00e8 ancora visibile il portale d'ingresso dell'antico convento, oggi inspiegabilmente diventato un'entrata di un condominio privato, con il vano che ospitava la ruota degli esposti dove venivano lasciati i neonati abbandonati.\nNella cultura di massa.\n\u00c8 stato preso a modello per il monastero in cui risiedeva Geltrude, badessa del convento nonch\u00e9 uno dei personaggi principali de \"I promessi sposi\" di Alessandro Manzoni, alter ego di Marianna De Leyva. \nNel romanzo fa la sua comparsa nel capitolo IX"}
{"id": "1252295", "revid": "80339", "url": "https://it.wikipedia.org/wiki?curid=1252295", "title": "Aeroporto di Tyumen-Roscino", "text": ""}
{"id": "1252299", "revid": "599013", "url": "https://it.wikipedia.org/wiki?curid=1252299", "title": "\u010cit\u00e0", "text": ""}
{"id": "1252302", "revid": "599013", "url": "https://it.wikipedia.org/wiki?curid=1252302", "title": "Hugo Ibarra", "text": "Carriera.\nClub.\nIbarra inizi\u00f2 a giocare a calcio nella squadra dei \"Los Halcones\". Nel 1987, a 13 anni, si trasfer\u00ec in un club della sua provincia, il \"Nacional\", prima di trasferirsi ai \"Defensores\", societ\u00e0 di Formosa.\nProsegu\u00ec la sua carriera nei club pi\u00f9 importanti della Provincia di Santa Fe, prima con l'Uni\u00f3n Santa Fe, poi nel Col\u00f3n, dove si trasfer\u00ec nel 1993. Nel 1994 disput\u00f2 la seconda divisione, e nel 1995 la sua squadra guadagn\u00f2 la promozione in Primera Divisi\u00f3n.\nNel 1998 si trasfer\u00ec al Boca Juniors, con il quale, con il soprannome di El Negro, vinse quasi tutti i trofei. Prima tre trofei nazionali, poi due Coppe Libertadores e una Coppa Intercontinentale. Successivamente Ibarra, nel luglio del 2001, si trasfer\u00ec al Porto per 7,8 milioni di euro.\nPoich\u00e9 nel Porto non era tenuto in gran conto, venne ceduto in prestito al Boca Juniors, con il quale vinse un'altra Coppa Libertadores. Finito questo prestito, si prospetta un altro trasferimento in prestito, stavolta al . Con la squadra francese arriva a disputare la finale di Champions League. Viene poi ceduto all'Espanyol, dove gioc\u00f2 una stagione. A met\u00e0 del 2005 rescisse il contratto per tornare al Boca Juniors, dove torn\u00f2 a essere titolare e a vincere diversi titoli nazionali e internazionali, compresa la Coppa Libertadores 2007.\nSi \u00e8 ritirato dal calcio giocato nel 2010 dopo aver giocato la sua ultima partita contro il Banfield. In totale con il Boca Juniors ha collezionato 124 presenze e segnato 4 gol in 6 anni.\nNazionale.\nCon la Nazionale argentina Ibarra ha disputato la Copa Am\u00e9rica 1999 e quella del 2007.\nIl 18 aprile 2007, nell'amichevole contro il Cile, ha indossato la fascia di capitano."}
{"id": "1252310", "revid": "287204", "url": "https://it.wikipedia.org/wiki?curid=1252310", "title": "Cristina Fernandez", "text": ""}
{"id": "1252315", "revid": "1543377", "url": "https://it.wikipedia.org/wiki?curid=1252315", "title": "030 (prefisso)", "text": "030 \u00e8 il prefisso telefonico del distretto di Brescia, appartenente al compartimento di Milano.\nIl distretto comprende la parte meridionale della provincia di Brescia. Confina con i distretti di Breno (0364) a nord, di Sal\u00f2 (0365) a nord-est, di Verona (045) a est, di Mantova (0376) a sud-est, di Cremona (0372) a sud, di Soresina (0374) a sud-ovest e di Bergamo (035) e Treviglio (0363) a ovest.\nAree locali e comuni.\nIl distretto di Brescia comprende 124 comuni compresi nelle 10 aree locali di Brescia, Chiari (ex settori di Chiari, Dello e Orzinuovi), Desenzano del Garda, Gottolengo, Iseo, Montichiari (ex settori di Ghedi e Montichiari), Palazzolo sull'Oglio, Rovato, Sarezzo (ex settori di Pezzaze e Sarezzo) e Verolanuova. I comuni compresi nel distretto sono: Acquafredda, Adro, Alfianello, Azzano Mella, Bagnolo Mella, Barbariga, Bassano Bresciano, Bedizzole, Berlingo, Borgo San Giacomo, Borgosatollo, Botticino, Bovegno, Bovezzo, Brandico, Brescia, Brione, Caino, Calcinato, Calvagese della Riviera, Calvisano, Capriano del Colle, Capriolo, Carpenedolo, Castegnato, Castel Mella, Castelcovati, Castenedolo, Castrezzato, Cazzago San Martino, Cellatica, Chiari, Cigole, Coccaglio, Collebeato, Collio, Cologne, Comezzano-Cizzago, Concesio, Corte Franca, Corzano, Dello, Desenzano del Garda, Erbusco, Fiesse, Flero, Gambara, Gardone Val Trompia, Ghedi, Gottolengo, Gussago, Irma, Iseo, Isorella, Leno, Lodrino, Lograto, Lonato, Longhena, Lumezzane, Maclodio, Mairano, Manerbio, Marcheno, Marmentino, Marone, Mazzano, Milzano, Monte Isola, Monticelli Brusati, Montichiari, Montirone, Nave, Nuvolento, Nuvolera, Offlaga, Ome, Orzinuovi, Orzivecchi, Ospitaletto, Padenghe sul Garda, Paderno Franciacorta, Paitone, Palazzolo sull'Oglio, Passirano, Pavone del Mella, Pezzaze, Polaveno, Pompiano, Poncarale, Pontevico, Pontoglio, Pozzolengo, Pralboino, Prevalle, Provaglio d'Iseo, Quinzano d'Oglio, Remedello, Rezzato, Roccafranca, Rodengo-Saiano, Roncadelle, Rovato, Rudiano, Sale Marasino, San Gervasio Bresciano, San Paolo, San Zeno Naviglio, Sarezzo, Seniga, Serle, Sirmione, Sulzano, Tavernole sul Mella, Torbole Casaglia, Travagliato, Trenzano, Urago d'Oglio, Verolanuova, Verolavecchia, Villa Carcina, Villachiara, Visano e Zone."}
{"id": "1252318", "revid": "1086846", "url": "https://it.wikipedia.org/wiki?curid=1252318", "title": "Alessandria Unione Sportiva 1933-1934", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1933-1934.\nStagione.\nCon un nuovo cambiamento ai vertici societari e una rosa ulteriormente ridotta per le partenze di Chierico, Cornara e Scagliotti, l'Alessandria fu affidata all'ex allenatore del Torino, il cecoslovacco H\u00e4nsel, e conquist\u00f2 una sofferta salvezza nell'anno in cui si ebbero tre retrocessioni allo scopo di ridurre il numero delle squadre del campionato.\nPer una serie di risultati negativi colti nei mesi di novembre e dicembre, la squadra, complice un pessimo rendimento in trasferta, precipit\u00f2 nelle zone pi\u00f9 basse della classifica. La situazione si fece particolarmente grave quando, il 25 febbraio, i grigi andarono a perdere lo scontro diretto contro il Genova a Marassi. Nelle frenetiche settimane successive, quando a causa dell'organizzazione della Coppa del Mondo le ultime giornate furono anticipate e gli impegni si susseguirono pi\u00f9 velocemente, i gol di Notti, Riccardi e della \"bandiera\" Cattaneo risollevarono le sorti della squadra grigia: all'Alessandria, gi\u00e0 in vantaggio sulle dirette avversarie del \"rush\" finale dopo la penultima giornata, bast\u00f2 dunque un pareggio contro la Roma nella gara conclusiva per chiudere al dodicesimo posto (condiviso con Brescia, Torino e Palermo) un campionato difficile, in cui si era manifestato per la prima volta con concretezza lo spettro della retrocessione.\nOrganigramma societario.\nArea direttiva\nArea organizzativa\nArea tecnica\nArea sanitaria\nRiserve.\nLa squadra riserve dell'Alessandria ha disputato nella stagione 1933-1934 il girone E del campionato di Prima Divisione."}
{"id": "1252320", "revid": "63756", "url": "https://it.wikipedia.org/wiki?curid=1252320", "title": "Berlin Neukolln", "text": ""}
{"id": "1252322", "revid": "34971", "url": "https://it.wikipedia.org/wiki?curid=1252322", "title": "Chankast", "text": "Il Chankast \u00e8 un emulatore freeware del Sega Dreamcast per Microsoft Windows, ed \u00e8 anche il primo emulatore (dopo Icarus, che per\u00f2 non venne mai distribuito), in grado di far girare giochi commerciali.\nLa velocit\u00e0 dell'emulazione varia a seconda del sistema su cui l'emulatore viene eseguito. La prima versione \u00e8 datata 29 maggio 2004. La versione attuale, Alpha 0.25, \u00e8 l'ultima e la pi\u00f9 aggiornata.\nUtilizzando il Chankast i giochi commerciali possono essere giocati ad una velocit\u00e0 decente se si possiede un computer con una CPU da 2 GHz.\nVersioni precedenti.\nAlpha 0.10 (prima versione, 29 maggio, 2004)\nAlpha 0.2 (12 giugno 2004)\nAlpha 0.2a (12 giugno 2004)\nAlpha \"WIP\" (17 giugno 2004)\nAlpha 0.25 (7 luglio 2004)"}
{"id": "1252328", "revid": "6923", "url": "https://it.wikipedia.org/wiki?curid=1252328", "title": "Ford Model C (USA)", "text": "La Ford Model C \u00e8 una delle prime autovetture prodotte dalla Ford all'inizio del Novecento.\nProfilo.\nVenne introdotta nel 1904 ed era una versione con una estetica pi\u00f9 moderna della precedente Ford Model A. In questa vettura l'interasse era stato allungato di 15 cm e montava un motore di poco pi\u00f9 potente. Quest'ultimo era un bicilindrico a cilindri contrapposti ed erogava 10 CV.\nLa produzione della \"Model C\" e della \"Model A\" avvenne in contemporanea. La \"Model A\" poteva essere, a richiesta, dotata del motore della \"Model C\" dando cos\u00ec origine ad un modello che veniva denominato Model AC.\nLa \"Model C\" veniva venduta a 850 dollari USA. Era possibile anche acquistare una versione a 4 posti che costava 100 dollari in pi\u00f9. A richiesta era disponibile una copertura in gomma (30 dollari) o in pelle (50 dollari).\nLa produzione termin\u00f2 nel 1905 dopo che ne erano stati prodotti 800 esemplari."}
{"id": "1252335", "revid": "287204", "url": "https://it.wikipedia.org/wiki?curid=1252335", "title": "Malapteruridae", "text": "Il Malapteruridae o pesce gatto elettrico \u00e8 una famiglia che comprende 25 specie di pesci d'acqua dolce, appartenenti all'ordine \"Siluriformes\".\nAlcune specie del genere Malapterurus hanno evoluto organi elettrici capaci di produrre scariche elettriche ad alto voltaggio da pi\u00f9 di 350 volts.\nDistribuzione.\nSono pesci diffusi nell'Africa tropicale e nel Nilo.\nSpecie.\nAlla famiglia appartengono 21 specie, divisi in due generi.\nA parte alcune specie, la maggior parte dei componenti della famiglia dei Malupteruridi \u00e8 di recente scoperta (2000-2002)."}
{"id": "1252338", "revid": "2033069", "url": "https://it.wikipedia.org/wiki?curid=1252338", "title": "Ultime dal cielo", "text": "Ultime dal cielo (\"Early Edition\") \u00e8 una serie televisiva statunitense trasmessa tra il 1996 e il 2000 dal canale CBS.\nIn Italia, secondo alcune fonti, la serie televisiva \u00e8 stata interamente trasmessa in chiaro in prima visione assoluta da Canale 5 nell'estate del 2000. Altre fonti anticipano la trasmissione italiana al 1998, sempre su Canale 5.\nTrama.\nGary Hobson riceve ogni giorno sullo zerbino della propria casa, consegnato da un gatto, il giornale del giorno dopo. In esso quindi sono riportate le notizie degli avvenimenti che accadranno nel giorno in cui Gary riceve il giornale: si tratta insomma di un modo per leggere nel futuro, anche se limitato ad una giornata.\nInizialmente Gary usa questo \"vantaggio\" temporale per vincere qualche scommessa e riderci con gli amici, ma presto capisce che il suo \u00e8 un grande privilegio e decide di utilizzarlo salvando delle vite e prevenendo incidenti, aiutato molte volte da Chuck Fishman, il suo migliore amico, e Marissa, una ragazza cieca che conosce il segreto di Gary e che molte volte lo aiuta psicologicamente a superare le sue paure.\nGenesi.\nL'idea di \"Ultime dal cielo\" nacque casualmente, durante una partita di pallavolo a Manhattan Beach, tra gli sceneggiatori Vik Rubenfeld e Pat Page. In una conseguente telefonata, i due scrittori cominciarono a buttare gi\u00f9 alcune idee che avrebbero poi composto la serie televisiva. Sebbene ci fosse l'intenzione di scrivere una sceneggiatura per un film, Rubenfeld pens\u00f2 che sarebbe stato maggiormente interessante creare pi\u00f9 situazioni in cui mettere in pericolo il protagonista e opt\u00f2 per un telefilm. Cos\u00ec, la coppia inizi\u00f2 a scrivere un documento (comunemente chiamato \"Bible\" nel gergo televisivo americano) in cui delineavano, in 12 episodi (compreso un episodio pilota), protagonisti e ambientazione della serie. Nonostante le idee ben chiare, Rubenfeld e Page - a corto di esperienze nel campo della produzione e della scrittura televisiva - dovevano per\u00f2 affrontare le riserve dei vari network televisivi. Rubenfeld cos\u00ec chiese aiuto al produttore e sceneggiatore Ian Abrams, che egli conosceva grazie a un gruppo chiamato \"Professional Authors Group Enterprise\" (o \"PAGE\"). Per suo tramite, gli ideatori cercarono di convincere la Tristar a mettere in produzione lo show, anche a costo di rimaneggiare parte delle idee per la serie. Non solo. Durante un incontro tra la Tristar e Rubenfeld, Page e Abrams - avvenuto il 24 agosto 1995 - quest'ultimo si present\u00f2 con una falsa copia di un quotidiano che portava in prima pagina il titolo \"Let's just let it end. O.J. Simpson confesses he is guilty of homicide\" (\"Finiamola qui. O.J. Simpson ammette la sua colpevolezza\"). La notizia caus\u00f2 un'aspra discussione tra i partecipanti alla riunione, fino a quando qualcuno della Tristar si accorse che il quotidiano era datato 25 agosto 1995, cio\u00e8 il giorno seguente. La mossa di Abrams risult\u00f2 vincente e da l\u00ec a poco \"Ultime dal cielo\" entr\u00f2 in produzione.\nProduzione.\nIl Chicago Sun-Times, giornale che Gary riceve ogni giorno, esiste veramente ed \u00e8 stato creato per ogni serie direttamente dalla redazione del giornale, e stampato nella stessa tipografia delle copie \"normali\"."}
{"id": "1252345", "revid": "1543377", "url": "https://it.wikipedia.org/wiki?curid=1252345", "title": "0365", "text": " 0365 \u00e8 il prefisso telefonico del distretto di Sal\u00f2, appartenente al compartimento di Milano.\nIl distretto comprende la parte nord-orientale della provincia di Brescia. Confina con i distretti di Breno (0364), di Tione di Trento (0465) e di Rovereto (0464) a nord, di Verona (045) a est e di Brescia (030) a sud e a ovest.\nAree locali e comuni.\nIl distretto di Sal\u00f2 comprende 39 comuni compresi nelle 2 aree locali di Sal\u00f2 e Vestone (ex settori di Bagolino, Gargnano, Tremosine sul Garda e Vestone). I comuni compresi nel distretto sono: Agnosine, Anfo, Bagolino, Barghe, Bione, Capovalle, Casto, Gardone Riviera, Gargnano, Gavardo, Idro, Lavenone, Limone sul Garda, Magasa, Manerba del Garda, Moniga del Garda, Mura, Muscoline, Odolo, Pertica Alta, Pertica Bassa, Polpenazze del Garda, Preseglie, Provaglio Val Sabbia, Puegnago del Garda, Ro\u00e8 Volciano, Sabbio Chiese, Sal\u00f2, San Felice del Benaco, Soiano del Lago, Tignale, Toscolano Maderno, Tremosine sul Garda, Treviso Bresciano, Vallio Terme, Valvestino, Vestone, Villanuova sul Clisi e Vobarno."}
{"id": "1252347", "revid": "484362", "url": "https://it.wikipedia.org/wiki?curid=1252347", "title": "Gruppi di regioni dell'Ungheria", "text": "In Ungheria, le aree appartenenti al livello NUTS 1 sono dette gruppi di regioni (\"Statisztikai nagyr\u00e9gi\u00f3k\") e non corrispondono a entit\u00e0 amministrative, ma si tratta di una suddivisione solo statistica. Sono sullo stesso livello dei \"land\" della Germania o di Galles, Scozia, Irlanda del Nord e regioni dell'Inghilterra nel Regno Unito.\nCiascun gruppo \u00e8 formato esattamente da una o tre regioni."}
{"id": "1252349", "revid": "1488558", "url": "https://it.wikipedia.org/wiki?curid=1252349", "title": "Ford Model C (UK / D)", "text": "La Ford Model C \u00e8 un'autovettura di fascia media proposta dal 1934 al 1937 dalla Casa automobilistica statunitense Ford esclusivamente per il mercato britannico e quello tedesco.\nProfilo.\nLa Ford Model C fu lanciata nel 1934 per il mercato anglosassone e quello tedesco e si proponeva come la versione di lusso della Ford Model Y, rispetto alla quale andava quindi a posizionarsi pi\u00f9 in alto e dalla quale si differenziava prima di tutto per il motore, un 4 cilindri da 1172 cm\u00b3, in grado di erogare 34 CV di potenza massima. Il nome derivava da quello utilizzato per la Model C commercializzata negli Stati Uniti tra il 1904 ed il 1905. Nel 1935 vi fu un restyling, ed il modello prese ad essere chiamato CX. La produzione and\u00f2 avanti parallelamente in Germania e in Gran Bretagna fino al 1937: in quell'anno, la vettura fu sottoposta ad aggiornamenti diversificati da un Paese all'altro, aggiornamenti che diedero origine a due vetture diverse. Quella inglese fu denominata 7W, mentre per il mercato tedesco gi\u00e0 da un paio di anni era in commercio la Eifel, che aveva raccolto a suo tempo anche l'eredit\u00e0 della Ford K\u00f6ln."}
{"id": "1252354", "revid": "1788047", "url": "https://it.wikipedia.org/wiki?curid=1252354", "title": "Patrimonia", "text": "I Patrimonia furono l'insieme dei beni immobili (tra cui i latifondi) di propriet\u00e0 della Chiesa cattolica in Italia. Essi furono amministrati dalla Chiesa di Roma come propriet\u00e0 privata, quindi non vanno confusi con il potere temporale della Santa Sede come soggetto di diritto internazionale. \nFormatisi dopo l'Editto di Costantino (313), essi si accrebbero nei secoli seguenti, soprattutto per donazioni. Particolarmente estesi e redditizi furono i possedimenti della Chiesa in Sicilia.\nIn conseguenza di importanti avvenimenti, quali l'invasione della Sicilia da parte degli Arabi e la pressione dei Longobardi sui confini settentrionali dell'Esarcato d'Italia, nel corso dell'VIII secolo la Chiesa concentr\u00f2 i propri possedimenti terrieri nell'Agro Romano (cio\u00e8 nella campagna intorno all'Urbe), congiungendoli con i latifondi del ravennate e del Ducato di Spoleto (comprendente all'epoca l'Umbria, la Sabina e le Marche). \nElenco dei \"Patrimonia\".\nLe propriet\u00e0 terriere della Chiesa di Roma erano organizzate amministrativamente in complessi (\"patrimonia\") che prendevano il nome dalla provincia o da una grande citt\u00e0. Al tempo di Gregorio Magno (590-604) erano i seguenti:\nI \"Patrimonia\" non dovevano essere necessariamente uniti, ma potevano essere gruppi di terreni anche staccati dal nucleo centrale (\"ex corpore patrimonii\"). Ciascun patrimonio era amministrato da un \"rector\" dipendente direttamente dal Papa e residente nel Palazzo Laterano. Il \"rector\" aveva alle sue dipendenze alcuni funzionari. Il primo tra essi era il \"defensor\", colui che amministrava la propriet\u00e0 fondiaria. Vi erano poi i \"chartularii\" e gli \"actionarii\".\n\"Patrimonia Urbis\".\nNell'Agro Romano (cio\u00e8 nella campagna intorno all'Urbe) furono i seguenti:"}
{"id": "1252361", "revid": "767487", "url": "https://it.wikipedia.org/wiki?curid=1252361", "title": "Live! - Ascolti record al primo colpo", "text": "Live! - Ascolti record al primo colpo (\"Live!\") \u00e8 un film del 2007 scritto e diretto da Bill Guttentag, con Eva Mendes e David Krumholtz.\nIl film \u00e8 incentrato sulla dirigente di una rete, Katy (Eva Mendes), che lancia e produce uno show TV molto controverso nel quale i concorrenti giocano alla roulette russa per soldi.\nIl film \u00e8 stato distribuito nell'aprile 2007 al Tribeca Film Festival; in Italia invece dalla Moviemax il 6 marzo 2009.\nTrama.\nKaty \u00e8 la responsabile dei programmi presso l'emittente televisiva ABN. Stanca dei soliti format proposti dai suoi sceneggiatori, decide di creare un nuovo programma: \"Live!\". Questo reality show si ispira al noto gioco della roulette russa, di cui riprende, adattandoli al mondo televisivo, tutti gli aspetti principali; in particolare, i protagonisti sono chiamati a rischiare la propria vita per guadagnare il premio di 5.000.000 di dollari per quei cinque che sopravviveranno.\nLa prima puntata \u00e8, come previsto, un grande successo, ma la morte di uno dei giocatori riporta improvvisamente Katy alla realt\u00e0, mentre, al contrario, intorno a lei il mondo dello spettacolo continua la sua farsa, come inconsapevole del dramma accaduto.\nDopo la prima puntata, un uomo che aspettava Katy tra i giornalisti le spara e la uccide. Ad un anno dalla morte di Katy, viene realizzata una puntata di Live! in suo onore."}
{"id": "1252368", "revid": "80339", "url": "https://it.wikipedia.org/wiki?curid=1252368", "title": "Aeroporto di Anapa-Vityazevo", "text": ""}
{"id": "1252369", "revid": "647919", "url": "https://it.wikipedia.org/wiki?curid=1252369", "title": "Alvinc", "text": ""}
{"id": "1252371", "revid": "57872", "url": "https://it.wikipedia.org/wiki?curid=1252371", "title": "Dino Pes", "text": "Carriera.\nLa carriera di Velluto all'interno del circuito paliesco inizia nel 2000 al Palio di Fucecchio, nell'edizione Straordinaria corsa in notturna a luglio, quando sostituisce l'infortunato \"Bighino\" per la finale ottenendo a sorpresa il terzo posto.\nNello stesso anno esordisce al Palio di Siena per la Contrada della Giraffa, montando l'esordiente Zlata Husa. A settembre debutta anche al Palio di Asti, montando Ergo Song (futuro vincitore di due Palii) per il Rione San Martino San Rocco senza per\u00f2 riuscirsi a qualificare per la finale.\nL'anno successivo viene ingaggiato dalla Contrada Porta Bernarda, e ottiene la qualificazione alla finale montando Scepsis, finale che per\u00f2 non verr\u00e0 mai disputata. A Siena, confermato dalla Giraffa, sfiora addirittura la vittoria, ma il barbero Attilax cede proprio negli ultimi metri di corsa, lasciando via libera a Ugo Sancez, barbero scosso del Leocorno. Dopo aver corso anche la carriera del 16 agosto per la Giraffa, Velluto riceve la chiamata del Comune di Castell'Alfero, per il quale ottiene il quarto posto finale montando venerd\u00ec.\nIl 2002 \u00e8 invece un anno in chiaroscuro: l'anno inizia bene, con la vittoria al Palio di Fucecchio per la Nobile Contrada Porta Bernarda, montando il cavallo Mowgli e conquistando la 4\u00b0 vittoria per Porta Bernarda, vittoria che segner\u00e0 il sorpasso della Contrada rossonera sulla rivale di sempre, la Contrada Capitana Porta Raimonda.\nSempre nel 2002 per\u00f2 disputa due carriere anonime a Siena e subisce l'eliminazione in batteria ad Asti.\nIl periodo no continua anche l'anno successivo, in cui subisce l'eliminazione in batteria a Fucecchio, rimedia due cadute a Siena e non partecipa al Palio di Asti. Nel 2004 Velluto sembra riuscire a risalire la china con un quarto posto a Fucecchio e la vittoria al Palio di Legnano per la Contrada Sant'Ambrogio. Al Palio di Siena del 2 luglio monta per il Bruco e sfiora nuovamente il successo, ma all'ultimo S.Martino subisce l'entrata di forza di \"Salasso\", fantino della Giraffa, che causa la caduta di entrambi. I due cavalli scossi proseguono la corsa, e a trionfare \u00e8 il barbero giraffino Donosu Tou. Il successivo Palio dell'Assunta ha invece un esito tragico, che segna l'inizio di un nuovo periodo di appannamento: Velluto \u00e8 infatti coinvolto in un terribile incidente al secondo S.Martino, in cui trova la morte il barbero Amoroso.\nIl mese successivo, ad Asti, subisce una nuova eliminazione in batteria.\nNel 2005 ottiene un ultimo posto in finale al Palio di Fucecchio per la Contrada Torre, ma nell'edizione straordinaria di settembre si infortuna cadendo in Batteria, sempre vestendo il giubbetto della Contrada Torre, ed \u00e8 costretto a dare forfait per Asti.\nNel 2006, anche a causa di una mossa sfavorevole, viene eliminato in batteria al Palio di Fucecchio, montando Gar\u00e7on de Sedini, sempre per la Torre, mentre al Palio di Feltre, a causa delle cattive condizioni della pista, il cavallo da lui montato si infortuna gravemente e viene abbattuto. Il periodo no prosegue anche ad Asti, dove viene ingaggiato dal Borgo Viatosto ma viene eliminato in batteria.\nNel 2007 ha nuovamente partecipato al Palio di Asti raccogliendo un inaspettato quarto posto finale.\nNel 2012 Dino Pes montando la cavalla Ondina Prima trionfa al Palio di Bientina con la contrada Centro Storico.\nNel 2013 con i colori bianco-verdi della Contrada San Domenico vince il Palio di Legnano. Dino Pes, su Guglielmino, riesce a conquistare una grande vittoria facendo cinque giri in testa e nerbando la nemica in partenza, riportando al successo dopo 16 anni il popolo del Cagnone.\nNel 2016 sempre per la contrada Centro Storico vince la 24\u00aa edizione del Palio di Bientina su Ondina Prima.\nSempre nel 2016 vince la 38\u00aa edizione del Palio dei Rioni di Castiglion Fiorentino per il rione di Porta Romana su Qui Pro Quo.\nNel 2017 vince, per il comune di Bibbona, il Palio della Costa Etrusca a San Vincenzo, montando il cavallo Azzardo. \nDino Pes torna a correre il Palio di Siena il 2 luglio 2017, a 13 anni di distanza dalla sua ultima corsa senese. Monta per il Leocorno su Quasimodo di Gallura riuscendo ad ostacolare in partenza la rivale Contrada della Civetta, fra le favorite con Brio e \"Smeraldo Nulese\".\nNel 2018 ottiene 3 secondi posti rispettivamente per le contrade Sant\u2019Erasmo (Legnano), Castello (Piancastagnaio) e Cattedrale (Asti).\nSempre nel 2018 vince la 40\u00aa edizione del Palio dei Rioni di Castiglion Fiorentino per il Terziere Porta Fiorentina su Qui Pro Quo con una mossa estenuante, riportando cos\u00ec il Terziere alla vittoria dopo 5 anni di digiuno.\nNel 2019 partecipa al palio di Legnano per la contrada Sant\u2019Erasmo, non riuscendosi a qualificare per la finale.\nAd agosto 2019 arriva nuovamente secondo a Piancastagnaio sempre per la contrada Castello, montando Ribelle da Clodia. \nA settembre 2019 trionfa ad Asti montando Ribelle da Clodia, riportando alla vittoria dopo 42 anni il Rione Cattedrale.\n\"Velluto\" non ha alcun legame di parentela col fantino Giuseppe Pes detto \"Il Pesse\"."}
{"id": "1252372", "revid": "767487", "url": "https://it.wikipedia.org/wiki?curid=1252372", "title": "Renato D'Aiello", "text": "Biografia.\nNel 1979 ha cominciato a studiare il sassofono sotto la guida di Antonio Andolfi, a cui sono seguiti Sal Nistico e Steve Grossman.\nHa iniziato la sua carriera professionale suonando con Giovanni Tommaso per un programma televisivo nel 1986/87. Nello stesso anno ha ricevuto una borsa di studio dal Berklee college di Boston.\nNel 1991 ha fatto una tourn\u00e9e internazionale con Tony Scott, e l'anno ha seguito una tourn\u00e9e in Giappone con il trio Yoshida Masahiro, che si \u00e8 ripetuta nel 1993 e nel 1995. Nel 1996/97 ha fatto una tourn\u00e9e in Europa con Art Farmer e Rachel Gould.\nLa sua produzione artistica comprende la colonna sonora di un'opera intitolata \"Seven Red Doors\" e diverse coproduzioni per l'etichetta discografica Irma.\nNel 1999 ha preso la residenza nel Regno Unito."}
{"id": "1252373", "revid": "401052", "url": "https://it.wikipedia.org/wiki?curid=1252373", "title": "Petershagen/Eggersdorf", "text": "Petershagen/Eggersdorf \u00e8 un comune del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL).\nStoria.\nIl comune di Petershagen/Eggersdorf fu creato nel 1993 dall'unione dei 2 comuni di Eggersdorf e Petershagen.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale comprende 2 centri abitati, privi dello \"status\" ufficiale di frazione:\nInfrastrutture e trasporti.\nA Petershagen si trova una fermata sulla linea S5 della \"S-Bahn\" di Berlino."}
{"id": "1252377", "revid": "78273", "url": "https://it.wikipedia.org/wiki?curid=1252377", "title": "D'Aiello", "text": ""}
{"id": "1252380", "revid": "1318658", "url": "https://it.wikipedia.org/wiki?curid=1252380", "title": "Urgench", "text": "Urgench (in uzbeko: \"Urganch\", in russo: \u0423\u0440\u0433\u0435\u043d\u0447, \"Urgen\u010d\") \u00e8 una citt\u00e0 dell'Uzbekistan settentrionale con una popolazione (1999) di abitanti. \u00c8 la capitale della regione di Xorazm (Khorezm), sul fiume Amu Darya, attraversata dal canale Shavat. La citt\u00e0 si trova a 450\u00a0km ad ovest di Bukhara, attraverso il deserto Kyzyl Kum. Si trova a 91\u00a0m sul livello del mare, a 41\u00b032\u203260\u00a0N e 60\u00b037\u203260\u00a0E.\nLa storia della citt\u00e0 non deve essere confusa con Konya-Urgench (anche detta \"Vecchia Urgench\" o \"Gurgench\") in Turkmenistan. La citt\u00e0 di Vecchia Urgench fu rilocata a Urgench dopo il cambio del corso del fiume Amu Darya, nel XVI secolo, lasciando la vecchia citt\u00e0 a secco. La nuova Urgench fu un centro per il commercio del canato di Khiva.\nLa moderna citt\u00e0 \u00e8 in stile sovietico, ricca di monumenti sovietici che adornano ogni angolo della citt\u00e0. A 35\u00a0km si trova l'antica citt\u00e0 di Khiva, conosciuta come Itchan Kala, la cui citt\u00e0 vecchia \u00e8 stata inserita nella lista dei patrimoni mondiali dell'umanit\u00e0 dell'UNESCO."}
{"id": "1252383", "revid": "287204", "url": "https://it.wikipedia.org/wiki?curid=1252383", "title": "Eggersdorf", "text": ""}
{"id": "1252392", "revid": "203463", "url": "https://it.wikipedia.org/wiki?curid=1252392", "title": "Zooforo", "text": "Lo Zooforo di Benedetto Antelami \u00e8 una serie di settantacinque formelle scolpite a bassorilievo nel marmo rosso di Verona dall'Antelami e dalla sua bottega ed incastonate a mo' di fregio pressoch\u00e9 continuo al livello inferiore del paramento marmoreo esterno del battistero di Parma.\nIl fregio, interrotto solo dai tre grandi portali, rappresenta il fantastico nella scultura: figure umane, animali reali e fantastici, mostruosi o curiosi, quasi seguendo le indicazioni di un bestiario medievale.\nIl ciclo \u00e8 integrato da altre quattro formelle, poste ai lati di due portali, raffiguranti le Virt\u00f9 (Castit\u00e0 e Carit\u00e0, Fede e Speranza), che forniscono la chiave di lettura dell'insieme: le passioni umane, i vizi e i costumi aberranti rendono l'uomo simile agli animali e ai mostri ambigui e lo allontanano dalla Salvezza, che egli pu\u00f2 riconquistare con un comportamento virtuoso.\nLa sequenza delle raffigurazioni \u00e8 questa:"}
{"id": "1252396", "revid": "1543377", "url": "https://it.wikipedia.org/wiki?curid=1252396", "title": "0342", "text": " 0342 \u00e8 il prefisso telefonico del distretto di Sondrio, appartenente al compartimento di Milano.\nIl distretto comprende la parte orientale della provincia di Sondrio e corrisponde grosso modo alla Valtellina. Confina con la Svizzera a nord e con i distretti di Merano (0473) e di Cles (0463) a est, di Breno (0364) a sud-est, di Clusone (0346) e di San Pellegrino Terme (0345) a sud, di Lecco (0341) a sud-ovest, di Menaggio (0344) a ovest e di Chiavenna (0343) a nord-ovest.\nAree locali e comuni.\nIl distretto di Sondrio comprende 65 comuni compresi nelle 3 aree locali di Morbegno, Sondrio e Tirano (ex settori di Bormio, Sondalo e Tirano). I comuni compresi nel distretto sono: Albaredo per San Marco, Albosaggia, Andalo Valtellino, Aprica, Ardenno, Bema, Berbenno di Valtellina, Bianzone, Bormio, Buglio in Monte, Caiolo, Caspoggio, Castello dell'Acqua, Castione Andevenno, Cedrasco, Cercino, Chiesa in Valmalenco, Chiuro, Cino, Civo, Colorina, Cosio Valtellino, Dazio, Delebio, Dubino, Faedo Valtellino, Forcola, Fusine, Gerola Alta, Grosio, Grosotto, Lanzada, Livigno, Lovero, Mantello, Mazzo di Valtellina, Mello, Montagna in Valtellina, Morbegno, Pedesina, Piantedo, Piateda, Poggiridenti, Ponte in Valtellina, Postalesio, Rasura, Rogolo, Sernio, Sondalo, Sondrio, Spriana, Talamona, Tartano, Teglio, Tirano, Torre di Santa Maria, Tovo di Sant'Agata, Traona, Tresivio, Val Masino, Valdidentro, Valdisotto, Valfurva, Vervio e Villa di Tirano."}
{"id": "1252398", "revid": "767487", "url": "https://it.wikipedia.org/wiki?curid=1252398", "title": "Animal House (U.D.O.)", "text": "Animal House \u00e8 il primo album pubblicato dal gruppo musicale heavy metal tedesco U.D.O. nel 1987.\nSi tratta dell'esordio del gruppo fondato dal cantante Udo Dirkschneider, dopo che aveva lasciato gli Accept.\nIl disco, registrato dall'agosto all'ottobre 1987 e prodotto da Marc Dodson, \u00e8 stato pubblicato nel novembre dello stesso anno."}
{"id": "1252399", "revid": "959675", "url": "https://it.wikipedia.org/wiki?curid=1252399", "title": "Agro romano", "text": "L'Agro romano \u00e8 una vasta area rurale (in parte pianeggiante e in parte collinare) che si estende attorno alla citt\u00e0 di Roma. Politicamente e storicamente ha rappresentato l'area di influenza del governo municipale di Roma. Il termine fu ripristinato da Flavio Biondo (XV secolo) e in et\u00e0 umanistica veniva utilizzato per indicare l'area della campagna romana nel distretto municipale di Roma.\nGeografia.\nL'Agro romano viene spesso confuso con la campagna romana, la quale in realt\u00e0 designa il territorio collinare ed a tratti pianeggiante interamente compreso sul lato sinistro del bacino del Tevere, fino ai Monti Prenestini, ai Colli Albani, al fiume Astura (nei comuni di Nettuno e Latina) ed al mar Tirreno. Dopo il fiume Astura la campagna romana lascia invece posto all'Agro Pontino.\nStoria.\nEt\u00e0 romana.\nLa Roma di Romolo e dei suoi immediati successori aveva un territorio molto ristretto, anche rispetto ad altre citt\u00e0 latine vicine come Praeneste: e questo territorio era delimitato dai \"termini\", cippi piantati nel terreno a delimitazione dell'area di influenza di una citt\u00e0 o di un privato cittadino. La leggenda vuole che proprio per una questione di confini (quindi di superamento dei termini) Tullo Ostilio dichiarasse guerra ad Alba Longa distruggendo la gloriosa citt\u00e0 latina ed incamerandone i territori, nel 635 a.C.\nCon la proclamazione della Repubblica nel 510 a.C., tutto il territorio occupato dai Romani nel \"Latium vetus\" venne proclamato \"ager publicus\", dunque l'equivalente degli attuali terreni demaniali, gestiti dallo Stato e concedibili ai privati. Le autorit\u00e0 municipali romane all'epoca erano i consoli stessi.\nOttaviano Augusto costitu\u00ec la carica del \"praefectus Urbis\" ed altre cariche che divisero l'amministrazione della citt\u00e0 di Roma da quella dell'Impero Romano. Perci\u00f2 si pose anche il problema di delimitare il territorio del \"municipium\" di Roma: oltre alla Regio I Latium et Campania amministrata da un governatore apposito, i confini dell'autorit\u00e0 municipale di Roma vennero fissati \"ad centesimum lapidem\", ovvero \"al centesimo miglio\" (1 miglio romano = ) di ciascuna via consolare convergente a Roma. Perci\u00f2 \"de iure\" le autorit\u00e0 municipali romane controllavano la quasi totalit\u00e0 del Lazio e parte della Toscana da Talamone a Terracina e anche parte dell'Abruzzo e dell'Umbria. La stessa ripartizione territoriale venne confermata dalla nuova suddivisione delle province fatta da Diocleziano.\nMedioevo.\nDopo la caduta dell'Impero, i \"praefecti Urbis\" continuarono ad essere eletti finch\u00e9 non vennero totalmente esautorati della loro potest\u00e0 di fronte all'avanzare del potere del papa, che divenne quindi il vero rappresentante del municipio di Roma.\nL'Agro Romano, inteso come zona politicamente soggetta al municipio di Roma, continuava ad estendersi teoricamente \"usque ad centesimum lapidem\", ma in pratica molte zone di confine erano finite in mano ai Longobardi e altre furono amministrate da enti religiosi se non dallo stesso Papa che inizi\u00f2 a gestire il territorio tramite il sistema dei \"patrimonia\" e delle \"domuscultae\".\nDal Seicento ad oggi.\nLe tenute, vaste centinaia di rubbia, rimasero pressappoco le stesse fino alla met\u00e0 del Novecento. Il primo Catasto, quello Alessandrino del 1660, enumera infatti 380 tenute, la \u201cTopografia geometrica dell\u2019Agro Romano\u201d del 1692 ne riporta 411.\nCome conseguenza della creazione del Catasto gregoriano, dal 1783 l'Agro Romano assunse anche una valenza giuridica ed amministrativa, risultando esattamente determinato nei suoi limiti; ad esempio godeva della rappresentanza civica per l'amministrazione romana.. Costitutiva poi, una rilevante fonte di rendita, e quindi di reddito, di Roma; ad esempio, l'imposta sul sale e del focatico, rendeva a Roma pi\u00f9 di fiorini.\nL'Agro Romano, come definito nel 1783 dal Catasto Gregoriano, si estendeva intorno a Roma, per 47 chilometri come massima estensione, per 8 chilometri per la minima, coprendo un'area di ettari. Nel 1810 la Consulta straordinaria, nel periodo in cui Roma era parte del Primo Impero francese di Napoleone, confermando l'appartenenza dell'Agro al territorio comunale, ricomprese in questo i comuni e \"villaggi\" di Cerveteri, Ceri, Palo laziale, Fiumicino, Pratica, Ardea, Isola Farnese e La Storta.\nIl \"motu proprio\" del 6 luglio 1817 di papa Pio VII estese i confini del municipio di Roma, assegnandole i territori meno popolati verso l'interno (oggi Roma est), oltre alle zone che formano gli attuali comuni di Fiumicino, Pomezia, Ardea ed Aprilia come parte dell'Agro Romano, fino ad allora completamente abbandonati poich\u00e9 quasi interamente paludosi. Il comune di Roma pot\u00e9 quindi avere i confini ben delimitati, all'interno dei quali il Senatore di Roma aveva il compito di amministrare, che risultarono molto pi\u00f9 ampi di quelli che sin dall'Alto Medioevo definivano la Citt\u00e0 di Roma, e non rimasero pi\u00f9 nebulosi, fino ad oggi.\nNel nuovo Catasto riformato di Roma del 1870, aggiornato anche per definire le pretese territoriali dei comuni limitrofi (come quello di Civitavecchia, di Formello o di Albano Laziale, l'Agro contava 357 tenute agricole, che assommavano per un'estensione di ettari. Nel 1939, a seguito della bonifica dell'Agro Pontino, venne fondato il comune di Pomezia (in esso incluso anche l'attuale comune di Ardea), mentre nel 1992 venne costituito quello di Fiumicino."}
{"id": "1252402", "revid": "438678", "url": "https://it.wikipedia.org/wiki?curid=1252402", "title": "Muscolo bicipite", "text": ""}
{"id": "1252403", "revid": "952962", "url": "https://it.wikipedia.org/wiki?curid=1252403", "title": "Muscolo tricipite", "text": ""}
{"id": "1252404", "revid": "124355345", "url": "https://it.wikipedia.org/wiki?curid=1252404", "title": "Rino Mordacci", "text": "Biografia.\nNato alla Spezia nel 1912, \u00e8 stato scultore con fusioni in bronzo e con lavori in terracotta e in legno. \nAllievo di Enrico Carmassi dal 1933 al 1936, nel 1935 inizia a collaborare con la Ceramica Vaccari di Ponzano Magra ed esegue la sua prima opera in terracotta, una \"Piet\u00e0\"; l'anno successivo realizza la sua prima \"Via Crucis\" in bronzo.\nProsegue con un'intensa attivit\u00e0 sia in ambito locale che nazionale ricevendo numerosi premi.\nDopo la guerra \u00e8 invitato alla VII Quadriennale di Roma (1955 -1956), tappa fondamentale della sua carriera artistica.\nNel 1958 e nel 1960 espone al Premio Suzzara, e alla Biennale d'Arte Sacra di Bologna.\nNel 1959 costituisce, insieme a Carlo Calogero Datola, Carlo Giovannoni e Angelo Prini, il sodalizio artistico \"Gruppo La Spezia\". Espone alla Galleria Giardino a Lugano e, nel 1967, all'International Festival of Arts a Palm Springs in California. \nRealizza le porte bronzee dell'Ammiragliato alla Spezia (1988) e della chiesa di Bolano (1989).\nLa sua arte \u00e8 fortemente legata al mondo contadino, alla famiglia, alla maternit\u00e0, al sacro che celebra dalle prime composizioni fino agli ultimi disegni a carboncino.\nLe opere.\nCentinaia di sue opere sono collocate in numerosi edifici sacri e civili, soprattutto alla Spezia: il \"Sacro Cuore\", a Pegazzano (1955); la statua lignea della \"Madonna di Lourdes\", nella parrocchiale di N.S.della Salute di Piazza Brin (1957); il \"Crocifisso\" a Migliarina (1960); la \"statua di Sant'Antonio\", a Cadimare (1963); la \"Resurrezione\", nella chiesa di Anzola-Panna (1963), la \"statua di S. Paolo\" nella parrocchiale della Pianta (1964), il \"Trittico\" e l\"'Ambone\" nella chiesa di S. Giovanni Battista di Migliarina (entrambi del 1965), la \"statua di S. Margherita\" nella pieve dei Santi Stefano e Margherita di Baccano ad Arcola (1989), della \"Madonna\" in Bottagna (1994), di \"S. Giuseppe\" a Gaggiola (1994), il \"Radiologo\" dell'Istituto radiologico di Milano (1963), il bassorilievo di \"Cristoforo Colombo\" nel circolo Ufficiali di Marina della Spezia, il bronzo \"Cristo morto\" nel cimitero di Agnino-Massa (1984), il \"monumento a Padre Pio\" (1997) a Brugnato.\n&lt;br&gt;Una particolarit\u00e0 dell'artista \u00e8 la realizzazione di tre \"Via Crucis\" bronzee eseguite a distanza di ben 30 anni l'una dall'altra: a Migliarina (anni '30), alla Pianta (anni '60) e al Felettino (anni '90).\nPer quanto riguarda le sue tante opere in pittura, sono da segnalare: \"Le mura di Lucca\", \"Madre\", \"Luisa\", \"Crocifissione\", \"Vietnam\", \"Uscita da scuola\", \"Un figlio\"."}
{"id": "1252409", "revid": "986213", "url": "https://it.wikipedia.org/wiki?curid=1252409", "title": "Carlotta Augusta di Hannover", "text": "I genitori di Carlotta non si piacevano l'un l'altro gi\u00e0 da prima del loro matrimonio combinato e presto si separarono. Il principe di Galles lasci\u00f2 gran parte delle cure di Carlotta alle governanti e ai domestici, ma le permise solo contatti limitati con Carolina, che alla fine lasci\u00f2 il paese. Come Carlotta raggiunse l'et\u00e0 adulta, suo padre la spinse a sposarsi con Guglielmo, principe d'Orange (futuro re dei Paesi Bassi) ma, dopo averlo accettato inizialmente, Carlotta presto ruppe le trattative di matrimonio. Ci\u00f2 provoc\u00f2 un prolungato conflitto di volont\u00e0 tra lei e suo padre, e alla fine il principe di Galles le permise di sposarsi con il principe Leopoldo di Sassonia-Coburgo-Saalfeld (in seguito re dei Belgi). Dopo un anno e mezzo di matrimonio felice, Carlotta mor\u00ec dopo aver partorito un figlio nato morto.\nLa morte di Carlotta scaten\u00f2 un tremendo lutto tra i britannici, che l'avevano vista come un segno di speranza e un contrasto sia con l'impopolarit\u00e0 di suo padre che con la pazzia di suo nonno. Poich\u00e9 era stata l'unica dei nipoti legittimi di re Giorgio III, ci furono delle pressioni considerevoli sui figli celibi del re affinch\u00e9 trovassero moglie. Il quarto figlio maschio di Giorgio III, il principe Edoardo, duca di Kent e Strathearn, alla fine gener\u00f2 una erede, Vittoria, che nacque diciotto mesi dopo la morte di Carlotta.\nBiografia.\nInfanzia.\nNel 1794, Giorgio, principe del Galles, cerc\u00f2 una sposa adatta. Non lo fece per alcun particolare desiderio di assicurarsi la successione, ma perch\u00e9 gli fu promesso un aumento di reddito se si fosse sposato. La scelta cadde su sua cugina Carolina di Brunswick, sebbene egli non l'avesse mai incontrata. Giorgio e Carolina non si piacquero gi\u00e0 dal loro primo incontro, ma il matrimonio fu comunque celebrato l'8 aprile 1795. Giorgio in seguito dichiar\u00f2 che la coppia aveva avuto rapporti carnali solo tre volte; si separarono in poche settimane, anche se continuarono a vivere sotto lo stesso tetto.\nIl 7 gennaio 1796, un giorno meno di nove mesi dopo il matrimonio, Carolina partor\u00ec una femmina nella loro residenza, Carlton House a Londra. Mentre Giorgio si dispiacque che non fosse un maschio, il re, che preferiva le bambine, fu deliziato per la nascita della sua prima nipote legittima, e sper\u00f2 che la nascita servisse a riconciliare Giorgio e Carolina. Ci\u00f2 non accadde; tre giorni dopo la nascita di Carlotta, Giorgio fece testamento; in esso stabil\u00ec che sua moglie non avrebbe avuto nessun ruolo nell'educazione della loro figlia e lasci\u00f2 tutti i suoi beni terreni alla sua amante, Maria Fitzherbert, mentre Carolina fu lasciata senza uno scellino. Molti membri della famiglia reale erano impopolari; tuttavia la nazione celebr\u00f2 la nascita della principessa. L'11 febbraio 1796 fu battezzata Carlotta Augusta, in onore delle sue nonne, la regina Carlotta e la duchessa di Brunswick-L\u00fcneburg, nella grande sala da disegno a Carlton House da John Moore, arcivescovo di Canterbury. I suoi padrini e madrine furono il re, la regina e la duchessa di Brunswick-L\u00fcneburg (di cui la Principessa Reale faceva le veci).\nNonostante le richieste di Carolina per un trattamento migliore, ora che aveva dato alla luce il secondo in linea di successione al trono, Giorgio limit\u00f2 i suo contatti con la bambina, proibendole di vedere la loro figlia se non in presenza di una bambinaia e di una governante. A Carolina fu permessa la sola visita giornaliera che i genitori delle classi elevate facevano alla loro giovane prole a quell'epoca e non le fu permesso di dire nulla nelle decisioni prese riguardo alle cure di Carlotta. Il personale domestico, comprensivo nei confronti di Carolina, disobbediva al principe, permettendole di restare da sola con sua figlia. Giorgio non ne era a conoscenza, avendo pochi contatti con Carlotta lui stesso. Carolina fu persino abbastanza audace da passeggiare per le strade di Londra in una carrozza con sua figlia, tra gli applausi della folla.\nMatrimonio.\nCome Carlotta raggiunse l'et\u00e0 adulta, suo padre la spinse a sposarsi con Guglielmo, principe d'Orange (futuro re dei Paesi Bassi), ma dopo averlo accettato inizialmente, Carlotta presto ruppe le trattative di matrimonio. Ci\u00f2 provoc\u00f2 un prolungato conflitto di volont\u00e0 tra lei e suo padre, e alla fine il principe di Galles le permise di sposarsi con il principe Leopoldo di Sassonia-Coburgo-Saalfeld (in seguito Re dei Belgi) il 2 maggio del 1816 spos\u00f2, nella residenza di Carlton House, a Londra.\nMorte.\nDopo un anno e mezzo di matrimonio felice, il 6 novembre 1817, Carlotta mor\u00ec, a causa di un'emorragia, causata del parto del suo primo figlio, nato il giorno precedente gi\u00e0 morto.\nConseguenze.\nLa morte della principessa Carlotta ebbe diverse conseguenze:"}
{"id": "1252410", "revid": "125324757", "url": "https://it.wikipedia.org/wiki?curid=1252410", "title": "Presentazione al Tempio", "text": "La Presentazione al Tempio \u00e8 un episodio dell'infanzia di Ges\u00f9 riferito dal Vangelo secondo Luca ().\nRacconto del Vangelo.\nMentre il \"vangelo secondo Matteo\" non fa alcun cenno all'episodio, il \"Vangelo di Luca\" narra che Maria e Giuseppe portarono il Bambino al Tempio di Gerusalemme quaranta giorni dopo la sua nascita, per \u00aboffrirlo\u00bb a Dio. Questa cerimonia era prescritta per tutti i figli maschi primogeniti in ossequio al comando dell\"'Esodo\" (), e consiste ancor oggi per gli ebrei nel riscatto del bambino tramite un'offerta (Pidyon HaBen). Simultaneamente, la puerpera compiva l'offerta prescritta dal \"Levitico\" per la sua purificazione (). Durante la visita, incontrarono Simeone, cui era stato predetto che non sarebbe morto prima di vedere il Messia. Simeone lod\u00f2 il Signore con le parole che ora sono note come \"Nunc dimittis\" o \"Cantico di Simeone\", con le quali annuncia che il Bambino sarebbe stato luce per le nazioni e gloria di Israele, ma anche segno di contraddizione. Subito dopo, Simeone profetizz\u00f2 la sofferenza di Maria.\nIl Vangelo riferisce anche le profezie messianiche della profetessa Anna, un'ottantaquattrenne vedova che si trovava nel Tempio e che identific\u00f2 anch'essa pubblicamente il bambino come messia. Dopo la cerimonia, la famiglia rientr\u00f2 a Nazaret. Con la presentazione al Tempio si chiudono i racconti dell'infanzia di Ges\u00f9 nel Vangelo secondo Luca.\nStoricit\u00e0.\nOrtensio da Spinetoli ha sottolineato che alcuni dettagli dell'episodio potrebbero non essere strettamente storici, ma frutto di una rielaborazione con finalit\u00e0 teologiche. \u00c8 sorprendente che Simeone riconosca il Messia in un bambino di quaranta giorni e veda chiaramente le sue future sofferenze, mentre Giovanni il Battista avr\u00e0 dubbi sul ruolo messianico di Ges\u00f9 fino alla fine della sua vita e lo stesso Ges\u00f9 annuncer\u00e0 la sua passione solo nell'ultimo periodo della sua predicazione. La figura della profetessa Anna richiama quella della madre del profeta Samuele e la sua et\u00e0 \u00e8 frutto probabilmente di un calcolo artificiale, dato che \u00e8 la stessa di Giuditta, anche lei vedova. Esiste anche una forte similitudine con il pellegrinaggio e l'offerta del bambino a Dio effettuati dai genitori del profeta Samuele (): anche quel brano vetero-testamentario si conclude con il ritorno a casa della famiglia e la notizia che il bambino \"cresceva davanti a Dio\".\nLa conclusione dell'episodio con il rientro a Nazaret appare in contrasto con il \"Vangelo di Matteo\", che pone il trasferimento a Nazaret al ritorno dalla fuga in Egitto. Un tentativo di armonizzare i due racconti \u00e8 presente nei vangeli apocrifi dell'infanzia, come il \"Vangelo dello pseudo-Matteo\", il \"Vangelo di Giacomo\" ed il \"Vangelo dell'infanzia di Tommaso\".\nSecondo alcuni per\u00f2 l'intento di Luca non sarebbe quello di indicare un preciso riferimento temporale del viaggio a Nazaret, ma di comunicare che Maria e Giuseppe erano ebrei osservanti ed eseguirono le prescritte pratiche religiose, che Ges\u00f9, Messia atteso, era stato inserito nella legge di Mos\u00e8 e che la sua vita futura si sarebbe svolta a Nazaret.\nSignificato teologico.\nPer \"Luca\", la prima introduzione di Ges\u00f9 al Tempio ha un preciso significato teologico. Per la purificazione della puerpera e l'offerta del primogenito, infatti, non era necessario andare al Tempio di Gerusalemme: questi atti potevano essere effettuati in tutto il Paese presso un sacerdote qualsiasi. L'incontro con Simeone e Anna mostra l'attuazione di una profezia di Malachia, secondo cui il Messia sarebbe stato riconosciuto nel Tempio (). La gioia dei due ebrei pii descrive il compimento della speranza del popolo di Israele. Simeone capisce che Ges\u00f9 \u00e8 il messia atteso, ma \u00e8 venuto per tutti i popoli, non solo per Israele; sar\u00e0 per\u00f2 un segno di contraddizione, dividendo Israele tra chi creder\u00e0 in lui e chi no. \"Luca\" non dice che Ges\u00f9 \u00e8 stato riscattato con il pagamento dell'offerta: ci\u00f2 significa che \u00e8 stato consacrato interamente a Dio Padre fin da bambino.\nPer la Chiesa cattolica Maria non avrebbe avuto bisogno di essere purificata, ma si sottopone ugualmente in segno di umilt\u00e0 al rito per dimostrare la sua obbedienza ai precetti religiosi ebraici. La Chiesa ha sempre identificato la \"spada\" menzionata da Simeone come figura del dolore che Maria avrebbe sofferto durante la Passione del Figlio.\nIl ricordo della presentazione al Tempio di Ges\u00f9 \u00e8 all'origine della tradizione cristiana di presentare i neonati al Signore, chiedendo che egli li benedica sin dalla pi\u00f9 tenera et\u00e0. Per le chiese in cui viene praticato il battesimo dei neonati ci\u00f2 avviene in occasione della cerimonia del battesimo. Nelle confessioni cristiane che battezzano solo adulti viene talvolta praticata comunque una presentazione sacramentale dei neonati.\nFesta liturgica.\nLa Presentazione al Tempio di Ges\u00f9 era una festa celebrata fin dal IV secolo dalla Chiesa orientale il 2 febbraio. Nel VII secolo, anche la Chiesa cattolica di rito romano adott\u00f2 il 2 febbraio come festa liturgica della Presentazione al Tempio, che prese poi il nome di Candelora."}
{"id": "1252412", "revid": "119183838", "url": "https://it.wikipedia.org/wiki?curid=1252412", "title": "0343", "text": " 0343 \u00e8 il prefisso telefonico del distretto di Chiavenna, appartenente al compartimento di Milano.\nIl distretto comprende la parte occidentale della provincia di Sondrio e corrisponde al territorio della Comunit\u00e0 montana della Valchiavenna. Confina con la Svizzera a ovest, a nord ed a est e con i distretti di Sondrio (0342) a sud-est e di Menaggio (0344) a sud-ovest.\nAree locali e comuni.\nIl distretto di Chiavenna comprende 12 comuni compresi in una area locale, nata dagli ex settori di Campodolcino e Chiavenna: Campodolcino, Chiavenna, Gordona, Madesimo, Mese, Novate Mezzola, Piuro, Prata Camportaccio, Samolaco, San Giacomo Filippo, Verceia e Villa di Chiavenna."}
{"id": "1252413", "revid": "1543377", "url": "https://it.wikipedia.org/wiki?curid=1252413", "title": "Fanziquan", "text": "Il Fanziquan (\u7ffb\u5b50\u62f3) \u00e8 uno stile di arti marziali cinesi diffuso nel nord. \nIl Fanziquan \u00e8 menzionato nel Jixiao Xinshu, per\u00f2 con il nome Bashanfan (\u516b\u95ea\u7ffb), nome originale dello stile. Esso \u00e8 anche chiamato Fanquan (\u7ffb\u62f3). La mescolanza con altri stili che ha fortemente caratterizzato questa scuola, ne rende difficile una descrizione univoca e spesso porta confusione sulle sue origini storiche. Queste alcune delle ramificazioni e mescolanze pi\u00f9 famose: Chuojiao Fanziquan \u6233\u811a\u7ffb\u5b50\u62f3, Yingzhao Fanziquan \u9e70\u722a\u7ffb\u5b50\u62f3, Yanqing Fanziquan \u71d5\u9752\u7ffb\u5b50\u62f3, Tongbei Fanziquan \u901a\u80cc\u7ffb\u5b50\u62f3, Kaoshou Fanziquan \u94d0\u624b\u7ffb\u5b50\u62f3, ecc.\nLeggende.\nYang Xiaojun riporta che secondo una tradizione orale questo stile sarebbe stato creato da Yue Fei, ma Wu Bin, Li Xingdong e Yu Gongbao, ricordano che non ci sono documenti storici che supportano questa idea.\nLa Storia.\nSecondo l'enciclopedia telematica dell'Istituto Confucio esso sarebbe stato trasmesso nel clan Duan (\u6bb5\u6c0f) nell'area amministrativa di Gaoyang (\u9ad8\u9633) in Hebei da un certo Han Luma (\u97e9\u7984\u9a6c). In seguito i maestri Hu Fengsan (\u80e1\u5949\u4e09), Hao Hexiang (\u90dd\u9e64\u7fd4) e Cheng Qingchun lo arricchirono di tecniche provenienti da altri stili, in particolare Chuojiao.\nCarmona afferma che lo stile attuale \u00e8 stato tramandato dai famosi fratelli Ma Fengtu (\u9a6c\u98ce\u56fe, 1888-1973) e Ma Yingtu, esperti anche di Tongbeiquan.\nLignaggi.\nShenyang Chuojiao Fanziquan.\nQuesto un albero genealogico del Chuojiao Fanziquan di Shenyang: Wang Zhanh'ao\u738b\u5360\u9ccc\u2192Xu Zhaoxiong \u5f90\u5146\u718a\u2192 Hao Mingjiu \u90dd\u660e\u4e5d e Hu Fengsan \u80e1\u5949\u4e09\u2192Yu Baiqian \u4e8e\u767e\u8c26\nTecniche.\nI Taolu pi\u00f9 famosi di questo stile sono: Zhan zhuang fan (\u7ad9\u6869\u7ffb); Cuiba fan (\u8403\u516b\u7ffb); Jianzong fan (\u5065\u4e2d\u7ffb). Altri Taolu: Qing shou fan (\u8f7b\u624b\u7ffb); Lu shou fan (\u63b3\u624b\u7ffb); Liu shou fan (\u516d\u624b\u7ffb); Yanqing fan (\u71d5\u9752\u7ffb); Yingzhao fan (\u9e70\u722a\u7ffb); ecc.\nI Taolu con le armi caratteristici del Fanziquan sono: Babu lianhuan jin shou dao (\u516b\u6b65\u8fde\u73af\u8fdb\u624b\u5200); Mian zhan dao (\u7ef5\u6218\u5200)."}
{"id": "1252417", "revid": "1305772", "url": "https://it.wikipedia.org/wiki?curid=1252417", "title": "Muscolo gemello", "text": ""}
{"id": "1252422", "revid": "1222", "url": "https://it.wikipedia.org/wiki?curid=1252422", "title": "Ornitorinchidi", "text": ""}
{"id": "1252429", "revid": "712828", "url": "https://it.wikipedia.org/wiki?curid=1252429", "title": "Doni della Morte", "text": ""}
{"id": "1252432", "revid": "1305772", "url": "https://it.wikipedia.org/wiki?curid=1252432", "title": "Vermilion (singolo)", "text": "Vermilion \u00e8 un singolo del gruppo musicale statunitense Slipknot, pubblicato il 16 ottobre 2004 come secondo estratto dal terzo album in studio \"\".\nDescrizione.\nIl testo parla dell'amore provato per una donna (pu\u00f2 essere interpretata come la stessa sensazione di rabbia che traspare nei toni duri della canzone), che per\u00f2 non pu\u00f2 essere raggiunta.\nDel brano esiste anche una seconda parte, intitolata \"Vermilion Pt. 2\". Presente anch'esso nella lista tracce di \"Vol. 3: (The Subliminal Verses)\", il brano \u00e8 stato pubblicato come singolo promozionale nel 2004.\nVideo musicale.\nIl videoclip \u00e8 stato diretto da Tony Petrossian e dal percussionista del gruppo Shawn Crahan."}
{"id": "1252433", "revid": "1543377", "url": "https://it.wikipedia.org/wiki?curid=1252433", "title": "Guben", "text": "Guben (in lusaziano inferiore e polacco \"Gubin\") \u00e8 una citt\u00e0 del Brandeburgo, in Germania.\nAppartiene al circondario della Sprea-Nei\u00dfe (targa SPN), di cui \u00e8 la terza citt\u00e0 per popolazione.\nGuben si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nGeografia fisica.\nGuben \u00e8 situata sul lato occidentale del fiume Nei\u00dfe, al confine con la Polonia, di fronte alla citt\u00e0 polacca di Gubin.\nStoria.\nGuben \u00e8 una \"citt\u00e0 divisa\", separata nel 1945 secondo gli accordi della Conferenza di Potsdam, che stabilivano i nuovi confini tedesco-polacchi con la \"Linea Oder-Neisse\".\nDal 1961 al 1990 si fregi\u00f2 del titolo di \"Wilhelm-Pieck-Stadt\", in onore del primo presidente della RDT.\nIl 20 settembre 1993 vennero annessi alla citt\u00e0 di Guben i comuni di Bresinchen, Deulowitz e Schlagsdorf.\nAmministrazione.\nGemellaggi.\nGuben \u00e8 gemellata con:"}
{"id": "1252438", "revid": "158286", "url": "https://it.wikipedia.org/wiki?curid=1252438", "title": "Collegiata di San Giuliano (Castiglion Fiorentino)", "text": ""}
{"id": "1252440", "revid": "56818", "url": "https://it.wikipedia.org/wiki?curid=1252440", "title": "Regione glutea", "text": ""}
{"id": "1252447", "revid": "486946", "url": "https://it.wikipedia.org/wiki?curid=1252447", "title": "Chiesa di Santa Maria della Fraternita (Foiano della Chiana)", "text": ""}
{"id": "1252463", "revid": "78273", "url": "https://it.wikipedia.org/wiki?curid=1252463", "title": "Convento di Sant'Agostino (Monte San Savino)", "text": ""}
{"id": "1252465", "revid": "158286", "url": "https://it.wikipedia.org/wiki?curid=1252465", "title": "Cappella della Misericordia (Anghiari)", "text": ""}
{"id": "1252472", "revid": "401052", "url": "https://it.wikipedia.org/wiki?curid=1252472", "title": "Forst (Lausitz)", "text": "Forst (Lausitz), in basso sorabo \"Bar\u0161\u0107\", \u00e8 una citt\u00e0 del Brandeburgo, in Germania. \u00c8 capoluogo del circondario della Sprea-Nei\u00dfe (targa SPN).\nGeografia fisica.\nForst \u00e8 situata sul lato occidentale del fiume Nei\u00dfe, al confine con la Polonia, di fronte alla frazione di Zasieki.\nStoria.\nForst \u00e8 una \"citt\u00e0 divisa\", separata nel 1945 secondo gli accordi della Conferenza di Potsdam, che stabilivano i nuovi confini tedesco-polacchi con la \"Linea Oder-Neisse\".\nLa frazione polacca di Zasieki (oggi Brody), era fino a quella data la parte orientale di Forst, con il nome di \"Berge\".\nIl 20 settembre 1993 vennero annessi alla citt\u00e0 di Forst i comuni di Bohrau, Briesnig, Gro\u00df Bademeusel, Gro\u00df Jamno, Mulknitz e Naundorf.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nForst (Lausitz) si divide in 11 zone (\"Ortsteil\"), corrispondenti all'area urbana e a 10 frazioni:\nAmministrazione.\nGemellaggi.\nForst \u00e8 gemellata con:"}
{"id": "1252474", "revid": "289247", "url": "https://it.wikipedia.org/wiki?curid=1252474", "title": "Castello di Jadis", "text": ""}
{"id": "1252482", "revid": "1793900", "url": "https://it.wikipedia.org/wiki?curid=1252482", "title": "Trattato di Oliva", "text": "Il trattato di Oliva (o pace di Oliva; in tedesco: \"Vertrag von Oliva\", in polacco: \"Pok\u00f3j Oliwski\", in svedese: \"Freden i Oliva\") fu un trattato firmato ad Oliwa (in latino: Oliva), presso Danzica, nella Prussia Reale il 3 maggio 1660. I firmatari furono l'imperatore Leopoldo I, il principe elettore Federico Guglielmo di Brandeburgo-Prussia, Carlo X, re di Svezia e Giovanni II Casimiro, re di Polonia. La targa commemorativa recava la scritta \"PACIS OLIVIENSIS AD GEDANUM IN PRVSSIA\". \nCon il trattato, Giovanni II Casimiro rinunci\u00f2 alle sue pretese alla corona svedese, che suo padre Sigismondo II Vasa aveva perso nel 1599. La Polonia cedette anche formalmente alla Svezia la Livonia svedese, e la citt\u00e0 di Riga, che era sotto controllo svedese dal 1620. \nLa dinastia Hohenzollern del Brandeburgo fu anche confermata come indipendente e sovrana sul Ducato di Prussia; in precedenza, avevano gestito il territorio come vassallo della Polonia. Nel caso dell'estinzione della dinastia Hohenzollern in Prussia, il territorio sarebbe dovuto tornare alla Polonia. \nIl Trattato di Oliva e il trattato di Copenaghen dello stesso anno segnarono il punto di maggior splendore dell'Impero svedese."}
{"id": "1252483", "revid": "158286", "url": "https://it.wikipedia.org/wiki?curid=1252483", "title": "Santuario della Madonna dei Lumi (Pieve Santo Stefano)", "text": ""}
{"id": "1252485", "revid": "74173", "url": "https://it.wikipedia.org/wiki?curid=1252485", "title": "Trattato di Oliwa", "text": ""}
{"id": "1252486", "revid": "158286", "url": "https://it.wikipedia.org/wiki?curid=1252486", "title": "Oratorio della Compagnia del Crocifisso (Sansepolcro)", "text": ""}
{"id": "1252492", "revid": "1516566", "url": "https://it.wikipedia.org/wiki?curid=1252492", "title": "Diano San Pietro", "text": "Diano San Pietro (\"Dian San P\u00ea\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio di Diano San Pietro \u00e8 situato nella valle Dianese, lungo il torrente San Pietro alla confluenza del rio Besta. Tra le vette della zona il monte Ceresa (913 m), il monte Lago (746 m) e il monte Quagli (502 m).\nStoria.\nLungo la sponda sinistra del torrente San Pietro, nei pressi della non pi\u00f9 esistente chiesa medievale di San Siro, di cui insistono alcuni ruderi, sono state trovate tracce di murature appartenenti probabilmente ad una villa di et\u00e0 romana imperiale.\nIn epoca medievale il territorio corrispondente all'odierno comune di Diano San Pietro fu dominio della famiglia Clavesana, fino alla cessione del feudo alla Repubblica di Genova. Religiosamente sottoposto in origine alle cure parrocchiali della chiesa di San Nicola di Diano Castello, amministrativamente rientr\u00f2 nella \"Communitas Diani\" assieme ad altri borghi vicini come Diano Arentino, Diano Marina e Diano Castello, e successivamente nella genovese podesteria del Diano.\nCaduta la Repubblica di Genova, le nuove e distinte municipalit\u00e0 di Diano San Pietro, Borganzo e Roncagli rientrarono dal 2 dicembre 1797 nella Repubblica Ligure. Dal 28 aprile del 1798 fece parte del IV cantone, con capoluogo Diano Marina, della Giurisdizione del Capo delle Mele e dal 1803 centro principale della Giurisdizione degli Ulivi. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, aggreg\u00f2 nel proprio comune come frazioni gli ex comuni di Borganzo e Roncagli, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento di Diano Marina del circondario di Porto Maurizio facente parte della provincia di Porto Maurizio (poi Provincia di Imperia, dal 1923).\nAl 1923 risale la soppressione della municipalit\u00e0 e il conseguente accorpamento al comune di Diano Marina; nel 1925 si ricostitu\u00ec comune autonomo.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma \u00e8 stato concesso con il decreto n\u00b0 3475 del Presidente della Repubblica datato al 17 maggio 1989. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Diano San Pietro sono .\nGeografia antropica.\nIl territorio comunale \u00e8 costituito, oltre al capoluogo, dalle frazioni di Borganzo e Roncagli per una superficie territoriale di 11,91\u00a0km\u00b2. Il capoluogo \u00e8 altres\u00ec costituito dalle borgate di Colla Roggeri, Ughi Seassari, Gionetti, Besta, Moltedo e Glori storicamente riconosciute dalla comunit\u00e0.\nConfina a nord con i comuni di Stellanello (SV), a sud con Diano Castello, ad ovest con Diano Arentino e Diano Castello e ad est con Villa Faraldi e San Bartolomeo al Mare.\nEconomia.\nIl comune basa la sua principale risorsa economica sull'attivit\u00e0 agricola, specie sulla produzione di ortaggi e l'olivicoltura.\nInfrastrutture e trasporti.\nStrade.\nIl territorio di Diano San Pietro \u00e8 attraversato principalmente dalla strada provinciale 36 che permette il collegamento stradale con Diano Marina e Diano Castello, a sud, e con Diano Arentino a nord.\nFerrovie.\nDal 2016 \u00e8 sede della fermata ferroviaria Diano, facente parte del raddoppio ferroviario Andora - San Lorenzo al Mare, sulla ferrovia Genova-Ventimiglia."}
{"id": "1252493", "revid": "158286", "url": "https://it.wikipedia.org/wiki?curid=1252493", "title": "Oratorio della Confraternita della Morte (Sansepolcro)", "text": ""}
{"id": "1252501", "revid": "371529", "url": "https://it.wikipedia.org/wiki?curid=1252501", "title": "Small Faces", "text": "Gli Small Faces sono stati un gruppo musicale formatosi nel 1965 a Londra, ricordati come una delle pi\u00f9 acclamate e influenti band mod degli anni sessanta.\nStoria.\nGli Small Faces furono fondati a Londra, nella zona popolare di Newham nel 1965 dal cantante e chitarrista Steve Marriott e dal bassista Ronnie Lane, ai quali si aggiunsero il batterista Kenney Jones, e Jimmy Winston, presto rimpiazzato da Ian McLagan come tastierista. Il gruppo ottenne un notevole successo in patria, raggiungendo la top ten con 8 singoli nel periodo 1966-68 e il n.1 assoluto nel 1966 con il singolo \"All or Nothing\", ma al contrario di altri gruppi britannici loro contemporanei, il loro riscontro commerciale in USA fu deludente, non entrando mai nella Top 10 di \"Billboard\".\nLa fine del gruppo viene datata con l'abbandono, nel 1968, da parte di Steve Marriott che fonder\u00e0 gli Humble Pie con Peter Frampton, mentre gli altri tre con Ron Wood e Rod Stewart avranno fortuna nei Faces nel corso dei primi anni settanta.\nNel 1976, in coincidenza col fortunato rilancio di \"Itchycoo Park\" e di \"Lazy Sunday\", Marriott, Jones e McLagan riformeranno il gruppo con Rick Wills (che suon\u00f2 nell'album \"Frampton's Camel\") e Jimmy McCullouch (ex Wings). Gli Small Faces \"reunion\", effettueranno alcuni concerti nella primavera e nell'autunno del 1977 e incideranno un paio di album, \"Playmates\" (1977) e \"78 in the Shade\" (1978), per poi sciogliersi definitivamente nel maggio 1978. Dopo sei mesi, Kenney Jones entrer\u00e0 negli Who per sostituire Keith Moon. Nel 1991 Marriott morir\u00e0 in un incendio scoppiato nella sua casa, mentre nel 1997 Lane si arrender\u00e0 alla sclerosi multipla che lo aveva afflitto a partire dagli anni settanta.\n\"Ogdens' Nut Gone Flake\" (1968).\nNel 1968, la band raggiunse l'apice con la pubblicazione il 24 maggio di \"Ogdens' Nut Gone Flake\", album fortemente influenzato dalla psichedelia. L'album divenne poi un classico, con un'innovativa copertina rotonda, la prima nel suo genere, disegnata riprendendo la grafica di una vecchia scatola di tabacco. Raggiunse la prima posizione in classifica in Gran Bretagna, restandovi per 6 settimane, ma non arriv\u00f2 oltre la 159\u00aa posizione negli Stati Uniti.\nIl concept album in due atti \u00e8 costituito da 6 canzoni originali sulla prima facciata (inclusa la celebre \"Lazy Sunday\"), e da una bizzarra \"fiaba\" psichedelica sul secondo lato costituita da 6 tracce in forma di suite dove vengono narrate le avventure di \"Happiness Stan\" e della sua ricerca della faccia nascosta della Luna. Il racconto \u00e8 narrato dall'attore britannico Stanley Unwin, anche se in origine la prima scelta era stata Spike Milligan che rifiut\u00f2 la proposta.\nLa critica lod\u00f2 l'opera, e l'album vendette bene, ma la band si trov\u00f2 a dover fare i conti con il problema pratico dell'irriproducibilit\u00e0 dal vivo della musica creata in studio. \"Ogdens\"' fu eseguito dal vivo per intero solo una volta, negli studi del programma televisivo della BBC \"Colour Me Pop\"."}
{"id": "1252509", "revid": "486946", "url": "https://it.wikipedia.org/wiki?curid=1252509", "title": "Base NATO di Sigonella", "text": ""}
{"id": "1252511", "revid": "767487", "url": "https://it.wikipedia.org/wiki?curid=1252511", "title": "Qui dove batte il cuore", "text": "Qui dove batte il cuore (\"Where the Heart Is\") \u00e8 un film del 2000 diretto da Matt Williams, basato sul romanzo di Billie Letts, tradotto in italiano col titolo \"La via del cuore\".\nTrama.\nNovalee Nation \u00e8 una diciassettenne con un passato difficile: la madre l'ha abbandonata quando aveva solo cinque anni e la ragazza \u00e8 stata sempre accudita da estranei, senza mai conoscere l'affetto di una vera famiglia. La storia inizia con Novalee incinta di sette mesi e in procinto di partire con il fidanzato Willy Jack Pickens per la California. Willy Jack \u00e8 soltanto un rozzo fannullone appassionato di musica, ma per Novalee rappresenta la speranza di un nuovo inizio e di formare quella famiglia che lei non ha mai avuto.\nDurante il viaggio Willy Jack, che non ha mai avuto davvero intenzione di occuparsi n\u00e9 della fidanzata n\u00e9 del bambino, rivela la sua vera natura e abbandona Novalee in un centro commerciale Wal-Mart a Sequoyah, in Oklahoma. Novalee, passato lo sgomento iniziale, si adatta a vivere di nascosto nel Wal-Mart e trascorre le giornate girovagando per la citt\u00e0. La ragazza fa cos\u00ec amicizia con alcuni degli abitanti, tra cui il burbero bibliotecario Forney, la gentile \u201cSorella\u201d Thelma e il fotografo Moses. Dopo sei settimane, Novalee entra in travaglio e durante la notte partorisce nel Wal-Mart una bambina con l'aiuto di Forney, che, avendo scoperto per caso che la ragazza abita al Wal-Mart e vedendola in difficolt\u00e0, fa irruzione nel locale sfondando una vetrata.\nWilly Jack, nel frattempo, \u00e8 stato arrestato con l'accusa di aver adescato una quattordicenne e passa il tempo in carcere scrivendo canzoni. Rilasciato, il ragazzo arriva a Santa Fe, dove viene scritturato da una manager locale, l'eccentrica Ruth Meyers. Willy Jack, apparentemente, riesce cos\u00ec a realizzare il proprio sogno di diventare un cantante, ma la sua carriera si limiter\u00e0 a brevi apparizioni in squallidi locali.\nNovalee, dopo aver partorito, si risveglia nell'ospedale di Sequoyah accudita dalla simpatica infermiera Lexie, madre nubile di quattro figli. La ragazza scopre con stupore che molta gente da tutta l'America ha saputo della sua storia e qualcuno le ha persino fatto avere del denaro; tuttavia in quel momento ricompare la madre di Novalee, dicendo di volerla aiutare, e la ragazza ingenuamente le consegna tutti i suoi soldi. La donna sparisce insieme al denaro e Novalee si ritrova ancora una volta al verde e senza una casa; fortunatamente, la ragazza viene accolta da \u201cSorella\u201d Thelma e dal suo compagno e le viene offerto addirittura un impiego a tempo pieno come commessa al Wal-Mart. Per Novalee e la sua bambina, che ha chiamato Americus, le cose iniziano finalmente a mettersi per il meglio.\nPassati alcuni anni, Novalee si \u00e8 ormai integrata nella comunit\u00e0 di Sequoyah. Lexie \u00e8 diventata la sua migliore amica, e ha stretto un bel rapporto anche con Forney. Quest'ultimo si \u00e8 innamorato di Novalee, ma la ragazza, pur ricambiandolo, sceglie di non incoraggiarlo, sentendo di non essere alla sua altezza. Forney, infatti, \u00e8 un giovane molto colto e intelligente che ha dovuto interrompere gli studi per assistere la sorella alcolizzata; alla morte di quest'ultima, Forney ha la possibilit\u00e0 di riprendere l'universit\u00e0, ma \u00e8 disposto a rinunciarvi per amore di Novalee. La ragazza, per non essere di ostacolo al suo futuro, gli mente, negando di amarlo, e Forney lascia Sequoyah.\nNovalee, con il tempo, ha scoperto di avere un enorme talento per la fotografia. Alla morte di \u201cSorella\u201d Thelma, deceduta a causa di un tornado, scopre che Thelma le ha lasciato in eredit\u00e0 tutto il suo patrimonio; il denaro le permetter\u00e0 di costruire una nuova casa tutta per s\u00e9 e Americus e di diventare una fotografa a tempo pieno. Novalee riuscir\u00e0 anche ad ottenere un prestigioso riconoscimento grazie ad una fotografia di Americus e dedicher\u00e0 il premio alla memoria di Thelma.\nWilly Jack, che nel frattempo continua la sua mediocre carriera di cantante, perde ogni cosa, incluso il sostegno di Ruth Meyers. Il ragazzo cade in disgrazia dopo che un tale Tommy Reynolds, che era stato suo compagno di cella quando era stato in carcere, gli ha intentato causa sostenendo di essere lui il vero autore di una canzone, e peraltro unico successo, di Willy Jack. Una sera, mentre vaga ubriaco nei pressi di una ferrovia, cade sui binari e viene investito da un treno, perdendo le gambe.\nNovalee viene a sapere casualmente del destino di Willy Jack leggendo il giornale e va a trovarlo in ospedale. Willy Jack, distrutto e roso dai rimorsi, le confessa una menzogna che le raccont\u00f2 il giorno in cui l'abbandon\u00f2 al Wal-Mart: Novalee gli fece posare la mano sul pancione e gli chiese se sentisse il battito del cuore del bambino, ma Willy Jack neg\u00f2, mentendo, e quell'unica bugia bast\u00f2 a cambiare per sempre le vite di entrambi. Willy Jack ancora non sa spiegarsi il perch\u00e9 di quello che ha fatto, ma ammette di aver capito che non vale mai la pena mentire, non importa quale sia il motivo. Novalee capisce cos\u00ec di aver commesso lo stesso sbaglio con Forney e lo raggiunge, rivelando di averlo sempre amato ma di avergli mentito perch\u00e9 convinta che meritasse qualcuno migliore di lei. I due riuniti, si sposano pochi mesi dopo nel Wal-Mart di Sequoyah, dove tutto ha avuto inizio."}
{"id": "1252515", "revid": "599013", "url": "https://it.wikipedia.org/wiki?curid=1252515", "title": "Kent Benson", "text": "Ha avuto una lunga carriera nella National Basketball Association, ma ha ottenuto l'unico successo quando ancora studiava al college dell'Universit\u00e0 dell'Indiana.\nCarriera.\nBenson \u00e8 ricordato per essere stato tra i protagonisti della vittoria degli Indiana Hoosiers nel campionato NCAA nel 1975-76, l'ultimo in cui una squadra ha concluso imbattuta sia la stagione regolare sia i play-off. Giocava come pivot e fu lanciato dall'allenatore Bob Knight.\nPrima scelta dei Milwaukee Bucks al Draft NBA 1977, ha disputato undici stagioni in NBA, mettendosi in luce soprattutto ai Detroit Pistons, dove ha giocato sei stagioni. Dopo un biennio tra Utah Jazz e Cleveland Cavaliers, a trentatr\u00e9 anni si \u00e8 trasferito in Italia, ingaggiato dalla Pallacanestro Cant\u00f9, dove ha giocato una sola stagione afflitta da diversi infortuni.\nNella stagione 1977/78 fu protagonista di una rissa con Kareem Abdul-Jabbar in un match tra Bucks e Lakers: Benson colp\u00ec con una gomitata Jabbar, che reag\u00ec rompendogli la mandibola con un pugno al volto. Il centro dei Lakers sub\u00ec una lunga squalifica mentre Benson rimase fermo per due mesi per le conseguenze della frattura."}
{"id": "1252516", "revid": "1524446", "url": "https://it.wikipedia.org/wiki?curid=1252516", "title": "Falkirk Football Club", "text": "Il Falkirk Football Club, meglio noto come Falkirk, \u00e8 una societ\u00e0 calcistica scozzese con sede nella citt\u00e0 di Falkirk, militante in Scottish League One, terzo livello del calcio scozzese.\nNel suo palmar\u00e8s ci sono due Scottish Cup e quattro Scottish Challenge Cup.\nStoria.\nI primi anni.\nLa data esatta in cui nacque il Falkirk \u00e8 incerta: tradizionalmente il club e i tifosi riportano l'anno 1876, mentre altri resoconti indicano l'anno successivo. Ad ogni modo, nel 1878 entr\u00f2 a far parte della Scottish Football Association ed esord\u00ec in Scottish Cup. Oltre a questo torneo, nei primi anni il club disput\u00f2 solo amichevoli e gioc\u00f2 in tre stadi differenti (Hope Street, Randyford Park e Blinkbonny Park) prima di trasferirsi al Brockville Park nel 1884. L'anno prima era stata fondata la Stirlingshire Football Association, comprendente i club della regione, e con essa la Stirlingshire Cup, che il Falkirk vinse alla prima edizione.\nL'arrivo in Football League.\nDopo aver giocato molte amichevoli, match regionali e di Scottish Cup, nella stagione 1902-1903 il Falkirk prese parte Scottish Football League, iniziando dalla seconda serie, la Scottish Division Two.\nAlla terza stagione di Division Two il Falkirk si piazz\u00f2 secondo, dietro al Clyde, e venne promosso in Scottish Division One.\nNella stagione 1907-08, dopo tre anni dall'approdo in massima serie, il Falkirk si piazz\u00f2 al secondo posto (con 103 gol segnati, in media circa 3 a partita), posizione poi ripetuta nel 1909-10; in entrambe le occasioni arriv\u00f2 alle spalle del Celtic. Nel 1913 vinse la sua prima Scottish Cup, sconfiggendo in finale 2-0 il Raith Rovers.\nNegli anni successivi non fece risultati di rilievo, nonostante l'acquisto record per \u00a35000 di Syd Puddefoot dal West Ham nel 1922: in quella stagione arriv\u00f2 quarto e fu la migliore prestazione del periodo. Retrocesse al termine della stagione 1934-35, arrivando ultimo dopo 30 stagioni nella massima serie. Tuttavia vinse subito la Division Two, realizzando ben 132 reti, e ritorn\u00f2 in Division One, che disput\u00f2 fino al 1939, quando i campionati si fermarono per la Seconda Guerra Mondiale.\nDal dopoguerra agli anni novanta.\nI campionati ripresero per la stagione 1946-47 e il Falkirk ripart\u00ec dalla massima serie. Nel 1948 arriv\u00f2 in finale della Scottish League Cup (nata nella stagione precedente), dove perse 4-1 al replay contro l'East Fife, dopo che il primo match era terminato 0-0. Retrocesso nel 1951, l'anno successivo fu di nuovo in Division One.\nNel 1957 arriv\u00f2 in finale di Scottish Cup e super\u00f2 il Kilmarnock per 2-1 nel replay (dopo l'1-1 nella prima partita), tornando al successo dopo 44 anni.\nNei successivi decenni il Falkirk fece la spola tra prima e seconda divisione: tra il 1958 e il 1996 totalizz\u00f2 sette retrocessioni e altrettante promozioni, compreso il periodo in Scottish Second Division tra i campionati 1976-77 e 1979-80, quando questa divent\u00f2 la terza serie in seguito alla fondazione della Premier Division.\nNel 1997 arriv\u00f2 in finale di Scottish Cup per la terza volta nella sua storia, ma perse 1-0 contro il Kilmarnock.\nScottish Premier League.\nIl Falkirk si classific\u00f2 secondo in First Division per due anni consecutivi (1997-98 e 1998-99), ma con la fondazione della Scottish Premier League vennero aboliti i play-off promozione tra la seconda della First Division e la penultima della massima serie. L'anno successivo, con la Scottish Premier League in procinto di ampliarsi da 10 a 12 squadre, le prime due squadre della First Division (St. Mirren e Dunfermline) furono promosse in massima serie, mentre il Falkirk terzo classificato avrebbe dovuto giocare i play-off contro l'Aberdeen, ultimo della SPL. Emerse per\u00f2 il problema dello stadio in caso di promozione:\ni criteri della SPL prevedevano uno stadio con capienza da 10 000 posti, ma il Brockville Park non era a norma. Il Falkirk propose di giocare i match interni al Murrayfield Stadium di Edimburgo, ma la federazione rifiut\u00f2 e i play-off non si disputarono.\nDopo aver sfiorato pi\u00f9 volte la promozione, in First Division 2001-02 scivol\u00f2 invece fino al nono posto, ma evit\u00f2 la retrocessione per il fallimento degli Airdrieonians. La stagione seguente, invece, il Falkirk torn\u00f2 a lottare per la promozione e concluse al primo posto, ma non risolse la grana dello stadio: era stata presa la decisione di giocare in massima serie all'Excelsior Stadium di Airdrie, ma la SPL rifiut\u00f2 questa soluzione.\nDi fronte alla seconda promozione sfumata, il Falkirk decise di costruire un nuovo stadio.\nDurante il 2005, la capienza minima per la SPL fu ridotta a 6 000 e il nuovo Falkirk Stadium era pronto. In campionato il Falkirk arriv\u00f2 primo e fu finalmente promosso in Scottish Premier League.\nNell'annata seguente raggiunse la salvezza (10\u00ba posto), poi nella stagione 2006-07 si piazz\u00f2 settimo e batt\u00e9 in casa sia il Celtic sia i Rangers; sconfisse il Celtic ai calci di rigore anche nei quarti di finale della Scottish League Cup, in cui raggiunse la semifinale.\nIl Falkirk classific\u00f2 10\u00ba in Scottish Premier League 2008-2009, ma nella stessa stagione raggiunse la finale di Coppa di Scozia, e seppur sconfitto per 1-0 dai Rangers, si qualific\u00f2 in Europa League come finalista perdente della coppa nazionale (in quanto i Rangers avevano gi\u00e0 avuto l'accesso tramite il campionato) qualificandosi a una coppa europea per la prima volta nella sua storia. In Europa League gli scozzesi battono il 1-0 in casa, ma perdono 2-0 fuori casa e vengono eliminati subito dalla coppa. In campionato la squadra arriv\u00f2 ultima e retrocesse.\nScottish First Division/Scottish Championship.\nRitornato in First Division, il Falkirk concluse le stagioni 2010-11 e 2011-12 al terzo posto. Nel 2012 vinse la Scottish Challenge Cup battendo 1-0 l'Hamilton Academical e stabil\u00ec il record di quattro Challenge Cup in bacheca.\nNello stesso anno giunse in semifinale della Coppa di Lega dopo aver eliminato Dundee United e Rangers, ma a quel punto perse contro il Celtic. L'anno dopo fece un ottimo cammino in Scottish Cup: superati lo Stenhousemuir, il Forfar Athletic e l'Hamilton, in semifinale si arrese all'Hibernian, che rimont\u00f2 i tre gol presi nel primo tempo e vinse 4-3 ai supplementari.\nIn Championship 2013-14 (nuova denominazione della First Division) si classific\u00f2 terzo a tre punti dal Dundee capolista e a un solo punto dall'Hamilton secondo. Nella stagione successiva, nonostante il quinto posto in campionato, ha raggiunto la finale di Coppa di Scozia, ma \u00e8 sconfitto dall'Inverness per 2-1.\nSi \u00e8 classificato secondo nelle stagioni 2015-16 e 2016-17, nel primo caso ha perso la finale play-off contro il Kilmarnock, nel secondo \u00e8 stato eliminato in semifinale dal Dundee United. Nel campionato 2017-18 arriva ottavo; invece nel successivo, dopo un'annata trascorsa per la maggior parte all'ultimo posto, retrocede in League One. Qui si classifica secondo nel campionato 2019-20, interrotto per la pandemia di COVID-19, senza poter ambire a disputare i play-off in quanto annullati. Nella stagione successiva \u00e8 invece quinto, al di fuori dalla zona play-off.\nStadio.\nDal 2004 il Falkirk disputa le partite casalinghe al Falkirk Stadium, che attualmente ha una capienza di 8.000 persone. Come stadio di casa ha sostituito il precedente \"Brockville Park\" (1885-2003).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2020-2021.\n\"Aggiornata al 3 marzo 2021\"\n \nRosa 2019-2020.\n\"Aggiornata al 2 febbraio 2020\"\n \nRosa 2018-2019.\n\"Aggiornata al 31 gennaio 2019\"\n \nRosa 2017-2018.\n\"Aggiornata al 2 settembre 2017\"\n \nRosa 2016-2017.\n\"Aggiornata al 2 febbraio 2017\"\nRosa 2015-2016.\n\"Aggiornata al 2 febbraio 2016\"\n \nRosa 2014-2015.\n\"Aggiornata al 3 febbraio 2015\"\n "}
{"id": "1252521", "revid": "289247", "url": "https://it.wikipedia.org/wiki?curid=1252521", "title": "Tavola di Pietra", "text": ""}
{"id": "1252524", "revid": "1971044", "url": "https://it.wikipedia.org/wiki?curid=1252524", "title": "Where the Heart Is", "text": "Where the Heart Is \u00e8 una serie televisiva britannica ambientata nella fittizia citt\u00e0 di Skelthwaite. Creata da Ashley Pharoah e Vicky Featherstone la serie si concentra sulla vita professionale e personale di un gruppo di infermieri che lavorano in citt\u00e0.\nNell'ottobre 2006 la serie venne cancellata dopo nove anni, nonostante sia stata visualizzata da oltre 7 milioni di spettatori.\nLa canzone \"Where the Heart is\" \u00e8 stata eseguita da Prefab Sprout (scritta e cantata da Paddy McAloon).\nTrama.\nLa serie segue la vita della popolazione di Skelthwaite, una fittizia cittadina dello Yorkshire ed in particolare sul lavoro delle infermiere del distretto sanitario della citt\u00e0."}
{"id": "1252525", "revid": "121837", "url": "https://it.wikipedia.org/wiki?curid=1252525", "title": "Naumachie", "text": ""}
{"id": "1252526", "revid": "1534511", "url": "https://it.wikipedia.org/wiki?curid=1252526", "title": "Trattato di Copenaghen", "text": "Il trattato di Copenaghen fu firmato il 27 maggio 1660 e segn\u00f2 la conclusione della seconda guerra del Nord tra l'Impero svedese e l'alleanza di Danimarca-Norvegia e Confederazione Polacco-Lituana. In unione al trattato di Roskilde, pose fine a una serie di guerre e stabil\u00ec i confini attuali di Danimarca, Norvegia e Svezia."}
{"id": "1252527", "revid": "716642", "url": "https://it.wikipedia.org/wiki?curid=1252527", "title": "Inverness Caledonian Thistle Football Club", "text": "L'Inverness Caledonian Thistle Football Club, meglio noto come Inverness, \u00e8 una societ\u00e0 calcistica scozzese con sede nella citt\u00e0 di Inverness. Milita in Scottish Championship, la seconda divisione del campionato scozzese di calcio.\nNel suo palmar\u00e8s c'\u00e8 una Scottish Cup conquistata nella stagione 2014-15, oltre a due Scottish Challenge Cup.\nStoria.\nLa fondazione risale al 1994, quando fu costituito il Caledonian Thistle Football Club dalla fusione del Caledonian Football Club e dell'Inverness Thistle Football Club, ambedue componenti della Highland Football League, per colmare uno dei due posti liberi nella Scottish Football League. Dopo alcune amichevoli, il club gioc\u00f2 la prima partita ufficiale il 9 agosto 1994 contro l'East Stirlingshire nel primo turno della Scottish League Cup, vincendo per 2-0. Il sabato dopo gioc\u00f2 la prima partita di campionato nella Scottish Third Division in casa al \"Telford Street Park\" battendo l'Arbroath per 5-2. Nonostante un buon inizio, il primo campionato fu concluso al sesto posto. Nella stagione successiva il club concluse il campionato al terzo posto e riusc\u00ec a raggiungere i quarti di finale della Scottish Cup, dove fu eliminato dai Rangers.\nUna delle condizioni per entrare a far parte della Scottish Football League era che la squadra giocasse in un nuovo stadio. Dopo aver avanzato diverse proposte, il governo del distretto di Inverness approv\u00f2 la costruzione del nuovo stadio nel sito noto come \"East Longman\". La costruzione dello stadio and\u00f2 avanti incontrando difficolt\u00e0 finanziarie, tra cui il ritardo nella concessione da parte del governo del distretto di Inverness del contributo promesso di \u00a3 . Il 19 dicembre 1995 fu votato il via libera al pagamento, ma il pagamento ritard\u00f2 ulteriormente poich\u00e9 il 1\u00ba aprile 1996, con la ristrutturazione amministrativa della Scozia, il distretto di Inverness fu sostituito dall'unit\u00e0 amministrativa delle Highland. Per ricevere il contributo economico del governo regionale, venne richiesto l'inserimento di \"Inverness\" nella denominazione sociale. Prima della stagione 1996-1997 il club modific\u00f2 il nome in Inverness Caledonian Thistle Football Club. Infine, il Caledonian Stadium fu completato nel novembre 1996. Al termine della stagione 1996-1997 l'Inverness Caledonian Thistle conquist\u00f2 la promozione in Scottish Second Division vincendo il campionato. Alla seconda stagione in terza serie il club riusc\u00ec a guadagnare la promozione in Scottish First Division, la seconda serie del campionato scozzese, terminando la stagione 1998-1999 al secondo posto. La prima stagione in seconda serie si concluse con un sesto posto, ma vide il raggiungimento della finale di Scottish Challenge Cup e la vittoria sul Celtic per 3-1 nel terzo turno della Scottish Cup.\nLa stagione 2003-2004 \u00e8 stata una delle migliori del club: primo posto in First Division e promozione in Scottish Premier League, semifinalista in Scottish Cup e vincitore della Scottish Challenge Cup. Le regole di ammissione alla Scottish Premier League prevedevano che tutte le squadre avessero uno stadio con una capacit\u00e0 minima di posti a sedere, ma il Caledonian Stadium non soddisfaceva questi requisiti. Di conseguenza, l'unica possibilit\u00e0 per non rinunciare alla promozione (come fatto dal Falkirk l'anno precedente) era quella di giocare le partite casalinghe al Pittodrie Stadium, condividendo lo stadio con l'Aberdeen. Dopo vari consulti con la tifoseria e dopo aver trovato un accordo con l'Aberdeen, la decisione di giocare una stagione lontano dal Caledonian Stadium fu presa e rimessa all'approvazione della Scottish Premier League il 28 maggio 2003. Il 22 giugno 2003 la Scottish Premier League accord\u00f2 all'Inverness Caledonian Thistle di giocare al Pittodrie Stafdium per la stagione 2004-2005 e, inoltre, deliber\u00f2 la riduzione della capienza minima degli stadi a posti a sedere. A met\u00e0 della stagione 2004-2005 i lavori allo stadio furono conclusi e lo stadio fu rinominato \"Tulloch Caledonian Stadium\".\nDopo cinque stagioni in Scottish Premier League nella stagione 2008-2009 arriv\u00f2 la prima retrocessione in First Division con l'ultimo posto in classifica. Dopo un solo anno in seconda serie l'Inverness Caledonian Thistle torn\u00f2 subito in Premier League. Nella stagione 2012-2013 l'Inverness Caledonian Thistle complet\u00f2 la prima fase nelle prime sei posizioni accedendo alla lotta per il titolo e per l'ammissione alle coppe europee. Termin\u00f2 il campionato al quarto posto mancando all'ultima giornata la qualificazione alla UEFA Europa League dopo aver perso contro il Ross County. Si conferm\u00f2 concludendo al quinto posto nella stagione successiva, che fu la prima della Scottish Premiership sotto l'egida della neocostituita Scottish Professional Football League.\nLa stagione 2014-2015 vide l'Inverness Caledonian Thistle raggiungere il miglior risultato della sua storia, concludendo il campionato al terzo posto. Inoltre, vinse la Scottish Cup e si qualific\u00f2 al secondo turno della UEFA Europa League 2015-2016. Dopo aver sconfitto il Celtic in semifinale dopo i tempi supplementari, vinse per 2-1 la finale sul Falkirk giocata all'Hampden Park di Glasgow. La prima partecipazione alla Europa League si concluse subito al secondo turno contro i rumeni dell'Astra Giurgiu: dopo aver perso la partita di andata in casa per 1-0, pareggi\u00f2 in trasferta per 0-0 venendo eliminato. In campionato si classific\u00f2 al settimo posto.\nLa stagione 2016-2017 si rivela travagliata per la formazione delle Highlands e culmina con la retrocessione nella Scottish Championship dopo aver conquistato 34 punti in 38 partite. La stagione successiva, nonostante l'Inverness fosse uno dei candidati alla promozione, non inizia bene con la squadra che arranca in zona play-out, ma successivamente \u00e8 in grado di recuperare punti e posizioni, arrivando quasi a sfiorare i play-off classificandosi al quinto posto finale. La stagione viene ricordata per la vittoria della Scottish Challenge Cup, la seconda della loro storia, tornando alla vittoria di una coppa nazionale dopo tre stagioni e della Challenge Cup dopo 14 anni.\nNella Championship 2018-19, dopo un buon inizio, si ritrova attardato dalle squadre in lotta per la promozione (Ross County, Ayr United e Dundee United), ma a fine stagione riesce a raggiungere il terzo posto scavalcando in extremis l'Ayr United, che in seguito batte nel primo turno dei play-off; dopodich\u00e9 esce al turno successivo contro il Dundee United. In Scottish Cup arriva in semifinale, persa contro gli Hearts.\nNel campionato 2019-20, interrotto per la pandemia di COVID-19, si classifica al secondo posto senza per\u00f2 poter ambire alla Premiership dato l'annullamento dei play-off. In Championship 2020-21 arriva quinto, a tre punti dalla zona play-off.\nColori e simboli.\nI colori sociali dell'Inverness sono il blu e il rosso, tradizionalmente disposti a strisce verticali nella divisa.\nStadio.\nL'Inverness disputa le partite interne al Caledonian Stadium, costruito nel 1996; attualmente ha una capienza di persone.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2020-2021.\n\"Aggiornata al 28 febbraio 2021.\"\nRosa 2019-2020.\n\"Aggiornata al 26 dicembre 2019.\"\nRosa 2018-2019.\n\"Aggiornata al 31 gennaio 2019.\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 col Ross County, con cui l'Inverness disputa il \"Derby delle Highlands\", dal nome della contea a cui appartengono entrambi. \nUn'altra rivalit\u00e0, seppur minore, \u00e8 quella con l'Aberdeen, che prende forma nel \"North Derby\"."}
{"id": "1252528", "revid": "767487", "url": "https://it.wikipedia.org/wiki?curid=1252528", "title": "Dragona", "text": "La dragona \u00e8 il laccio che correda le else delle armi e le manopole di racchette, bastoni e bastoncini, laccio che, avvolto attorno al polso, impedisce la perdita dell'attrezzo. Nelle sciabole moderne \u00e8 un ornamento tipico delle armi degli ufficiali.\nNelle sciabole, il materiale di cui \u00e8 costituita \u00e8 un cordone che varia, nella forma e nei colori, a seconda dello status e del grado del militare che l'ha in dotazione. La dragona viene inserita all'estremit\u00e0 della coccia dell'arma. Proprio per la sua primitiva funzione \u00e8 fornita di un nodo centrale e di una nappa terminale attraverso i quali pu\u00f2 essere facilmente trattenuta in caso di caduta.\nIn Italia.\nLa lunghezza, in Italia secondo i regolamenti militari sull'uso dell'uniforme, \u00e8 di 30 cm.\nNelle forze armate italiane \u00e8 utilizzata dalla categoria degli ufficiali e di sottufficiali, solo del ruolo Marescialli."}
{"id": "1252529", "revid": "74173", "url": "https://it.wikipedia.org/wiki?curid=1252529", "title": "Pace di Copenaghen", "text": ""}
{"id": "1252531", "revid": "120159069", "url": "https://it.wikipedia.org/wiki?curid=1252531", "title": "Palazzo Ajutamicristo", "text": " \nIl Palazzo Ajutamicristo \u00e8 un palazzo nobiliare del XV secolo con prospetto in via Garibaldi a Palermo.\nFu voluto dal barone di Misilmeri e Calatafimi, il banchiere di origini pisane Guglielmo Ajutamicristo, che voleva una residenza diversa dal castello di Misilmeri per gestire dalla capitale con pi\u00f9 facilit\u00e0 il commercio cerealicolo.\nStoria, dallo splendore al declino.\nL'opera fu realizzata tra il 1490 e il 1495 in stile gotico-catalano da Matteo Carnilivari, noto architetto del tempo, negli ultimi lustri d'epoca aragonese. Il palazzo ha un portone monumentale in stile gotico coronato originariamente al piano nobile da una quadrifora gotica. Era strutturato in tre piani e coronato da una merlatura ghibellina a rondine, fortunatamente ancora visibile ai giorni nostri. \nIl maestoso progetto fu condotto a termine solo in parte concentrandosi soprattutto sul lussuoso interno che ha convinto illustri ospiti tra cui: l'imperatore Carlo V reduce dalla trionfale campagna di Tunisi nel 1535, durante il passaggio per le citt\u00e0 del Regno di Sicilia comprese tra Trapani e Messina lungo il percorso di rientro; \nDon Giovanni d'Austria nel 1576 a soggiornarvi. \nNel 1588 il palazzo e il suo giardino vengono acquistati dai Moncada, Principi di Patern\u00f2 che ne resteranno proprietari per circa 200 anni. \nDopo i rimaneggiamenti seicenteschi, con le conseguenti aggiunte barocche che ne snaturarono l'aspetto, il palazzo si avvi\u00f2 verso una fase di declino. Il palazzo si mostra nel ventunesimo secolo come uno e un loggiato a doppio ordine interno con un vasto giardino ove era ospitata la statua del Cavallo Marino, risistemato a piazza Santo Spirito e che si estendeva fino alla basilica La Magione. \nL'ingresso originario consiste in un portale ad arco policentrico con ghiera a bastone su fasci di colonnine, la pietra \u00e8 fine e ben levigata secondo lo stile gotico allora imperante tra Italia meridionale e Sicilia. Esso si incastra in un complesso sistema di cornici aggettanti che si congiungono dando forma al rombo nel quale, anche se con qualche difficolt\u00e0, \u00e8 possibile ammirare lo stemma della famiglia degli Ajutamicristo. Il palazzo, a causa delle sopracitate modifiche barocche durante il seicento, si mostra con una forte incoerenza di stili; le antiche bifore e trifore gotiche sono appena visibili, dato che risultano murate, le finestre risultano sfalsate rispetto alle due linee cardini che dividevano i tre piani con cui era disposto il palazzo, e dotate di semplici ringhiere di ferro, scelta antiestetica ed antistorica se si pensa che il palazzo era dotato di grandi trifore al piano nobile, sprovviste ovviamente di ringhiere . al di l\u00e0 del portone principale, che dava originariamente alle logge interne del palazzo e dunque alla parte destinata originariamente i giardini, vi \u00e8 possibile ammirare gli elementi pi\u00f9 caratteristici dello stile tardo-aragonese regnicolo. A parte il portone ad arco gotico-ribassato, vi \u00e8 possibile vedere piccole finestre catalane (forse si trattava di buchette), e in corrispondenza del piano nobile che da sulla strada, un porticato a sesto acuto di tre archi coronati da due rombi. Probabilmente questa parte del palazzo finiva col piano nobile, ed era coronato da un tetto a falde, nel ventunesimo secolo al di sopra del piano nobile e delle tre arcate si nota l'aggiunta seicentesca di un secondo piano sprovvisto di tetto, con tre finestre rettangolari. Anche nella facciata che da al cortile vi \u00e8 possibile notare le aggiunte arbitrarie dei secoli successivi che ne fanno perdere in parte il fascino e l'ammirazione che il palazzo meriterebbe. La facciata che originariamente dava ai giardini risulta fortemente alterata e austera, residui di calce e intonaco suggeriscono che con ogni probabilit\u00e0 quest'ala del palazzo fu stuccata nei secoli successivi alterando la levigata pietra viva tufacea. \nUna porzione, un tempo propriet\u00e0 dei Tasca, \u00e8 posseduta dalla Regione Siciliana e la Soprintendenza ai BB.CC.AA. di Palermo vi presenta una ricca collezione lapidea e scultorea, tra cui opere di Domenico Gagini, Ignazio Marabitti e le due stele Mellerio, commissionate ad Antonio Canova nel 1812 da Giacomo Mellerio. In altre sale espositive sono custodite le carrozze della collezione Martorana Genuardi. Le due collezioni sono aperte al pubblico.\nL'altra met\u00e0 \u00e8 di privati tra cui i baroni Calefati di Canalotti che abitano il piano nobile contraddistinto dalla loggia."}
{"id": "1252534", "revid": "154893", "url": "https://it.wikipedia.org/wiki?curid=1252534", "title": "Viejas Arena", "text": "La Viejas Arena (precedentemente chiamato Cox Arena) \u00e8 un palazzetto dello sport di San Diego. Si trova nel campus dell'Universit\u00e0 di San Diego. Il nome si riferisce alla compagnia di televisione via cavo Cox Communications, che ne \u00e8 lo sponsor principale.\n\u00c8 stato costruito nel 1997 al posto di un campo di football americano. Nel 1998 ha ospitato il WCW Bash at the Beach, una manifestazione di wrestling organizzata dalla World Championship Wrestling. Nel 2001 e nel 2006 vi sono stati disputati i primi due turni del torneo maschile della NCAA Division I.\nAttualmente ospita le partite casalinghe delle squadre maschile e femminile di pallacanestro dei San Diego State Aztecs e quelle della squadra di football a 8 dei San Diego Shockwave."}
{"id": "1252535", "revid": "125860545", "url": "https://it.wikipedia.org/wiki?curid=1252535", "title": "St. Mirren Football Club", "text": "Il St. Mirren Football Club, meglio noto come St. Mirren, \u00e8 una societ\u00e0 calcistica scozzese con sede nella citt\u00e0 di Paisley, nel Renfrewshire, militante in Scottish Premiership, massimo livello del calcio scozzese.\nNel corso della sua storia ha vinto 3 Scottish Cup (1926, 1959 e 1987) e una Scottish League Cup nel 2013.\nStoria.\nIl club fu fondato da un gruppo di appassionati di sport che gi\u00e0 dalla met\u00e0 del XIX secolo praticavano, tra gli altri, il cricket e il rugby. La crescente popolarit\u00e0 del calcio spinse questi stessi uomini a cimentarsi con la nuova disciplina e cos\u00ec nel 1877 venne ufficialmente fondato il St. Mirren Football Club. La prima partita venne disputata il 6 ottobre 1877 e vide il St. Mirren vincitore 1-0 contro il Johnstone Britannia. In seguito prese parte per la prima volta alla Coppa di Scozia nel 1880.\nL'anno 1890 marc\u00f2 un momento storico per il St. Mirren, che fu uno dei soci fondatori del campionato di calcio scozzese; \u00e8 uno dei cinque club ancora attivi e iscritti nei campionati nazionali (insieme a Celtic, Rangers, Hearts e Dumbarton).\nNella stagione 1892-93 si classific\u00f2 terzo dietro a Celtic e Rangers, che rimase il miglior piazzamento anche per i decenni successivi, avvicinato da un quarto posto in Scottish Division One 1925-1926, la stessa stagione in cui il St. Mirren vinse la prima Scottish Cup battendo il Celtic, che lo aveva sconfitto in due precedenti finali (1908 e 1925).\nNel 1935 retrocesse per la prima volta in Division Two, dalla quale risal\u00ec l'anno successivo. Dal dopoguerra riusc\u00ec a rimanere stabilmente in Division One per oltre venti anni, con prestazioni mediamente da met\u00e0 classifica. Vinse nuovamente la Coppa di Scozia nel 1959 contro l'Aberdeen.\nAnd\u00f2 incontro a nuove retrocessioni nel 1967 e nel 1971, ma se nel primo caso riconquist\u00f2 subito la massima serie, la seconda volta fall\u00ec nel ritorno immediato in Division One e ottenne la promozione solo nel 1977.\nNella stagione 1979-80 il St. Mirren eguagli\u00f2, a distanza di quasi novanta anni, il suo migliore risultato in campionato conquistando il terzo posto finale, alle spalle di e .\nNonostante la vittoria della terza Scottish Cup nel 1987, i risultati in campionato calarono progressivamente, fino alla retrocessione nel campionato 1991-92. Il club trascorse quindici anni quasi tutti in seconda divisione, finch\u00e9 nel 2006 riconquist\u00f2 la Scottish Premier League e la mantenne nelle stagioni seguenti, anche se non and\u00f2 mai oltre l'ottavo posto come miglior piazzamento.\nNel 2013 il St. Mirren ha conquistato la sua prima Scottish League Cup battendo in finale gli Hearts con il risultato di 3-2.\nIn Premiership 2014-2015 \u00e8 arrivato ultimo e retrocesso in Championship, dove \u00e8 rimasto tre stegioni prima di ottenere la promozione e tornare in massima serie.\nLa Premiership 2018-2019 si rivela complicata per il St. Mirren, per tutta la stagione relegato nella parte bassa di classifica, spesso alternandosi all'ultimo posto col Dundee. Alla fine si piazza all'undicesimo posto ed evita la retrocessione vincendo lo spareggio contro il Dundee United, secondo classificato in Championship. Nel campionato 2019-20, interrotto per la pandemia di COVID-19, si classifica al nono posto.\nIn Premiership 2020-2021 stanzia per diverse giornate a fondo classifica, ma si rilancia nella seconda met\u00e0 del campionato risalendo fino al settimo posto. In stagione raggiunge inoltre le semifinali di coppa di Scozia e coppa di lega, ma in entrambe viene eliminato.\nColori e simboli.\nI colori sociali del St. Mirren sono il bianco e il nero, tradizionalmente disposti a strisce verticali nella divisa. Tuttavia non furono i colori originari, poich\u00e9 il primo anno di attivit\u00e0 sportiva i giocatori del St. Mirren indossarono divise di colore blu e rosso scarlatto. Tra i tifosi sopravvive un acceso dibattito circa l'origine e il significato delle strisce sulle maglie: secondo la tradizione le strisce bianche e nere rappresenterebbero il White Cart e il Black Cart, i due fiumi che scorrono nella citt\u00e0 di Paisley; pi\u00f9 recentemente esse sono state ricollegate ai monaci della locale abbazia che avrebbero appunto indossato dei sai a strisce bianche e nere.\nStadio.\nDal 1894 il St. Mirren gioca le partite casalinghe al St. Mirren Park, noto anche come \"Love Street\", mentre nel periodo che va dalla fondazione (1877) all'approdo nel suo attuale stadio (1894) la squadra gioc\u00f2 su 4 campi diversi. \nIl record di spettatori al St. Mirren Park venne fatto registrare nel 1949, quando 47.438 persone assistettero a un match giocato contro il .\nA seguito di vari interventi di ristrutturazione per migliorare le misure di sicurezza, oggi l'impianto \u00e8 in grado di ospitare 8.023 spettatori a sedere.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 5 febbraio 2022\"\nRosa 2020-2021.\n\"Aggiornata al 25 febbraio 2021\"\nTifoseria.\nRivalit\u00e0.\nLa rivalit\u00e0 pi\u00f9 sentita \u00e8 col Greenock Morton, con cui il St. Mirren disputa il \"Derby del Renfrewshire\", la contea a cui appartengono entrambi. Il primo incontro tra le due squadre risale al 1885.\nNei primi anni del campionato scozzese ebbe come rivale l'Abercorn, altra squadra di Paisley discioltasi nel 1920."}
{"id": "1252545", "revid": "10084695", "url": "https://it.wikipedia.org/wiki?curid=1252545", "title": "Pruno di Valle dell'Angelo", "text": ""}
{"id": "1252546", "revid": "10084701", "url": "https://it.wikipedia.org/wiki?curid=1252546", "title": "Pruno di Laurino", "text": ""}
